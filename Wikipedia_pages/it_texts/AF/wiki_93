{"id": "511687", "revid": "197267", "url": "https://it.wikipedia.org/wiki?curid=511687", "title": "Gariga", "text": "Col termine di gar\u00ecga, di origine provenzale, si intendono due differenti associazioni fitoclimatiche, rispettivamente denominate gariga montana e gariga costiera o gariga propriamente detta.\nGariga costiera.\nLe garighe costiere sono tipiche formazioni cespugliose discontinue che si estendono su suolo involuto, a matrice generalmente calcarea (ma non sono esclusi insediamenti, con caratteristiche peculiari, su substrati silicei), ricco di roccia affiorante o sabbioso, in un ambiente caratterizzato da elevate luminosit\u00e0, temperatura e aridit\u00e0. \u00c8 costituita da arbusti bassi e frutici, che al massimo raggiungono 1-1,5 metri, ma in genere inferiori ai 50\u00a0cm. \u00c8 nota con i termini di \"tomillar\" in Spagna (in genere usato al plurale, \"tomillares\"), \"garrigue\" in Francia, \"mato\" in Portogallo, \"phrygana\" in Grecia e nei Balcani, \"batha\" in Palestina. La piovosit\u00e0 \u00e8 per lo pi\u00f9 concentrata nei mesi invernali.\nPur trattandosi di un'associazione fitoclimatica caratteristica e molto diffusa nell'ambiente mediterraneo, nella maggior parte dei casi la gariga costiera non \u00e8 assimilabile ad un climax: il caso pi\u00f9 frequente \u00e8 che la gariga sia una formazione floristica secondaria e rappresenti uno stadio involutivo derivato dalla degradazione delle macchie in seguito ai seguenti fattori:\nLa gariga rappresenta il penultimo stadio involutivo delle associazioni fitoclimatiche e si colloca fra la macchia xerofila dell'Oleo-ceratonion e la steppa, perci\u00f2 la sua presenza diffusa pu\u00f2 essere un indice della desertificazione in ambiente mediterraneo.\nLa gariga pu\u00f2 essere facilmente confusa con la macchia bassa, dalla quale, oltre a differire sensibilmente per la composizione floristica, si distingue anche per le diverse tonalit\u00e0 di verde: appare glaucescente e tendente al grigio. Alcune formazioni a gariga possono avere un aspetto suggestivo in alcuni periodi dell'anno in occasione della fioritura di determinate specie, se il loro grado di copertura \u00e8 significativo. In questi casi la tonalit\u00e0 si arricchisce con il colore azzurro-violaceo nelle formazioni ricche di rosmarino, violaceo in quelle ricche di \"Lavandula stoechas\", giallo in quelle ricche di elicriso o di arbusti dei generi \"Genista\" e \"Calicotome\". Per gran parte dell'anno, per\u00f2, la gariga appare paesaggisticamente desolata, specie quando si estende su grandi superfici; nella stagione arida, poi, esibisce un tipico aspetto \"bruciato\", dovuto al disseccarsi delle foglie. Una caratteristica tipica della gariga \u00e8 l'intenso profumo emanato dalle numerose specie aromatiche presenti, riconducibili alle famiglie delle Labiatae e delle Asteraceae; le loro foglie, gi\u00e0 piccole coriacee e aromatiche per difendersi dall'aridit\u00e0, in estate appaiono spesso \"stropicciate\", un ulteriore espediente adottato per ridurre la superficie traspirante.\nLa composizione floristica vede una spiccata rappresentanza delle Labiate, cui si aggiungono altre famiglie vegetali che annoverano specie particolarmente adatte alla sopravvivenza ai fattori di gariga, come Leguminose, Euforbiacee, Timeleacee, Orchidacee, Liliacee e le gi\u00e0 citate Asteracee (\"Compositae\"). La vegetazione erbacea \u00e8 rappresentata soprattutto da piante annuali, molte ad \"habitus\" spinoso, terofite e connotate da un ciclo biologico molto breve, al termine del quale, non oltre la fine della primavera, rilasciano sul terreno i propri semi; non mancano comunque le perenni, rappresentate da geofite, che si avvalgono degli organi quiescenti e delle riserve accumulate nei loro bulbi, tuberi e rizomi, per un rapido ciclo biologico di accrescimento nelle stagioni pi\u00f9 umide (autunno o primavera).\nGariga montana.\nIn apparenza ha molte analogie con la gariga costiera ma in realt\u00e0 \u00e8 un'associazione climatica che potremmo considerare primaria e, dunque, allo stadio di climax. Questa formazione si estende nell'orizzonte montano, oltre il limite dell'areale della vegetazione arborea e la sua presenza \u00e8 determinata dalle condizioni pedoclimatiche sfavorevoli. La vegetazione \u00e8 tipicamente rappresentata da formazioni arbustive nane, discontinue, spesso modellate a pulvino a causa del vento. Dove le condizioni pedoclimatiche diventano proibitive la gariga montana cede il passo alla steppa mediterraneo-montana.\nIl clima \u00e8 rigido nei mesi invernali e siccitoso in quelli estivi ed \u00e8 caratterizzato da un'elevata frequenza dei venti dominanti. La piovosit\u00e0 annua \u00e8 di 1000\u20131200\u00a0mm con un periodo di siccit\u00e0 che va dalla tarda primavera all'autunno inoltrato. In Sardegna queste condizioni si verificano mediamente oltre i 1100 metri d'altitudine, in corrispondenza delle cime dei principali massicci montuosi.\nL'ambiente pedologico \u00e8 caratterizzato da suoli a matrice calcarea o, pi\u00f9 frequente in Sardegna, granitica. Hanno una scarsa potenza, denotata dalla presenza di rocciosit\u00e0 affiorante, e tessitura grossolana.\nL'ambiente particolare e l'isolamento geografico delle garighe montane in Sardegna e Corsica hanno creato le condizioni per la presenza di un elevato numero di endemismi.\nTipologie.\nAll'interno della descrizione generale si registra una notevole variabilit\u00e0 di manifestazioni e di stati intermedi, in funzione delle differenti caratteristiche climatiche, della variabilit\u00e0 pedologica del sostrato, della pi\u00f9 o meno completa ablazione degli strati umiferi e, in generale, delle diverse intensit\u00e0 con cui si esprimono quei fattori di disturbo precedentemente elencati. Quale elemento di diversificazione non va nemmeno trascurata la diversa capacit\u00e0, esibita da alcuni generi, nel far fronte ai fattori di disturbo; cos\u00ec alcuni generi sono in grado di opporre una risposta pi\u00f9 efficace all'azione del pascolo mediante repulsione chimica (\"Cistus\" o \"Euphorbia\") o fisica (arbusti molto spinosi del genere \"Carlina\" o \"Eryngium\").\nPur all'interno di una simile variet\u00e0 di espressioni, si riconoscono delle tipologie ricorrenti che possono offrire interessanti esempi delle diverse comunit\u00e0 di gariga. Nella scarna elencazione che segue, puramente esemplificativa e suscettibile di ampliamento, le denominazioni sono attribuite, secondo l'uso, facendo riferimento ai generi o alle specie dominanti:\nLa \"phrygana\" del paesaggio greco.\nUna forma di gariga bassa, che prende il nome di \"phrygana\", costituisce un elemento tipico del paesaggio greco. Si tratta di una copertura di arbusti bassi e rarefatti, dalle forme globulari, che si estende su ampie regioni dell'Attica, dell'Argolide, di Creta e delle isole Cicladi. La secolare pressione del pascolo ne condiziona la composizione, facendovi prevalere forme arbustive spinose: \"Sarcopoterium spinosum\", \"Calicotome villosa\", \"Euphorbia acanthothamno\", \"Genista acanthoclada\". Accanto a queste prospera per\u00f2 una grande variet\u00e0 di piante aromatiche, in parte gi\u00e0 citate, come \"Origanum vulgare\", \"Satureja thymbra\", \"Thymus vulgaris\", \"Lavandula\" spp., inframezzata a una ricca rappresentanza di oltre 200 variet\u00e0 erbacee, per lo pi\u00f9 bulbose, in numero di oltre 200 specie, la cui rapida fioritura primaverile, tra cui l\"Urginea maritima\", gli zafferani, gli asfodeli, le muscarie.\nEndemismi.\nUn aspetto interessante delle formazioni a gariga \u00e8 la presenza degli endemismi. Nella gariga costiera di alcune stazioni in Sardegna trova spazio la \"Centaurea horrida\", endemismo sardo considerato un fossile vivente. La sua presenza \u00e8 ormai limitata a pochissime stazioni costiere e in alcune seriamente minacciata dagli insediamenti antropici. Nella gariga montana il pi\u00f9 rappresentativo \u00e8 il \"Thymus herba-barona\", endemismo sardo-corso."}
{"id": "511690", "revid": "1825453", "url": "https://it.wikipedia.org/wiki?curid=511690", "title": "Nissa Football Club", "text": "La Nissa Football Club, meglio nota come Nissa, \u00e8 una societ\u00e0 calcistica italiana con sede nella citt\u00e0 di Caltanissetta. Nella stagione 2021-2022 milita in Eccellenza, quinto livello del campionato italiano.\nTale societ\u00e0 \u00e8 l'erede della storica squadra fondata nel 1929, che prese parte a campionati di Serie C e Serie C2. \nDisputa i propri incontri casalinghi allo Stadio Marco Tomaselli.\nStoria.\nL'inizio delle attivit\u00e0 calcistiche agonistiche a Caltanissetta rimontano alla fine degli anni venti: nel 1929 viene fondata l\"'Unione Sportiva Nissena\", la quale nel corso della sua attivit\u00e0 disputer\u00e0 cinque campionati, fra Prima Divisione e Serie C, a cavallo degli anni trenta e quaranta, sfiorando in due occasioni la promozione in Serie B. Uscita di scena dopo l'invasione alleata della Sicilia, sar\u00e0 ricostituita nel 1947, raccogliendo discreti risultati tra Serie C e Promozione fino al 1960, anno della sua definitiva scomparsa dal panorama calcistico.\nNel 1962 viene fondata la \"Nissa Sport Club\", rimasta in attivit\u00e0 fino al 1992, la quale ha vissuto il suo apice sportivo tra il 1984 ed il 1987, anni nei quali ha militato in Serie C2. Dopo il fallimento, \u00e8 stata ricostituita in due altre occasioni: nel 1992 e nel 1999, prima di fallire nuovamente nel 2013. In questo arco temporale ha disputato prevalentemente campionati di Eccellenza e Serie D, arrivando a vincere una Coppa Italia regionale nel 1995.\nNel 2013 la societ\u00e0 \"Sporting Nissa\", appena promossa in Seconda Categoria, si pone in continuit\u00e0 con la storica societ\u00e0, cambiando la propria denominazione, l'anno seguente, in \"Associazione Sportiva Dilettantistica Sport Club Nissa 1962\".\nLa societ\u00e0 scala le categorie arrivando fino al campionato di Eccellenza 2016-2017. Si posiziona all 11\u00ba posto, gioca i play out con l'Atletico Campofranco e perde per 4-1 retrocedendo in Promozione, ma la squadra rinuncia al successivo campionato continuando solo il settore giovanile.\nNel 2017 nasce la \"Nissa Football Club\" che si iscrive al campionato 2017-18 di Terza Categoria Caltanissetta, posizionandosi al 4\u00ba posto, perde i play-off con l'Atletico Gorgonia. Nel 2018 acquisisce il titolo di Prima Categoria da una associazione di un comune limitrofo e partecipa al campionato 2018-19 di Prima Categoria girone G, posizionandosi al 13\u00ba posto. Nel 2019 la squadra viene ripescata e partecipa al campionato di Promozione 2019-20 girone A.\nNel luglio del 2020, viene ammessa nel campionato regionale di Eccellenza in seguito a fusione con lo Sporting Vallone dal quale acquisisce il titolo.\nNel campionato 2020/2021 si classifica terza (quarta per differenza reti) e partecipa ai playoff dove viene eliminata dall\u2018Akragas in semifinale.\nColori e simboli.\nStoricamente le maglie da gioco della Nissa sono state interamente bianche, cui occasionalmente sono stati aggiunti inserti gialli e rossi, che sono gli altri colori sociali; sulle casacche campeggia lo stemma sociale a forma di scudetto, ove non mancano una croce ed un castello, simbolo della citt\u00e0. A ci\u00f2 si deve l'appellativo di \"biancoscudati\". Per le seconde divise sono state scelte pi\u00f9 spesso maglie interamente rosse o a strisce verticali gialle e rosse.\nStrutture.\nStadio.\nIl primo terreno di gioco della Nissa fu lo stadio Palmintelli, che prende il nome dall'omonima contrada nella quale sorge l'impianto. Il terreno interessato fu acquisito dal comune nel 1929, mentre nel 1932 iniziarono i lavori di costruzione per ottemperare alle direttive del regime fascista. Non a caso l'impianto \u00e8 un classico esempio dell'architettura dell'epoca, caratterizzata per il massiccio utilizzo dell'allora innovativo cemento armato. Il nome originario era \"Campo Dux\", e la struttura non presentava la recinzione esterna e la tribuna coperta, aggiunte in seguito, proprio come la pista di atletica, che rese l'impianto un fiore all'occhiello. Con la costruzione del palazzo di giustizia nel 1965, il terreno da gioco fu spostato ed eliminata la pista di atletica; si nota infatti un decentramento della tribunetta, rimasta nella sua posizione originaria. Il terreno da gioco \u00e8 in terra battuta.\nNel 1994 la Nissa si trasfer\u00ec nel moderno stadio Tomaselli, originariamente chiamato \"Pian del Lago\", dalla zona in cui sorge, inaugurato due anni prima. L'impianto \u00e8 dotato di una tribuna coperta, una gradinata e due curve, oltre che di una pista di atletica che perimetra il terreno di gioco, in erba naturale.\nNel 2013, con la ripartenza dalla Seconda Categoria, la Nissa \u00e8 ritornata a disputare gli incontri casalinghi al Palmintelli.\nCentro di allenamento.\nLa Nissa si allena presso lo Stadio Marco Tomaselli.\nLa Nissa nella cultura di massa.\nNel 1994 l'Under-21, a causa di un disguido tecnico, gioc\u00f2 una partita indossando la seconda maglia rossa della Nissa. Ci\u00f2 avvenne durante una gara contro i pari et\u00e0 croati, disputata a Caltanissetta, in occasione della quale entrambe le formazioni si presentarono con la sola divisa bianca: gli \"Azzurrini\" scesero cos\u00ec in campo indossando la seconda divisa della squadra cittadina, con lo stemma societario cancellato con un pennarello.\nAllenatori e presidenti.\nFonti:\nTifoseria.\nIl movimento ultras a Caltanissetta si sviluppa a partire dal 1976, in occasione della fondazione del \"Commandos Tigre\", gruppo sorto per iniziativa di alcuni tifosi di pallavolo. Il gruppo staziona nella gradinata del Palmintelli fino a che l'anno seguente non si sposta in tribuna; per l'occasione cambia il nome in \"Commandos Biancoscudato\". Sempre nel 1977 nascono le \"Brigate Gradinata\", sostenenti ideologie molto vicine alla sinistra, e prendendo il nome proprio dal settore da loro occupato. Nel 1982 il gruppo cambia nome in \"Ultr\u00e0 Nissa\". I due gruppi dunque occupano settori diversi, fondendosi in occasione della promozione della Nissa in Serie C2 al termine della stagione 1983-1984, formando cos\u00ec le \"Brigate Ultr\u00e0 Nissa\". Il nuovo assembramento prender\u00e0 posto in gradita e potr\u00e0 contare sulla presenza di oltre quattrocento tesserati.\nNegli anni ottanta nasceranno di fatto gran parte dei rapporti di amicizia e di rivalit\u00e0 della tifoseria nissena; il gemellaggio con gli ultras del , nel 1984, le amicizie con quelli di e e le rivalit\u00e0 con siracusani, mazaresi, agrigentini, canicattinesi ed ennesi.\nNel 1988 il gruppo si scioglie soprattutto a causa di controversie societarie, lasciando spazio a gruppi minori che avranno vita breve, fra i quali \"Indians\" e \"Drunkards\". Alla fine degli anni ottanta sale alla presidenza Valerio Terenzio, che contribuisce a risanare l'ambiente, culminando con la promozione in Interregionale nel 1990. Nascono dunque i \"Fedayn\" e i \"Furiosi\", che continueranno a supportare la Nissa anche in seguito al trasferimento nel nuovo impianto di Pian del Lago, e conseguentemente il gemellaggio con gli ultras di Sciacca e la forte rivalit\u00e0 con i sancataldesi, caratterizzata da violenti scontri. Una moltitudine di incomprensioni venutesi a creare fra i gruppi esistenti, porter\u00e0 alla nascita agli albori degli anni duemila degli \"Ultras Nissa 2002\". Sempre negli anni duemila si scioglie lo storico gruppo delle Brigate."}
{"id": "511692", "revid": "69156", "url": "https://it.wikipedia.org/wiki?curid=511692", "title": "Omografo", "text": ""}
{"id": "511694", "revid": "125589654", "url": "https://it.wikipedia.org/wiki?curid=511694", "title": "Association de la Jeunesse Auxerroise", "text": "L'Association de la Jeunesse Auxerroise, altres\u00ec noto come AJ Auxerre o semplicemente Auxerre, \u00e8 una societ\u00e0 calcistica francese con sede nella citt\u00e0 di Auxerre, in Borgogna e fondata nel 1905.\nStoria.\nDiretta emanazione del \"patronage\" Saint-Joseph, l'Association de la Jeunesse Auxerroise \u00e8 stata fondata nel 1905 dall'abate Deschamps. Sotto la conduzione dell'uomo di Chiesa, l'A.J.A. ottiene rapidamente onorevoli risultati, divenendo uno dei bastioni della cattolicissima F.G.S.P.F. (\"F\u00e9d\u00e9ration de Gymnastique Sportive des Patronages de France\" - federazione ginnica sportiva dei patronati francesi - una delle molte federazioni prodrome alla nascita nel 1932 dell'attuale campionato professionistico francese). Nel 1908, l'A.J.A. arriva a competere per il titolo di campione di Francia della F.G.S.P.F., ma si deve arrendere in finale sconfitta per 1-8 dai parigini del Patronage Olier. Alla fine della prima guerra mondiale, l'A.J.A. viene privata del terreno di gioco che utilizzava nella zona delle Ocreries. L'abate Deschamps acquisisce allora numerose particelle di terreno lungo il fiume Yonne sulla strada per Vaux (il futuro Stadio dell'Abb\u00e9-Deschamps). Proprio come una vera abbazia medievale, l'A.J.A. non cessa, dopo questa data, di far fruttare il suo capitale. Oggi l'A.J.A. \u00e8 la sola societ\u00e0 militante in Ligue 2 proprietaria del suo stadio.\nStrutture.\nStadio.\nDal 1918 il club gioca le partite casalinghe nello Stadio Abb\u00e9-Deschamps, che sorge ad Auxerre e pu\u00f2 ospitare fino a 21.379 spettatori. \u00c8 stato intitolato all'abate Deschamps dopo la sua morte, avvenuta nel 1949.\nStatistiche e record.\nPartecipazione ai campionati e ai tornei internazionali.\nCampionati nazionali.\nIl club ha vinto il titolo nel 1996, conquistando nello stesso anno anche la Coppa di Francia e ottenendo quindi un double. \u00c8 inoltre rimasto nella massima divisione francese ininterrottamente per 32 anni.\nDalla stagione 1974-1975 alla 2021-2022 il club ha ottenuto le seguenti partecipazioni ai campionati nazionali:\nTornei internazionali.\nNelle competizioni europee il club ha vinto la Coppa Intertoto UEFA 1997. \u00c8 poi arrivato in semifinale nella Coppa UEFA 1992-1993, dove \u00e8 stato sconfitto dal . Per quanto riguarda la Champions League \u00e8 invece arrivato agli ottavi nell'edizione 1996-1997, venendo anche in questo caso sconfitto dai giallo-neri tedeschi.\nAlla stagione 2021-2021 il club ha ottenuto le seguenti partecipazioni ai tornei internazionali:\nOrganico.\nRosa 2021-2022.\n\"Aggiornata al 26 agosto 2021.\""}
{"id": "511698", "revid": "16758", "url": "https://it.wikipedia.org/wiki?curid=511698", "title": "Martin Pavlu", "text": "Carriera.\nClub.\nLe origini sono ceche: \u00e8 figlio di un altro grande campione di questo sport, il nazionale cecoslovacco Jaroslav Pavl\u016f, che ha giocato con l'Hockey Club Bolzano dal 1969 al 1980. Ed a Bolzano si \u00e8 svolta praticamente tutta la carriera di Pavlu junior. Esordisce giovanissimo, a 15 anni, in Serie B tra le file del Latemar Hockey Club, dove milita per due stagioni (1976-77 e 1977-78). Il salto di categoria avviene nel 1978, quando passa all'Hockey Club Bolzano, dove ancora gioca il padre Jaroslav. I due giocheranno assieme per due stagioni.\nCon il Bolzano, Pavlu giocher\u00e0 per un quarto di secolo, diventando, oltre che il capitano (dalla stagione 1998-99, raccogliendo l'eredit\u00e0 di Robert Oberrauch), uno dei giocatori simbolo dell'hockey su ghiaccio italiano. Nel suo palmar\u00e8s, fra gli altri, dodici titoli italiani, una Alpenliga e un Torneo Sei Nazioni (vinto al fianco di un grande ceco, Jarom\u00edr J\u00e1gr). Il legame tra Pavlu e il Bolzano si interrompe nel 2003, quando il suo contratto non viene rinnovato e il giocatore si accasa - non senza polemiche - alla squadra rivale dell'Hockey Club Merano. In maglia biancorossa Pavlu ha disputato 814 incontri con 1430 punti (544 reti e 886 assist) messi a segno. Con i meranesi gioca una sola stagione, al termine della quale si ritira dall'hockey giocato.\nNazionale.\nCon la maglia della Nazionale ha esordito poco pi\u00f9 che quindicenne, nel dicembre del 1977. Ha partecipato ai Giochi di , e , oltre a diversi campionati del mondo, compreso quello disputato in Italia nel 1994, chiuso al sesto posto, a tutt'oggi il miglior risultato in quella competizione..\nDopo il ritiro.\nDopo il ritiro \u00e8 diventato uno dei commentatori dell'hockey su ghiaccio per l'emittente satellitare Sky, ed \u00e8 stato eletto rappresentante dei giocatori nel consiglio federale. Dal dicembre 2007 alla fine della stagione 2007-2008 \u00e8 stato direttore generale dell'Asiago Hockey. \nDal 2019 \u00e8 attivo in ambito federale, dapprima come \"assistant coach\" della nazionale femminile under-18 (2019-2020), e in seguito della nazionale femminile maggiore (dal 2021)"}
{"id": "511701", "revid": "1522738", "url": "https://it.wikipedia.org/wiki?curid=511701", "title": "Lingua sotho del nord", "text": "La lingua sotho del nord, nota anche come pedi, sepedi, sesotho del nord o sotho settentrionale (nome nativo sesotho sa Leboa) \u00e8 una lingua sotho-tswana parlata in Sudafrica.\nDistribuzione geografica.\nSecondo i dati del censimento sudafricano del 2011, i locutori L1 sono 4.618.576, pari al 9,1% della popolazione, stanziati principalmente nelle province del Limpopo, dove \u00e8 parlato da oltre la met\u00e0 degli abitanti, e del Gauteng.\nLingua ufficiale.\nIl sotho del nord \u00e8 una delle undici lingue ufficiali del Sudafrica.\nClassificazione.\n\u00c8 una delle lingue sotho, un sottogruppo delle lingue bantu.\nSecondo \"Ethnologue\", la classificazione della lingua sotho del sud \u00e8 la seguente:\nSistema di scrittura.\nPer la scrittura si usa l'alfabeto latino."}
{"id": "511703", "revid": "6923", "url": "https://it.wikipedia.org/wiki?curid=511703", "title": "Salvatore Veca", "text": "Ha svolto un ruolo chiave nell'introduzione nel dibattito culturale italiano dell'approccio alla filosofia politica derivato dall'impostazione di John Rawls, divenendo un punto di riferimento filosofico della sinistra non marxista a partire dagli anni '70 e '80, sia come teorico che come militante. La sua formazione di tipo analitico (sensibile quindi alle metodologie e alle questioni della filosofia del linguaggio e della logica), insolita rispetto alla figura del teorico politico cos\u00ec come tradizionalmente concepito in Italia, ha permesso alla sua riflessione di spaziare anche negli ambiti dell'epistemologia e della metafisica, indagandone le connessioni con l'ambito della filosofia morale e politica.\nHa dato un impulso decisivo, nel dibattito filosofico italiano, a temi quali il realismo, il problema della completezza nelle teorie epistemiche e politiche, la giustizia globale e la sostenibilit\u00e0, accogliendo suggestioni da parte del mondo anglo-sassone rielaborate con uno stile originale.\nBiografia.\nCarriera accademica.\nSalvatore Veca ha studiato Filosofia all'Universit\u00e0 di Milano, dove si \u00e8 laureato nel 1966 con una tesi in Filosofia teoretica, condotta sotto la guida di Enzo Paci e Ludovico Geymonat. Dal 1966 al 1973, \u00e8 stato assistente volontario, borsista CNR e assistente incaricato presso la cattedra di Filosofia teoretica dell'Universit\u00e0 di Milano. Dal 1974 al 1975 \u00e8 stato professore incaricato di Filosofia politica presso la Facolt\u00e0 di Lettere e filosofia dell'Universit\u00e0 della Calabria.\nDal 1975 al 1978 \u00e8 stato professore incaricato di \"Storia delle istituzioni e delle strutture sociali\" presso la Facolt\u00e0 di Lettere e filosofia dell'Universit\u00e0 di Bologna.\nDal 1978 al 1986 \u00e8 stato professore incaricato, professore incaricato stabilizzato e professore associato di Filosofia politica presso la Facolt\u00e0 di Scienze Politiche dell'Universit\u00e0 di Milano.\nDal 1986 al 1989 \u00e8 stato professore straordinario di Filosofia politica presso la Facolt\u00e0 di Lettere e filosofia dell'Universit\u00e0 di Firenze.\nDal 1990 al 2006 \u00e8 stato professore ordinario di Filosofia politica presso la Facolt\u00e0 di Scienze politiche dell'Universit\u00e0 di Pavia.\nDal 1996 al 1999 \u00e8 stato vicepreside della Facolt\u00e0 di Scienze politiche dell'Universit\u00e0 di Pavia.\nDal 1999 al 2005 \u00e8 stato preside della Facolt\u00e0 di Scienze politiche dell'Universit\u00e0 di Pavia.\nDal 1998 al 2005 \u00e8 stato membro del Comitato direttivo della Scuola Superiore IUSS di Pavia.\nDal 2000 al 2012 \u00e8 stato rettore del Collegio Universitario Giasone del Maino di Pavia.\nDal 2001 al 2006 \u00e8 stato direttore del Centro interdipartimentale di Studi e Ricerche in Filosofia sociale dell'Universit\u00e0 di Pavia.\nDal 2001 al 2005 \u00e8 stato prorettore per la didattica dell'Universit\u00e0 di Pavia.\nDal 2003 al 2006 \u00e8 stato componente del Consiglio di amministrazione della Fondazione Romagnosi di Pavia e del Comitato scientifico dell\u2019\"European Centre for Training and Research in Earthquake Engineering\" presso l'Universit\u00e0 di Pavia.\nDal 2003 al 2005 ha fatto parte del Consiglio d'amministrazione dell'Istituto italiano di scienze umane di Firenze. Dal 2005 al 2012 \u00e8 stato vicedirettore dell'Istituto Universitario di Studi Superiori di Pavia. Dal 2005 al 2010 \u00e8 stato coordinatore dei corsi ordinari dell'Istituto Universitario di Studi Superiori di Pavia. Dal 2012 al 2013 \u00e8 prorettore vicario dell'Istituto Universitario di Studi Superiori di Pavia. Dal 2006 al 2013 \u00e8 professore ordinario di Filosofia politica presso l'Istituto Universitario di Studi Superiori di Pavia.\nConclusa la sua esperienza accademica nel 2013, Veca insegn\u00f2 Filosofia politica nelle Classi di Scienze umane e Scienze sociali dell'Istituto Universitario di Studi Superiori di Pavia. Nella sua lunga carriera Veca ha tenuto seminari e cicli di lezioni all'Universit\u00e0 di Cambridge (\"Christ's College\"), all'Universit\u00e0 di San Paolo, all'Universit\u00e0 di Campinas, all'Universit\u00e0 di Bogot\u00e0, all'Universit\u00e0 di Evora, alla Sorbonne, all'Universit\u00e0 di Grenoble, all'Istituto Universitario Europeo.\nCarriera editoriale.\nSalvatore Veca ha svolto un'intensa attivit\u00e0 di consulenza e direzione editoriale. Nel 1974 Veca ha assunto, grazie a un invito del prof. Giuseppe Del Bo, la direzione scientifica della Fondazione Giangiacomo Feltrinelli di Milano. Dal 1984 al 2001 \u00e8 stato presidente della \"Fondazione Feltrinelli\", promuovendo lo sviluppo del suo Centro di Scienza politica. Direttore degli \"Annali\" della Fondazione, Veca ha impegnato l'istituzione in una ampia gamma di attivit\u00e0 di ricerca, documentazione e pubblicazione nell'ambito della teoria politica e sociale contemporanea che perseguono lo scopo di coniugare la tradizione della ricerca storico-sociale con l'innovazione dei metodi e degli esiti della teoria normativa e descrittiva della politica.\nDal 1981 al 2001 Veca ha coordinato le attivit\u00e0 del Seminario annuale di Filosofia politica, promosso dalla Feltrinelli in collaborazione con il Centro Studi Politici \"Paolo Farneti\" di Torino e la Scuola Normale Superiore di Pisa. Nel 2000 avvia il progetto della \u201cBiblioteca europea\u201d della Fondazione Feltrinelli, di cui \u00e8 attualmente direttore. Nel 2013 \u00e8 stato designato Presidente onorario della Fondazione Feltrinelli ed \u00e8 direttore scientifico del suo Laboratorio Expo. Veca \u00e8 inoltre stato condirettore di \"Aut Aut\" con Enzo Paci e P.A. Rovatti dal 1971 al 1973. Ha diretto dal 1974 al 1981 la collana \"Readings\" per l'Universit\u00e0 della Casa editrice Feltrinelli, di cui \u00e8 consulente per la saggistica nel campo della filosofia e della teoria politica e sociale. Dal 1977 al 1992 \u00e8 stato consulente della saggistica de il Saggiatore, di cui ha diretto, con Marco Mondadori, la collana \"Theoria\".\nFece parte del comitato scientifico o di direzione di riviste quali \"Rassegna italiana di sociologia\", \"Teoria politica\", \"Biblioteca della libert\u00e0\", \"Transizione\", \"Etica degli affari\", \"Iride\", \"European Journal of Philosophy\", \"Filosofia e questioni pubbliche\", \"Reset\", \"Quaderni di Scienza politica\", \"Il Politico\", \"Rivista di filosofia\", \u201cItalianieuropei\u201d. Fu direttore de \u201cIl giornale di Socrate al caff\u00e8. Bimestrale di cultura e conversazione civile\u201d. Nel 2015 divenne curatore scientifico della Carta di Milano per Expo 2015.\nRuoli ed incarichi.\nFece parte del Comitato direttivo di \"Politeia\", Centro per la ricerca e la formazione in politica ed etica di Milano, di cui \u00e8 stato uno dei fondatori. \u00c8 stato componente del Comitato etico dell'Istituto Europeo di Oncologia di Milano e del Comitato etico dell'Istituto Mondino di Pavia. Ha fatto parte del Comitato scientifico della Fondazione Rosselli di Torino.\nDal 1984 al 1990 \u00e8 stato coordinatore del Comitato Scientifico della ARIF (Associazione per la ricerca e l'insegnamento della filosofia).\nDal 1988 al 1992 e dal 2001 al 2005 ha fatto parte del Consiglio direttivo nazionale della Societ\u00e0 Filosofica italiana. \u00c8 stato componente del Consiglio nazionale presso il Ministero dei Beni culturali e ambientali.\nDal 2001 al 2007 \u00e8 stato presidente dell'Associazione \u201cI quattro cavalieri\u201d che ha promosso le attivit\u00e0 dell\u2019\"ensemble\" cameristico \u201cI solisti di Pavia\u201d, diretto dal maestro Enrico Dindo.\nDal 2005 al 2008 \u00e8 stato componente del Comitato generale Premi della Fondazione Balzan di Milano.\nDal 2006 \u00e8 presidente della Fondazione Campus di Lucca.\nDal 2007 al 2013 \u00e8 stato direttore delle Scuole di formazione politica dell'Associazione \u201cLibert\u00e0 e giustizia\u201d.\nDal 2008 al 2011 \u00e8 stato presidente della Fondazione Paolo Grassi \u2013 La voce della cultura - di Milano.\nDal 2009 al 2017 \u00e8 stato Presidente del Comitato Generale Premi della Fondazione Balzan di Milano.\nDal 2009 \u00e8 membro del Comitato dei Garanti della Scuola Galileiana di Studi Superiori di Padova.\nDal 2010 \u00e8 socio corrispondente residente della Classe di Scienze morali dell'Istituto lombardo di scienze e lettere.\nDal 2010 \u00e8 consigliere della Fondazione del Centenario della BSI di Lugano.\nDal 2010 \u00e8 membro del Comitato Scientifico della Fondazione Gualtiero Marchesi.\nDal 2011 \u00e8 Accademico corrispondente non residente della Classe di Scienze Morali dell'Accademia delle Scienze dell'Istituto di Bologna.\nDal 2014 \u00e8 designato dall'Universit\u00e0 di Pavia quale Garante dei diritti degli studenti.\nDal 2014 \u00e8 presidente della Casa della Cultura di Milano.\nDal 2014 \u00e8 socio corrispondente non residente dell'Accademia delle Scienze di Torino.\nDal 2015 \u00e8 membro effettivo dell'Istituto Lombardo di Lettere e Scienze e componente del Comitato dei Garanti del FAI.\nPensiero.\nNel pensiero di Veca sono individuabili tre fasi distinte. La prima fase della sua ricerca scientifica \u00e8 stata dedicata a questioni di teoria della conoscenza o di epistemologia. Nel 1969 Veca ha pubblicato il volume \"Fondazione e modalit\u00e0 in Kant\" e numerosi articoli su problemi di filosofia della logica, della matematica e della fisica nel pensiero di Alfred North Whitehead, Gottlob Frege, Ernst Cassirer e Willard Van Orman Quine.\nDal 1970 al 1977, il centro di interesse scientifico di Veca si sposta sulle teorie di Karl Marx in rapporto alle scienze economiche, sociali e politiche, delineando una seconda fase di ricerca i cui esiti sono formulati nel volume, \"Marx e la critica dell'economia politica\" e, soprattutto, nel \"Saggio sul programma scientifico di Marx\".\nDal 1978 in avanti, Veca si impegna in un programma di ricerca nell'ambito della filosofia politica influenzato dalla prospettiva della teoria normativa della politica. Dopo il libro, \"Le mosse della ragione\", introduce nella cultura filosofica italiana la discussione sulle teorie della giustizia con il volume, \"La societ\u00e0 giusta\" ed elabora e sviluppa la sua prospettiva teorica in \"Questioni di giustizia\" e \"Una filosofia pubblica\".\nNel 1988 Veca dedica un volume divulgativo agli esiti di questa fase della sua ricerca, \"L'altruismo e la morale\", scritto con Francesco Alberoni.\nGli sviluppi successivi della sua ricerca, orientata al problema dei rapporti fra teoria normativa e teoria descrittiva della politica e incentrata sulla questione del pluralismo come fatto e come valore per la teoria democratica, sono rinvenibili nel saggio \"Libert\u00e0 e eguaglianza. Una prospettiva filosofica\" in \"Progetto Ottantanove\", scritto con Alberto Martinelli e Michele Salvati, nel libro \"Etica e politica\" e, in particolare, nei libri \"Cittadinanza. Riflessioni filosofiche sull'idea di emancipazione\" e \"Questioni di giustizia. Corso di filosofia politica\".\nDal 1991 al 1996 Veca lavora alla stesura di tre meditazioni filosofiche intorno a questioni di verit\u00e0, giustizia e identit\u00e0, in cui estende la gamma dei suoi interessi teorici rispetto ai lavori degli anni Ottanta. Sviluppando una serie di idee originariamente presentate in Questioni di vita e conversazioni filosofiche, gli esiti di questa ricerca sono contenuti nel libro \"Dell'incertezza. Tre meditazioni filosofiche\".\nNel 1997 pubblica, con Sebastiano Maffettone, l'antologia \"L'idea di giustizia da Platone a Rawls\".\nNel 1998 pubblica una raccolta di saggi di filosofia sociale e politica, \"Della lealt\u00e0 civile. Saggi e messaggi nella bottiglia\" e un libro dedicato alla interpretazione e alla ricostruzione della teoria politica normativa di fine secolo, intitolato \"La filosofia politica\".\nNel 2001 pubblica \"La penultima parola e altri enigmi. Questioni di filosofia\", in cui sono approfonditi alcuni esiti di \"Dell'incertezza\" ed \u00e8 affrontata, nella prima parte, la questione metateorica della relazione fra l'attivit\u00e0 filosofica e la sua storia nel tempo.\nNel 2002 pubblica \"La bellezza e gli oppressi. Dieci lezioni sull'idea di giustizia\", in cui sono presentate alcune idee di base per una teoria della giustizia globale.\nNel 2004 presenta la sua prospettiva filosofica in un libro divulgativo di dialoghi con sua nipote Camilla, \"Il giardino delle idee. Quattro passi nel mondo della filosofia\".\nNel 2005 pubblica \"La priorit\u00e0 del male e l'offerta filosofica\", in cui sviluppa e approfondisce le questioni di una teoria della giustizia globale e mette a fuoco, fra l'altro, le connessioni fra l'offerta di filosofia politica e le circostanze e i soggetti di politica. Nel 2006 pubblica \"Le cose della vita. Congetture, conversazioni e lezioni personali\", in cui estende l'esame delle questioni di vita, inteso come tentativo di autoritratto, e lo connette al problema dell'eredit\u00e0 intellettuale, nel senso della dimensione storica del sapere filosofico.\nNel 2009 pubblica \"Dizionario minimo. Per la convivenza democratica\", in cui esamina e discute alcuni temi fondamentali per l'interpretazione e la valutazione della forma di vita democratica, sulla base di una tesi sulla natura della libert\u00e0 democratica. Pubblica inoltre \"Etica e verit\u00e0\", in cui sono raccolti cinque saggi brevi incentrati sui rapporti fra la crescita dell'impresa scientifica e i nostri criteri di giudizio etico, e \"Quattro lezioni sull'idea di incompletezza\", in cui presenta i primi risultati di una ricerca filosofica sull'idea di incompletezza, messa a fuoco in distinti domini di applicazione, quali quello della interpretazione, della giustificazione e della dimostrazione.\nNel 2011 pubblica \"L'idea di incompletezza. Quattro lezioni\", in cui espone gli esiti pi\u00f9 maturi delle sue ricerche filosofiche sul paradigma dell'incompletezza, cercando di esplicitarne la coerenza e la connessione con il paradigma dell'incertezza.\nNel 2012 pubblica \"L'immaginazione filosofica e altri saggi\", in cui sviluppa il tema dell'immaginazione filosofica a partire dalle tesi conclusive del contributo all'idea di incompletezza e sullo sfondo di una definizione delle principali linee della propria ricerca filosofica.\nNel 2013 pubblica \"Un'idea di laicit\u00e0\", in cui propone un argomento a favore della laicit\u00e0 delle istituzioni e delle scelte sociali basato su un'interpretazione della natura della libert\u00e0 democratica e del fatto del pluralismo. Nel 2014 pubblica il \"pamphlet\" intitolato \"Non c'\u00e8 alternativa. Falso!\", in cui mette a fuoco, in una prospettiva filosofica, alcuni aspetti rilevanti della crisi economica strutturale e dei rapporti fra capitalismo e democrazia rappresentativa.\nNel 2014 pubblica \"La gran citt\u00e0 del genere umano. Dieci conversazioni filosofiche\", una raccolta di saggi su temi differenti accomunati dalla prospettiva globale \u201cdegli occhi del resto d'umanit\u00e0\u201d.\nNel 2015 pubblica \"La barca di Neurath. Sette saggi brevi\", in cui affronta questioni epistemologiche, normative e metafilosofiche sullo sfondo del paradigma dell'incertezza e dell'incompletezza.\nNel 2015 \u00e8 curatore del volume degli Annali della Fondazione Giangiacomo Feltrinelli, \"Laboratorio Expo. The Many Faces of Sustanaibility\", che raccoglie gli esiti pi\u00f9 significativi della ricerca di Laboratorio Expo.\nDel 2018 \u00e8 \"Il senso della possibilit\u00e0\", dove Veca, raccogliendo intuizioni sviluppate in quegli anni nelle lezioni presso la Scuola Superiore IUSS di Pavia, espone il suo maturato interesse per la l'interpretazione filosofica delle modalit\u00e0. In particolare, per Veca le questioni metafisiche delle modalit\u00e0 (specie il confronto tra mondo attuale e mondi possibili, esaminando le differenti posizioni di Kripke, Lewis, Armstrong) costituirebbero la chiave di volta filosofica a cui si riconducono le questioni normative ed ontologiche relative all'epistemologia, all'etica e alla politica esposte ne \"L'idea di incompletezza\" e \"Dell'incertezza.\" In particolare, la distinzione tra mondi possibili e realt\u00e0 modale, che fornirebbe una fondazione analitica alla compatibilit\u00e0 tra costruttivismo e realismo filosofico, proposta in chiusura del volume, pu\u00f2 considerarsi l'apertura di una nuova fase del pensiero di Veca, stavolta di stampo prettamente metafisico, e che si ricollega peraltro all'interesse per le modalit\u00e0 centrale nella sua opera prima.\nPremi.\nNel 1998 ha ricevuto il Premio Castiglioncello - sezione di filosofia - per il libro \"Dell'incertezza\" e gli \u00e8 stata conferita, con decreto del presidente della Repubblica, la medaglia d'oro e il diploma di prima classe, riservati ai benemeriti della scienza e della cultura.\nNel 2000 ha ricevuto il premio dell'Accademia di Carrara per il libro \"La filosofia politica\".\nNel 2006 ha ricevuto il premio per la filosofia \u201cViaggio a Siracusa\u201d per il libro \"La priorit\u00e0 del male e l'offerta filosofica\".\nNel 2009 ha ricevuto il premio \u201cPonte per la cultura\u201d della fondazione europea Guido Venosta per il libro \"Etica e verit\u00e0\".\nNel 2012 gli \u00e8 stata conferita la medaglia d'oro di benemerenza civica dal comune di Milano.\nIntroduzioni ad opere di altri autori.\nSalvatore Veca ha curato, introdotto o suggerito l'edizione in lingua italiana delle opere dei seguenti autori:"}
{"id": "511706", "revid": "600229", "url": "https://it.wikipedia.org/wiki?curid=511706", "title": "Omofonia", "text": ""}
{"id": "511708", "revid": "1305772", "url": "https://it.wikipedia.org/wiki?curid=511708", "title": "Felice di Valois", "text": "Origine.\nUgo secondo la tradizione era l'unico figlio maschio del conte di Vermandois e di Valois e Siniscalco di Francia, Rodolfo I e Eleonora di Blois, la figlia ultimogenita del conte di Blois, Ch\u00e2teaudun, Chartres e Meaux, oltre che signore di Sancerre, Stefano II di Blois, e di Adele d'Inghilterra, figlia del duca di Normandia e re d'Inghilterra, Guglielmo il Conquistatore e di Matilde delle Fiandre(1032 - 1083).Raul I di Vermandois, secondo la \"Genealogi\u00e6 Scriptoris Fusniacensis\" era il figlio maschio primogenito del conte di Vermandois e di Valois, Ugo di Francia detto il Grande, fratello del re di Francia, Filippo I e della contessa di Vermandois e di Valois, Adelaide di Vermandois. I nonni paterni di Raul I erano Enrico I di Francia e Anna di Kiev, quelli materni Erberto IV di Vermandois e Adelaide del Vexim o di Valois, mentre lo zio materno era il re d'Inghilterra, Stefano di Blois.\nUna diversa interpretazione, invece, considera che Felice di Valois non fosse di nobili origini, ma dovesse il suo nome al fatto di essere originario del Valois, l'attuale Piccardia.\nBiografia.\nNel 1142, suo padre, Rodolfo, ripudi\u00f2 sua madre, Eleonora, per poter sposare la figlia secondogenita del duca Guglielmo X il Tolosano, Petronilla d'Aquitania, sorella della moglie del re di Francia, Luigi VII, Eleonora d'Aquitania (Bordeaux, 1122\u00a0\u2013 Fontevrault, 1204), duchessa d'Aquitania e Guascogna.\nSuo padre, Rodolfo, mor\u00ec nel 1152 (\"Mortuus est etiam Radulfus de Perrona comes Viromandorum\"), lasciando il titolo di conte di Vermandois al figlio di primo letto, Ugo (\"relinquents parvulum filium, nomine Hugonem\") come ci conferma la \"Chronique de Robert de Torigni, abb\u00e9 du Mont-Saint-Michel\"; il necrologio del Priorato di Saint-Martin-des-Champs, ci informa sul giorno della morte di Rodolfo, il 13 ottobre (\"III Id Oct\").\nDi Ugo non si hanno molte informazioni: si conosce solo che, nel 1160 rinunci\u00f2 ai titoli e si ritir\u00f2 a vita monastica; gli succedette il fratellastro, Rodolfo, come Rodolfo II\nIl monaco.\nUgo, che era stato educato presso l'abbazia di Chiaravalle divenne un monaco Cistercense, cambiando il suo nome di battesimo, in quello religioso di Felice. \nSi dedic\u00f2 alla vita eremitica dapprima sulle Alpi, poi a Cerfroi, nella diocesi di Meaux, dove accolse anche Giovanni de Matha, del quale appoggi\u00f2 il progetto di fondare un ordine destinato al riscatto dei prigionieri cristiani in mano ai Mori. \nNel 1198 ottennero l'autorizzazione di papa Innocenzo III.\nFelice (Ugo) mor\u00ec nel chiostro di Caerfroid, il 4 novembre 1212.\nIl culto.\nFu canonizzato da papa Innocenzo XI, sollecitato da Luigi XIV che voleva cos\u00ec dare maggior prestigio alla sua famiglia.\nMemoria liturgica il 20 novembre."}
{"id": "511713", "revid": "1543377", "url": "https://it.wikipedia.org/wiki?curid=511713", "title": "Lingue sotho", "text": "Le lingue sotho sono un ramo delle lingue sotho-tswana parlato nell'Africa meridionale.\nDistribuzione geografica.\nLe lingue sotho sono parlate nella parte occidentale del Sudafrica, in Botswana e in Lesotho.\nLingue ufficiali.\nNdebele del sud, sotho del nord e sotho del sud sono lingue ufficiali del Sudafrica.\nIl sotho del sud \u00e8 lingua ufficiale del Lesotho.\nClassificazione.\nLe lingue sotho appartengono al gruppo sotho-tswana delle lingue bantu.\nFanno parte del gruppo sotho:\nLe lingue sotho sono considerate reciprocamente comprensibili."}
{"id": "511715", "revid": "297031", "url": "https://it.wikipedia.org/wiki?curid=511715", "title": "Thomas Warton", "text": "Biografia e opere.\nWarton nacque a Basingstoke, nello Hampshire, ed era figlio del poeta Thomas Warton il vecchio, nonch\u00e9 fratello di Joseph Warton, anch'egli poeta e critico della letteratura. Warton dimostr\u00f2 immediatamente una predilezione per la poesia, traducendo all'et\u00e0 di nove anni alcuni epigramma di Marziale e scrivendo la sua prima opera, \"The Pleasures of Melancholy\" (\"Il piacere della malinconia\") a diciassette anni.\nLa sua educazione di base gli venne impartita in famiglia, dal padre, ed a sedici anni entr\u00f2 al Winchester College, per trasferirsi quasi immediatamente al \"Trinity College\" di Oxford. L\u00ec si laure\u00f2, nel 1747, venendo sorteggiato nello stesso anno per l'onorificenza di poeta laureato, circostanza che gli sarebbe capitata successivamente anche nel 1748: la sua mansione in quel ruolo era quella di scrivere un poema dedicato ad una protettrice dell'universit\u00e0, poema che le sarebbe stato letto in una particolare occasione ufficiale. Nel 1749 scrisse \"The Triumph of Isis\" (\"Il trionfo di Iside\"), un poema che elogiava Oxford e gli studenti che vi si erano laureati: il poema, inizialmente pubblicato in forma anonima, era una ripresa dell'opera di William Mason \"Isis, an Elegy\", pubblicato l'anno precedente e di minor valore letterario. Dopo il successo del \"Trionfo di Iside\", Warton scrisse \"Newmarket, a Satire\", che fu seguito da diverse antologie di versi. Divenne inoltre professore di poesia all'universit\u00e0 nel 1757 e rimase in carica per dieci anni. Nel 1785 ottenne inoltre la cattedra in storia. Il primo importante lavoro accademico di Warton fu \"Observations on the Faerie Queene of Spenser\", pubblicato nel 1754, ma il pi\u00f9 noto \u00e8 indubbiamente l'opera in tre volumi \"The History of English Poetry\" (1774\u20131781), che analizzava la poesia dall'XI secolo al XVI secolo. Nonostante le critiche che l'opera ricevette, a causa di alcune inaccuratezze, \u00e8 tuttora considerato un volume di considerevole interesse storiografico.\nWarton fu amico e rivale di Samuel Johnson e la sua poesia fu largamente influenzata da poeti inglesi quali Geoffrey Chaucer, Michael Drayton e Edmund Spenser. Tra i suoi contributi pi\u00f9 importanti, Warton e suo fratello furono i primi a teorizzare che \"Sir Thopas\" di Chaucer fosse una parodia. Warton contribu\u00ec inoltre al progetto di riportare la ballata all'antico lustro e fu un acceso sostenitore della poesia di Thomas Gray. Tra le sue opere minori si contano un'edizione del \"Teocrito\", una raccolta di iscrizioni latine e greche, l'umoristico \"Oxford Companion to the Guide and Guide to the Companion\" (1762), il biografico \"Lives of Sir Thomas Pope and Ralph Bathurst\" e il saggio \"An Inquiry into the Authenticity of the Poems attributed to Thomas Rowley\" (1782). Come poeta, Warton fu sempre maggiormente incline alla satira e all'umorismo, alle odi e ai sonetti; in particolare questi ultimi contribuirono a far ritornare in voga la forma poetica, caduta in disuso. Warton \u00e8 inoltre ricordato per il suo interesse nel primitivismo, elemento importante del pre-romanticismo."}
{"id": "511717", "revid": "111373", "url": "https://it.wikipedia.org/wiki?curid=511717", "title": "Ch\u00e2tillens", "text": "Ch\u00e2tillens (toponimo francese) \u00e8 una frazione di 492 abitanti del comune svizzero di Oron, nel Canton Vaud (distretto di Lavaux-Oron).\nStoria.\nGi\u00e0 comune autonomo, dal suo territorio nel 1814 furono scorporate le localit\u00e0 di Essertes e Les Tavernes, divenute a loro volta comuni autonomi. Il residuo comune di Ch\u00e2tillens, che si estendeva per 2,11\u00a0km\u00b2, nel 2012 \u00e8 stato accorpato agli altri comuni soppressi di Bussigny-sur-Oron, Chesalles-sur-Oron, Ecoteaux, Oron-la-Ville, Oron-le-Ch\u00e2tel, Pal\u00e9zieux, Les Tavernes, Les Thioleyres e Vuibroye per formare il nuovo comune di Oron.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nCh\u00e2tillens \u00e8 servito dall'omonima stazione, sulla ferrovia Pal\u00e9zieux-Lyss.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "511718", "revid": "69156", "url": "https://it.wikipedia.org/wiki?curid=511718", "title": "Omofono (linguistica)", "text": ""}
{"id": "511724", "revid": "287204", "url": "https://it.wikipedia.org/wiki?curid=511724", "title": "Vento di rock", "text": "Vento di rock \u00e8 il primo album del \"rocker\" italiano Ghibli.\nTesti e musiche: \"Cristofaro Pascale\"\nArrangiamenti: \"Cristofaro Pascale\" con la collaborazione di \"Guido Valletta\""}
{"id": "511725", "revid": "37401", "url": "https://it.wikipedia.org/wiki?curid=511725", "title": "Iperonimia", "text": "L'iperonimia, termine introdotto in linguistica da John Lyons (1963), indica una specifica relazione semantica tra due termini, uno dei quali \u2013 detto \"iperonimo\" \u2013 ha un campo semantico pi\u00f9 esteso di quello dell'altro termine (detto \"iponimo\") e lo ricomprende. L'inverso dell'iperonimia \u00e8 l'iponimia.\nCos\u00ec, ad esempio, \"mobile\" \u00e8 iperonimo di \"sedia\", \"armadio\", \"tavolo\" ecc. Altrettanto, \"albero\" \u00e8 iperonimo di \"pino\", \"pioppo\", \"abete\" ecc.\nSinonimo di \"iperonimo\" \u00e8 \"[termine] sovraordinato\"; significato analogo ha \"arcilessema\".\nL'iperonimo ha una maggiore estensione e minore intensione (cio\u00e8 un numero inferiore di semi). Quando in una data lingua manca un dato iperonimo, si ricorre spesso alla creazione di lessie complesse ('unit\u00e0 funzionali significative del discorso, costituite da un sintagma': per es. \"luogo di culto\", \"arma da fuoco\", \"fare il diavolo a quattro\", \"nella misura in cui\" ecc.).\nL'iperonimia \u00e8 frequente tra i sostantivi e assai meno tra le altre parti del discorso.\nGli iperonimi possono avere una funzione testuale, nel senso che possono essere utilizzati con funzione di ripresa anaforica; a questo proposito, si parla anche di 'iperonimi massimi' (termini come \"cosa\", \"fatto\"), i quali permettono di riprendere tanto singoli sostantivi quanto intere porzioni di testo."}
{"id": "511726", "revid": "212348", "url": "https://it.wikipedia.org/wiki?curid=511726", "title": "Iponimia", "text": "L'iponimia \u00e8 un termine, introdotto in linguistica da John Lyons (1963), che indica una specifica relazione semantica tra due termini, uno dei quali, detto appunto \"iponimo\", ha un campo semantico meno esteso di quello dell'altro termine e ne \u00e8 ricompreso.\nDati due lessemi x e y, c'\u00e8 iponimia quando \"tutti gli x sono y ma non tutti gli y sono x\". In questo caso x \u00e8 l'iponimo di y, il quale \u00e8 iperonimo (anche detto \"sovraordinato\" o \"arcilessema\") rispetto a x.\nCos\u00ec, ad esempio, \"pioppo\" \u00e8 iponimo di \"albero\" (infatti tutti i pioppi sono alberi, ma non tutti gli alberi sono pioppi). Ancora: \"sedia\", \"armadio\" e \"tavolo\" sono iponimi di \"mobile\". \"Sedia\", \"armadio\" e \"tavolo\" si dicono co-iponimi di \"mobile\".\nL'inverso dell'iponimia \u00e8 l'iperonimia.\nL'iponimia non va confusa con la meronimia.\nCatene iponimiche.\nLe catene iponimiche sono delle catene in cui ogni termine \u00e8 iponimo diretto del successivo. Si parla di iponimia diretta quando tra due termini non pu\u00f2 frapporsi un altro termine iponimo di uno e iperonimo dell'altro. Per esempio, \"gatto\" \u00e8 iponimo di \"animale\", ma non \u00e8 iponimo diretto, in quanto c'\u00e8 fra i due termini un altro termine che a sua volta \u00e8 iperonimo di \"gatto\" e iponimo di \"animale\": \"felino\". La serie di iponimie dirette \"siamese- gatto- felino- mammifero- animale\" \u00e8 una catena iponimica."}
{"id": "511727", "revid": "767487", "url": "https://it.wikipedia.org/wiki?curid=511727", "title": "Vuibroye", "text": "Vuibroye (toponimo francese) \u00e8 una frazione di 128 abitanti del comune svizzero di Oron, nel Canton Vaud (distretto di Lavaux-Oron).\nStoria.\nGi\u00e0 comune autonomo che si estendeva per 1,41\u00a0km\u00b2 e che comprendeva anche la frazione di Cr\u00e9pillau, nel 2012 \u00e8 stato accorpato agli altri comuni soppressi di Bussigny-sur-Oron, Ch\u00e2tillens, Chesalles-sur-Oron, Ecoteaux, Oron-la-Ville, Oron-le-Ch\u00e2tel, Pal\u00e9zieux, Les Tavernes e Les Thioleyres per formare il nuovo comune di Oron.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "511731", "revid": "12113144", "url": "https://it.wikipedia.org/wiki?curid=511731", "title": "Tele+", "text": ""}
{"id": "511733", "revid": "287204", "url": "https://it.wikipedia.org/wiki?curid=511733", "title": "Vigasio", "text": "Vigasio (\"Vigasi\" o \"Igasi\" in veneto) \u00e8 un comune italiano di abitanti della provincia di Verona in Veneto.\nGeografia fisica.\nVigasio dista circa 15 chilometri dal capoluogo provinciale, Verona, e si colloca a sud rispetto ad esso.\nConfina con i seguenti comuni: a nord con Castel d'Azzano, ad est con Buttapietra e Isola della Scala, a sud con Trevenzuolo, a sud-ovest con Nogarole Rocca, ad ovest con Povegliano Veronese e, per un brevissimo tratto, con Villafranca di Verona a nord-ovest.\nIl territorio comunale \u00e8 inserito in un paesaggio agricolo della Pianura Padana, nella zona definita \"Basso Veronese\" e non molto distante dalla provincia di Mantova.\nIl comune comprende anche le frazioni di Forette ( a nord) ed Isolalta ( a nord-ovest).\nIl capoluogo si trova ad un'altitudine di .\nOrigini del nome.\nVigasio vede derivare probabilmente il suo nome da \"vicus atii\", ovvero citt\u00e0 degli Atii.\nStoria.\nVigasio fu importante come nodo di comunicazione, trovandosi sulla strada romana che congiungeva Mantova a Verona. Numerose armi ed utensili celtici sono stati trovati nella zona, in particolare una spada e una serie di tombe. Nei primi secoli dopo Cristo, il terreno era prevalentemente paludoso e solo i monaci benedettini riuscirono a completare la bonifica. Nelle zone in precedenza occupate dalle paludi si insediarono successivamente le risaie.\nLe prime notizie certe su Vigasio risalgono per\u00f2 al 1014, quando l'imperatore Enrico II stabil\u00ec che il territorio dovesse appartenere all'abbazia di San Zeno di Verona. Vigasio ebbe sempre un'importanza strategica nella bassa veronese\nMonumenti e luoghi d'interesse.\nArchitetture religiose.\nDedicata alla Nativit\u00e0 della Madonna, che si festeggia durante la sagra agli inizi di settembre, \u00e8 stata eretta nel territorio chiamato un tempo \"Campagna Grassa\".\nBene vincolato ma lasciato all'incuria, ha un interessante cornicione che potrebbe ricordare influssi longobardi, anche nel nome del santo a cui l'edificio \u00e8 stato dedicato.\nCultura.\nEventi.\nSeconda domenica di gennaio: marcia non competitiva denominata \"El giro del Tartaro\" manifestazione nazionale U.M.V. - F.I.A.S.P. e I.V.V. organizzata dal gruppo podistico A.S.D. Olimpia Club Vigasio - grande partecipazione (oltre 6000 presenze) di podisti e gruppi (132 nel 2020) provenienti da tutta Italia e dall'estero.\nPresso la zona degli impianti sportivi comunali in localit\u00e0 Alzeri.\nNella prima settimana di settembre, in occasione dell'8 settembre, festa della nativit\u00e0 della Vergine Maria, presso la chiesetta di Campagnamagra, Sante Messe celebrative.\nIl primo sabato di settembre la tradizionale marcia non competitiva Na corsetta in Campagnamagra - manifestazione nazionale F.IA.S.P. e I.V.V. con partecipanti anche dall'estero, organizzata dal gruppo podistico A.S.D. Olimpia Club Vigasio.\nIn agosto a Forette, frazione di Vigasio. Con prodotti tipici, musica e ballo liscio.\nIn agosto. Festival canoro iniziato nel 1988, avente ora una dimensione sovraregionale con selezioni in altri luoghi.\nSi svolge ad agosto, \"Ti canto una canzone\" \u00e8 una gara canora per giovani voci (Under 16).\nOgni anno si rinnova questa tradizionale tavolata lungo la via centrale del paese: un evento in cui si potranno degustare i piatti tipici della tradizionale locale accompagnati dall'ottimo vino veronese.\nLa quarta domenica di settembre ricorre la tradizionale Sagra dedicata al Santo Patrono del Comune di Vigasio\nAd ottobre\nAppuntamento annuale che si svolge dalla met\u00e0 di ottobre per tre settimane, presso la zona degli impianti sportivi comunali in localit\u00e0 Alzeri. Regina incontrastata \u00e8 la polenta di mais servita in oltre 100 piatti, tipici ed originali. Sono inoltre presenti spettacoli musicali, balli, bancarelle ed esposizioni varie.\nEconomia.\nFa parte dell'area di produzione del Riso Nano Vialone Veronese che viene coltivato su terreni della pianura veronese irrigati con acqua di risorgiva. Nel dopoguerra l'economia di Vigasio si \u00e8 sviluppata, con la creazione di industrie di piccole e medie dimensioni.\nInfrastrutture e trasporti.\nSul territorio comunale non sono presenti caselli autostradali, ma la parte ovest del comune \u00e8 contigua all'autostrada A22.\nIl casello pi\u00f9 prossimo \u00e8 quello di \"Nogarole Rocca\" () sempre sulla stessa arteria autostradale, mentre a circa si trova il casello di \"Verona Sud\" sull'autostrada A4.\nNon \u00e8 presente alcuna stazione ferroviaria, ma a pochi chilometri a Buttapietra si trova l'omonimo scalo, sulle linee Verona-Bologna e Verona-Rovigo.\nSport.\nLa cittadina \u00e8 rappresentata calcisticamente dall'A.C.Vigasio o meglio conosciuta solamente come Vigasio: nata nella met\u00e0 degli anni'40,gioca le sue partite allo stadio comunale \"Ugo Capone\" di Via Alzeri e veste una maglia biancoceleste. Ha sempre militato per anni nei campionati dilettanti veneti fino a quando nella stagione di Eccellenza 2015-2016 dopo un lungo testa a testa per il primato con l'Adriese,arriva al secondo posto e accede ai play-off nazionali dove incontra i piemontesi del Borgaro battendoli sia in casa che in trasferta (2-3;3-0).Accede cos\u00ec alla finalissima contro i sardi del San Teodoro,ma dopo la sconfitta subita il 5 giugno in Sardegna per 1-2 i biancocelesti non riuscirono ad andare oltre un 1-1 in casa il 12 giugno sciupando una storica promozione in Serie D,la delusione svanisce presto quando il 5 agosto la squadra viene ripescata dalla Lega Nazionale Dilettanti insieme ad altre squadre sconfitte in finale play-off d'Eccellenza e retrocesse dalla D a causa di numerosi fallimenti e non iscrizioni anche di squadre militanti in Lega Pro che hanno a loro volta hanno provocato molte richieste di ripescaggio nei professionisti di squadre del massimo campionato dilettantistico lasciando vacanti molti posti in D.L'esperienza nella massima serie dilettantistica per\u00f2 dur\u00f2 solo una stagione per i bianco-celesti che retrocessero in Eccellenza dopo aver sfidato il Calvi Noale, gara finita 0-0 ma che premia la formazione veneziana per il miglior piazzamento al cospetto del Vigasio."}
{"id": "511734", "revid": "104458", "url": "https://it.wikipedia.org/wiki?curid=511734", "title": "Oron", "text": ""}
{"id": "511735", "revid": "121777672", "url": "https://it.wikipedia.org/wiki?curid=511735", "title": "Clara Bow", "text": "Avendo partecipato a 46 film muti e 11 film sonori, ed essendo una delle dive pi\u00f9 famose dell'et\u00e0 del jazz, divent\u00f2 un'icona del cinema, ma soprattutto degli anni ruggenti, diventandone la sex symbol pi\u00f9 rappresentativa.\nBiografia.\nAttrice simbolo dell'\"et\u00e0 del jazz\", Clara Bow crebbe in una zona malfamata di Brooklyn, New York, in un ambiente familiare tutt'altro che sereno, con la madre schizofrenica (tent\u00f2 di tagliarle la gola quando entr\u00f2 nel mondo dello spettacolo) e il padre disagiato e violento che abusava sessualmente di lei. Il suo anno di nascita non \u00e8 mai stato certo, il pi\u00f9 accreditato \u00e8 il 1905, anche se sulla sua lapide \u00e8 inciso il 1907. Quando Clara aveva 16 anni, la madre cadde dalla finestra. La conseguenza fu un trauma alla testa che la port\u00f2 ad avere delle psicosi a causa dell\u2019epilessia.\nI suoi capelli rossi, la famosa bocca a cuore e l'attitudine alla recitazione la portarono a sedici anni a vincere un concorso di bellezza istituito dalla rivista \"Motion Picture Classic\" e le si aprirono cos\u00ec le porte del cinema. Nel 1924 vinse l'edizione di quell'anno del premio \"WAMPAS Baby Stars\", un'iniziativa pubblicitaria promossa negli Stati Uniti dalla \"Western Association of Motion Picture Advertisers\", che premiava ogni anno tredici ragazze giudicate pronte ad iniziare una brillante carriera nel cinema.\nScritturata dalla Famous Players-Lasky Corporation (la futura Paramount), nei primi anni venti l'attrice prese parte ad una serie di commedie; ma sar\u00e0 grazie all'interpretazione della vivace commessa che seduce il suo datore di lavoro nel film sentimentale \"Cosetta\" (1927) che ella diventer\u00e0 una \"star\", introducendo il personaggio della flapper, la \"maschietta\" pi\u00f9 famosa dei ruggenti anni venti. Il film, tratto da un romanzo della scrittrice Elinor Glyn che lo produsse insieme al regista Clarence G. Badger, divent\u00f2 un vero \"caso\", lanciando la moda dell\"'It\" che in Italia verr\u00e0 tradotto con \"quel certo non so che\". La performance di Clara Bow ottenne grande successo e il film la lanci\u00f2 come \"sex-symbol\". Il pubblico si innamor\u00f2 di lei.\nNello stesso anno, interpret\u00f2 la donna teneramente innamorata del prestante aviatore Charles 'Buddy' Rogers nel drammatico \"Ali\" (1927) di William A. Wellman, pellicola che si guadagn\u00f2 due premi Oscar, uno ai migliori effetti tecnici e un altro al miglior film. Ormai era una stella: riceveva 45.000 lettere alla settimana dai suoi fans. Proprio all'apice della sua carriera, l'attrice venne travolta da uno scandalo: la sua segretaria e amica, Daisy De Voe, vendette ad un giornale il diario dell'attrice, in cui erano riportati dettagli della sua vita sessuale. L'avvento del sonoro poi fece il resto: la sua voce venne considerata poco fonogenica. Nel 1933 Clara Bow si ritir\u00f2 dal cinema. Nel 1931, intanto, aveva sposato l'attore Rex Bell, da cui avrebbe avuto due figli. Negli anni seguenti, le condizioni mentali dell'attrice si fecero via via pi\u00f9 instabili, tanto che pass\u00f2 parecchio tempo ricoverata in diverse case di cura. Mor\u00ec a causa di un attacco di cuore nel settembre del 1965, all'et\u00e0 di sessant'anni."}
{"id": "511738", "revid": "2060716", "url": "https://it.wikipedia.org/wiki?curid=511738", "title": "Lingua swati", "text": "La lingua swati, nota anche come swazi (nome nativo siswati) \u00e8 una lingua nguni parlata in Africa meridionale. \nDistribuzione geografica.\nSecondo i dati del censimento sudafricano del 2011, i locutori L1 sono 1.297.046, pari al 2,6% della popolazione, concentrati nella provincia di Mpumalanga, dove \u00e8 parlato dal 27,7 % della popolazione.\nSecondo \"Ethnologue\", la lingua \u00e8 parlata da 980.000 persone in Swaziland (dato del 2006), 43.000 in Lesotho (dato del 2002) e 1.200 in Mozambico (dato del 2006). Complessivamente si stimano oltre 2 milioni di locutori.\nLingua ufficiale.\n\u00c8 una lingua ufficiale nell'eSwatini e in Sudafrica.\nClassificazione.\nFa parte del sottogruppo lingue nguni, delle lingue bantu. \nSistema di scrittura.\nPer la scrittura si utilizza l'alfabeto latino.\nCollegamenti esterni.\n "}
{"id": "511740", "revid": "3831", "url": "https://it.wikipedia.org/wiki?curid=511740", "title": "Lachera", "text": ""}
{"id": "511742", "revid": "1776051", "url": "https://it.wikipedia.org/wiki?curid=511742", "title": "Oron-la-Ville", "text": "Oron-la-Ville (toponimo francese) \u00e8 una frazione di 1\u00a0438 abitanti del comune svizzero di Oron, nel Canton Vaud (distretto di Lavaux-Oron).\nStoria.\nGi\u00e0 comune autonomo istituito nel 1803 con la divisione dell'antico comune di Oron nei nuovi comuni di Oron-la-Ville e Oron-le-Ch\u00e2tel, si estendeva per 3,11\u00a0km\u00b2 ed \u00e8 stato capoluogo del distretto di Oron fino alla sua soppressione nel 2007. Nel 2012 \u00e8 stato accorpato agli altri comuni soppressi di Bussigny-sur-Oron, Ch\u00e2tillens, Chesalles-sur-Oron, Ecoteaux, Oron-le-Ch\u00e2tel, Pal\u00e9zieux, Les Tavernes, Les Thioleyres e Vuibroye per formare il nuovo comune di Oron.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "511745", "revid": "316716", "url": "https://it.wikipedia.org/wiki?curid=511745", "title": "Remani", "text": "I Remani sono una specie umanoide extraterrestre parzialmente telepatica dell'universo di \"Star Trek\".\nBreve storia dei Remani.\nGli attuali abitanti del pianeta Remus sono una popolazione di schiavi. Non hanno un nome, solo la loro designazione \"dottore\", \"ingegnere\".\nSono i sopravvissuti del popolo che una volta era su Romulus, schiavizzato da dissidenti Vulcaniani che erano fuggiti dalla rigida disciplina di Surak e che in seguito sarebbero stati noti come Romulani.\nL'utilizzo dei Remani durante la Guerra del Dominio.\nDurante il periodo della Guerra del Dominio, i Remani sono stati utilizzati come squadra di assalto per loro resistenza fisica e la loro abilit\u00e0 in combattimento.\nIl colpo di Stato di Shinzon.\nIn data stellare 56844.9, un colpo di Stato guidato da Shinzon (in remano \"Colui Che Ritorna\") prende il potere del Senato Romulano con la carica di Pretore. Il golpe venne appoggiato dalla Tal Shiar, e da numerosi comandanti della Flotta Romulana. Egli tent\u00f2 di utilizzare la sua nuova carica, e una nuova, potentissima astronave, costruita in una base segreta su Remus (equipaggiata con un generatore al Thalaron, una potentissima arma biogenica), per distruggere la Terra, e scatenare una guerra contro la Federazione.\nIl tentativo di Shinzon viene tuttavia sventato dall\"'Enterprise\" del Capitano Jean-Luc Picard."}
{"id": "511746", "revid": "6340", "url": "https://it.wikipedia.org/wiki?curid=511746", "title": "Saga (dea)", "text": ""}
{"id": "511747", "revid": "1543377", "url": "https://it.wikipedia.org/wiki?curid=511747", "title": "Putresceina", "text": "La putresceina (detta anche putrescina o putrescene) \u00e8 un composto chimico organico di formula NH2(CH2)4NH2 (1,4-diamminobutano o butano-1,4-diammino) che scaturisce da diversi alimenti in putrefazione e ne reca il caratteristico odore fetido.\n\u00c8 in diretta relazione con la cadaverina; entrambi sono prodotti dalla rottura degli amminoacidi negli organismi, un processo comune anche agli organismi vivi.\nInfatti la putresceina \u00e8 sintetizzata da cellule vive e sane per azione dell'ornitina decarbossilasi. Le poliammine, delle quali la putrescina \u00e8 una delle pi\u00f9 semplici, sono uno dei fattori di crescita essenziali per la divisione cellulare.\nLa famiglia dei composti dall'odore nauseabondo include il metantiolo e l'acido butirrico.\nSecondo uno studio pubblicato dal National Center for Biotechnology Information negli Stati Uniti, i pi\u00f9 alti livelli di putrescina sono stati rilevati in alimenti di origine vegetale."}
{"id": "511749", "revid": "21079", "url": "https://it.wikipedia.org/wiki?curid=511749", "title": "Ortonormalizzazione di Gram - Schmidt", "text": ""}
{"id": "511750", "revid": "21079", "url": "https://it.wikipedia.org/wiki?curid=511750", "title": "Ortonormalizzazione di Gram-Schmidt", "text": ""}
{"id": "511752", "revid": "3115", "url": "https://it.wikipedia.org/wiki?curid=511752", "title": "Andrea Adami da Bolsena", "text": "Biografia.\nCantore evirato, Andrea Adami, grazie anche all'influenza del cardinale Pietro Ottoboni fu nominato maestro di coro della cappella pontificia nel 1700, carica che ricopr\u00ec sino al 1714. Scrisse una storia di questa istituzione, con ritratti e ricordi dei cantori, intitolata \"Osservazioni per ben regolare il coro dei cantori della Cappella Pontificia\" (Roma, 1711). Le fonti attestano che egli fu molto ben voluto dai romani, non solo per le sue doti musicali ma anche per il suo buon carattere.\nScrisse anche un'opera in quattro volumi, \"Istoria di Volseno\", su Bolsena, pubblicata a Roma dal 1734 al 1737."}
{"id": "511753", "revid": "18323", "url": "https://it.wikipedia.org/wiki?curid=511753", "title": "Wyndham Lewis", "text": "Nato in Canada e cofondatore del movimento vorticista, viene ricordato per i suoi dipinti a soggetto bellico e per il suo stile feroce e disumanizzante.\nBiografia.\n\u00c8 opinione comune che Lewis sia nato su una nave al largo della regione canadese della Nuova Scozia da madre inglese e padre americano. Educato in Inghilterra presso la \"Rugby School\" e la \"Slade School of Art\" di Londra, pass\u00f2 il primo decennio del nuovo secolo in viaggio attraverso l'Europa e nelle scuole d'arte di Parigi. Dopo aver trasferito quasi definitivamente la sua residenza in Inghilterra nel 1908, l'anno successivo pubblic\u00f2 il suo primo pezzo, una raccolta di appunti dai suoi viaggi, nell\"'English Review\" di Ford Madox Ford. Fu membro fondatore del \"Camden Town Group\" nel 1911 e nel 1912 espose le sue illustrazioni a \"Timon of Athens\", a met\u00e0 tra il cubismo e il futurismo, oltre a tre dipinti ad olio alla \"seconda esposizione post-impressionista\". La sua attivit\u00e0 lo port\u00f2 ad avere maggiori contatti con il \"Bloomsbury Group\", che gi\u00e0 frequentava, e in particolare con Roger Fry e Clive Bell, ma la loro amicizia non dur\u00f2 molto.\nTra il 1913 e il 1915, Wyndham Lewis trov\u00f2 il proprio stile pittorico congeniale in una forma particolare che il suo amico Ezra Pound avrebbe poi etichettato vorticismo. Lewis trovava attraente la pittura cubista, ma la trovava \"morta\" rispetto a quella futurista che invece mancava di strutturazione. Il vorticismo nasceva quindi con l'ambizioso scopo di unire i pregi di entrambe le correnti in un movimento nuovo, fondato su una violenta critica alla modernit\u00e0: nel 1914 e l'anno successivo, Lewis diede alle stampe anche una rivista vorticista dal titolo \"BLAST\". Nelle sue prime opere, particolarissime scene di vita nella campagna britannica con danzatori (1910-12), Lewis potrebbe essere stato influenzato dal filosofo Henri Bergson, che teneva seminari a Parigi proprio durante la permanenza dell'artista. Nonostante sarebbe poi stato fortemente criticato da Bergson, in una lettera a Theodore Weiss (19 aprile 1949) ammise di aver iniziato proprio dal suo pensiero. Dopo una breve attivit\u00e0 presso l'\"Omega Workshops\", Lewis ebbe dei diverbi con il fondatore Roger Fry e abbandon\u00f2 l'\"atelier \"con numerosi altri artisti: insieme a loro fond\u00f2 uno studio concorrente chiamato \"The Rebel Art Centre\".\nDopo l'unica esposizione del vorticismo nel 1915, il movimento si sciolse anche a causa della prima guerra mondiale: Lewis fu trasferito al fronte occidentale e serv\u00ec come luogotenente d'artiglieria. Dopo la Battaglia di Passchendaele (1917), venne dichiarato artista ufficiale di guerra dal Canada e dalla Gran Bretagna per i suoi meriti, iniziando le sue mansioni a dicembre dello stesso anno. Per il Canada dipinse \"A Canadian Gun-Pit\" (1918, ora alla National Gallery of Canada di Ottawa), tratto da alcuni schizzi presi a Vimy. Per la Gran Bretagna dipinse la sua opera pi\u00f9 nota, \"A Battery Shelled\" (1919, Imperial War Museum di Londra), basato sulla sua esperienza personale a Passchendaele. Lewis espose i suoi schizzi di guerra ed alcuni dipinti nel 1918, in occasione dell'esposizione 'Guns'. Il suo primo racconto dal titolo \"Tarr\", ambientato a Parigi prima della guerra, fu pubblicato in quell'anno ed \u00e8 considerato uno dei testi chiave del modernismo. Lewis scrisse inoltre alcune memorie di guerra, che raccolse nel volume \"Blasting and Bombardiering\" (1937). Tra i suoi romanzi successivi ha un ruolo importante la trilogia \"The Human Age\", ambientata nell'aldil\u00e0 e composta da \"The Childermass\" (1928), \"Monstre Gai\" e \"Malign Fiesta \"(entrambi del 1955)\". \"Un quarto volume, \"The Trial of Man\", venne iniziato nel 1957 ma lasciato incompiuto alla morte dell'autore.\nDopo la guerra, Lewis riprese l'attivit\u00e0 di pittore partecipando alle grandi esposizioni \"Tyros\" e \"Portraits\" alla Leicester Gallery, nel 1921: in \"Tyros\" venivano esposte caricature di personaggi che stigmatizzavano la cultura post-bellica. \"A Reading of Ovid\" e \"Mr Wyndham Lewis as a Tyro\" sono gli unici dipinti ad olio rimasti di cui \u00e8 certa l'appartenenza al gruppo esposto in queste occasioni. All'interno dello stesso progetto, Lewis lanci\u00f2 inoltre la sua seconda rivista \"The Tyro\", anch'essa pubblicata per due anni soltanto. Il secondo numero del 1922 conteneva un importante saggio estetico di Lewis, \"An Essay on the Objective of Plastic Art in our Time\". Negli anni '20 riprese l'attivit\u00e0 di scrittore e avvi\u00f2 un'altra rivista, \"The Enemy\" (che pubblic\u00f2 tre numeri tra il 1927 e il 1929), in gran parte scritta da lui e riguardante argomenti bellici. Scrisse inoltre pezzi importanti di critica in \"The Art of Being Ruled\" (1926) e \"Time and Western Man\" (1927), un saggio culturale e filosofico che trattava anche alcuni aspetti della letteratura e del pensiero di James Joyce. Sul piano filosofico, Lewis si trovava in profondo disaccordo con Henri Bergson, Samuel Alexander, Alfred North Whitehead e altri della stessa corrente. Nel satirico \"The Apes of God\" (1930), invece, Lewis attaccava il panorama letterario londinese tra cui Osbert Sitwell e la sua famiglia: l'attacco gli valse numerosi nemici e un'insofferenza generale da parte del pubblico di Londra, che da quel momento in poi gli caus\u00f2 non pochi problemi. Il suo libro \"Hitler\" (1931), in cui difendeva Hitler definendolo un innocuo vegetariano i cui piani pacifici venivano minati dal comunismo, gli fece guadagnare anche l'antipatia di liberali e antifascisti, soprattutto dopo la salita al potere del dittatore nel 1933. Scrisse successivamente \"The Hitler Cult\" (1939) in cui rivedeva con veemenza le proprie posizioni, ma valse a poco. Nel 1930 Wystan Hugh Auden lo defin\u00ec \"quel vecchio solitario vulcano della destra\". Tra il 1934 e il 1937 scrisse \"The Revenge for Love\", ambientato durante la guerra civile spagnola e considerato il migliore dei suoi romanzi. Allo stesso periodo appartiene anche l'interessante raccolta di saggi critici \"Men without Art\" (1934) contenente uno dei primi brani su Faulkner ed il famoso saggio su Ernest Hemingway. I dipinti tra il 1930 e il 1940 furono probabilmente le sue opere migliori: si tratta principalmente di ritratto, tra cui quello a Edith Sitwell, T.S. Eliot e Ezra Pound.\nLewis pass\u00f2 la seconda guerra mondiale negli Stati Uniti e in Canada: appartengono a questo periodo i suoi acquerelli sul tema della creazione realizzati a Toronto. Torn\u00f2 in Inghilterra nel 1945 e nel 1951 divenne completamente cieco. Nel 1950 pubblic\u00f2 la sua opera autobiografica \"Rude Assignment\" e nel 1952 un'altra raccolta di saggi contenente scritti su autori come George Orwell, Jean-Paul Sartre e Andr\u00e9 Malraux intitolato \"The Writer and the Absolute\" (\"Lo scrittore e l'assoluto\"). Gli succedette il romanzo semi-autobiografico \"Self Condemned\" (1954): Lewis mor\u00ec nel 1957 senza convertirsi a quel cattolicesimo cui era sempre stato interessato.\nI romanzi di Lewis sono contestati soprattutto per il loro approccio satirico e ostile alle minoranze degli ebrei e degli omosessuali: la pubblicazione del saggio \"T.S. Eliot, Anti-Semitism, and Literary Form\" di Anthony Julius, nel 1995 e successivamente nel 2003, in cui l'antisemitismo di Lewis veniva descritto come \"essenzialmente triviale\" \u00e8 stato probabilmente l'apice di questa disistima critica. La posizione dei critici moderni \u00e8 invece pi\u00f9 incline a riconoscergli diversi meriti, pur senza rinnegare completamente molti punti della condanna di Julius. I principali elementi di antisemitismo nell'opera letteraria di Lewis sono il romanzo \"Tarr\", nella cui seconda edizione del 1928 venne aggiunto il personaggio chiave di un ebreo che causa il dissidio all'interno dei protagonisti anglosassoni, e \"The Apes of God\" del 1930, che contiene numerose figure negative di ebrei tra cui l'autore ed editore modernista Jamesjulius Ratner, in cui si riconoscono stereotipi e parodie a personaggi esistenti quali John Rodker e James Joyce."}
{"id": "511754", "revid": "1776051", "url": "https://it.wikipedia.org/wiki?curid=511754", "title": "Les Tavernes", "text": "Les Tavernes (toponimo francese) \u00e8 una frazione di 130 abitanti del comune svizzero di Oron, nel Canton Vaud (distretto di Lavaux-Oron).\nStoria.\nGi\u00e0 comune autonomo istituito nel 1814 per scorporo da quello di Ch\u00e2tillens, si estendeva per 2,29\u00a0km\u00b2 e comprendeva anche le frazioni di Au Raffort, Haut Cr\u00eat, La Dause, Le Saley e Les Carboles. Nel 2012 \u00e8 stato accorpato agli altri comuni soppressi di Bussigny-sur-Oron, Ch\u00e2tillens, Chesalles-sur-Oron, Ecoteaux, Oron-la-Ville, Oron-le-Ch\u00e2tel, Pal\u00e9zieux, Les Thioleyres e Vuibroye per formare il nuovo comune di Oron.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "511755", "revid": "72387", "url": "https://it.wikipedia.org/wiki?curid=511755", "title": "Percy Wyndham Lewis", "text": ""}
{"id": "511756", "revid": "21079", "url": "https://it.wikipedia.org/wiki?curid=511756", "title": "Curva planare", "text": ""}
{"id": "511758", "revid": "712828", "url": "https://it.wikipedia.org/wiki?curid=511758", "title": "Corran Horn", "text": ""}
{"id": "511759", "revid": "10929", "url": "https://it.wikipedia.org/wiki?curid=511759", "title": "Putrescina", "text": ""}
{"id": "511760", "revid": "10929", "url": "https://it.wikipedia.org/wiki?curid=511760", "title": "Putrescene", "text": ""}
{"id": "511761", "revid": "1776051", "url": "https://it.wikipedia.org/wiki?curid=511761", "title": "Oron-le-Ch\u00e2tel", "text": "Oron-le-Ch\u00e2tel (toponimo francese) \u00e8 una frazione di 293 abitanti del comune svizzero di Oron, nel Canton Vaud (distretto di Lavaux-Oron).\nStoria.\nGi\u00e0 comune autonomo istituito nel 1803 con la divisione dell'antico comune di Oron nei nuovi comuni di Oron-la-Ville e Oron-le-Ch\u00e2tel, si estendeva per 1,26\u00a0km\u00b2. Nel 2012 \u00e8 stato accorpato agli altri comuni soppressi di Bussigny-sur-Oron, Ch\u00e2tillens, Chesalles-sur-Oron, Ecoteaux, Oron-la-Ville, Pal\u00e9zieux, Les Tavernes, Les Thioleyres e Vuibroye per formare il nuovo comune di Oron.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nOron-le-Ch\u00e2tel \u00e8 servito dalla stazione di Oron, sulla ferrovia Losanna-Berna.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "511763", "revid": "63716", "url": "https://it.wikipedia.org/wiki?curid=511763", "title": "Inari (dio)", "text": ""}
{"id": "511765", "revid": "116020866", "url": "https://it.wikipedia.org/wiki?curid=511765", "title": "Geometria differenziale delle curve", "text": "In matematica, la geometria differenziale delle curve usa l'analisi matematica per studiare le curve nel piano, nello spazio e pi\u00f9 generalmente in uno spazio euclideo.\nDefinizioni.\nDefinizioni di base.\nUna \"curva\" \u00e8 una funzione continua formula_1, dove formula_2 \u00e8 un intervallo dei numeri reali. Se formula_3, con formula_4, formula_5 si dice punto iniziale e formula_6 punto finale, mentre la variabile in questo intervallo in genere si denota con la lettera formula_7 e per la funzione si usa la notazione formula_8. Per \"sostegno\" di formula_9 si intende l'immagine di tale funzione formula_10. \nSi supponga che formula_9 sia una funzione differenziabile sufficientemente regolare, ovvero una funzione che abbia derivate continue di un ordine sufficientemente alto; inoltre si chiede che la sua derivata prima formula_12 sia un vettore mai nullo su tutto l'intervallo formula_13. \nLunghezza e parametrizzazione.\nUna \"riparametrizzazione\" di formula_9 \u00e8 un'altra curva formula_15 tale che:\ndove formula_17 \u00e8 una biiezione differenziabile con derivata sempre positiva (e quindi crescente) e formula_18 \u00e8 un intervallo dei reali che potrebbe coincidere con formula_13. In questo caso le curve formula_9 e formula_15, bench\u00e9 descritte con parametrizzazioni diverse, sono intese come equivalenti.\nLa \"lunghezza\" di una curva formula_22 definita su un intervallo chiuso formula_23 \u00e8 fornita da:\nLa lunghezza di una curva non cambia se essa viene riparametrizzata. Inoltre \u00e8 possibile definire l\"'ascissa curvilinea\" come:\nEsempio.\nSi consideri che l'intervallo di definizione della curva sia della forma formula_26 e che un corpo puntiforme formula_27 percorra la curva mentre la variabile tempo formula_7 varia nell'intervallo temporale da 0 a formula_29; si ha quindi un \"modello cinematico\" della curva. La lunghezza della curva percorsa dal corpuscolo dall'istante 0 all'istante formula_7 \u00e8:\nLa funzione sempre crescente formula_32 stabilisce una biiezione tra gli intervalli formula_26 e formula_34 e porta a una riparametrizzazione della curva. Scrivendo:\nsi ottiene la cosiddetta \"parametrizzazione secondo la lunghezza d'arco\" formula_36 della curva. Questa parametrizzazione, in termini cinematici, si legge come il moto di un corpo puntiforme che percorre la curva con velocit\u00e0 costante uguale a formula_37:\nQuesta parametrizzazione della curva \u00e8 l'unica che presenta la velocit\u00e0 costantemente uguale a formula_37. Bench\u00e9 sia spesso difficile da calcolare, essa \u00e8 utile per dimostrare agevolmente alcuni teoremi.\nSistema di Frenet.\nUn \"sistema di Frenet\" \u00e8 un sistema di riferimento mobile di formula_40 vettori ortonormali formula_41 dipendenti da formula_42, utili per descrivere il comportamento locale della curva in formula_8.\nSi supponga che le derivate formula_44 formino una base, e quindi siano linearmente indipendenti. In questo caso, il sistema di Frenet \u00e8 definito a partire da questa base tramite il procedimento di ortonormalizzazione di Gram-Schmidt.\nLe \"curvature generalizzate\" sono definite come:\nIl sistema di Frenet e le curvature generalizzate non dipendono dalla parametrizzazione scelta.\n2 dimensioni.\nNel piano, il primo vettore di Frenet formula_46 \u00e8 il \"versore tangente\" formula_47 alla curva al valore formula_7 del parametro, mentre il vettore formula_49, detto \"versore normale\" formula_50 \u00e8 il vettore normale a formula_51 e punta verso il centro della circonferenza (ha la stessa direzione del raggio). \nIl \"cerchio osculatore\" \u00e8 il cerchio tangente a formula_46 e di raggio formula_53. Il cerchio osculatore approssima la curva intorno al valore formula_7 del parametro \"fino al secondo ordine\": ha cio\u00e8 le stesse derivate prima e seconda di formula_9 nel punto. La \"curvatura\":\nindica lo spostamento della curva dalla linea retta tangente. Il reciproco, corrispondente al raggio del cerchio osculatore in formula_7, \u00e8 chiamato \"raggio di curvatura\":\nAd esempio, una circonferenza di raggio formula_53 ha curvatura costante formula_60, mentre una linea retta ha curvatura nulla.\n3 dimensioni.\nNello spazio tridimensionale, i vettori di Frenet prendono il nome di \"terna intrinseca\", mentre le curvature generalizzate sono dette \"curvatura\" e \"torsione\".\nVersore tangente.\nIl \"versore tangente\" formula_47 \u00e8 il primo vettore di Frenet formula_62, che \u00e8 definito come:\nPertanto sar\u00e0 possibile riscrivere la derivata in funzione della lunghezza d'arco:\nSe formula_9 \u00e8 parametrizzato secondo la lunghezza d'arco, questa assume valore unitario, perci\u00f2 la relazione si riduce semplicemente a\nDalle relazioni precedenti si ricava un'ulteriore relazione tra il rapporto tra la lunghezza d'arco e il versore tangente, infatti:\nVersore normale.\nIl \"versore normale\" formula_50 \u00e8 il secondo vettore di Frenet che misura quanto la curva differisce da una linea retta; \u00e8 definito come:\nEsiste una relazione che lega il versore normale alla lunghezza d'arco:\nI versori tangente e normale generano un piano, chiamato \"piano osculatore\" della curva al punto formula_7.\nVersore binormale.\nIl \"versore binormale\" formula_72 \u00e8 il terzo vettore di Frenet formula_73, che \u00e8 ortogonale al piano osculatore, definito con il prodotto vettoriale semplicemente come:\nCurvatura e torsione.\nLa prima curvatura generalizzata formula_75 \u00e8 chiamata semplicemente \"curvatura\" di formula_9 in formula_7, ed \u00e8 data da\nLa seconda curvatura generalizzata formula_79 \u00e8 chiamata \"torsione\" e misura quanto la curva esce dal piano osculatore.\nIl reciproco della curvatura nel punto formula_7 \u00e8 il \"raggio di curvatura\" formula_82; inoltre una curva ha torsione nulla se e solo se \u00e8 una curva piana.\nFormule di Frenet-Serret.\nLe formule di Frenet-Serret sono delle equazioni differenziali ordinarie del I ordine, la cui soluzione \u00e8 il sistema di Frenet che descrive la curva. I coefficienti dell'equazione differenziale sono dati dalle curvature generalizzate formula_83.\nPropriet\u00e0 delle curvature.\nLe curvature determinano la curva. Formalmente, date formula_40 funzioni:\nsufficientemente differenziabili, con:\nesiste un'unica curva formula_22 avente quelle curvature, a meno di traslazioni e altre isometrie dello spazio euclideo.\nDescrizione attraverso aree e angoli.\nIn geometria differenziale delle curve, la velocit\u00e0 angolare e la velocit\u00e0 areolare sono la velocit\u00e0 con cui il raggio vettore di un punto che si muove lungo una curva spazza, rispettivamente, un angolo e una superficie. I due vettori risultano paralleli e hanno lo stesso verso del vettore binormale."}
{"id": "511766", "revid": "339392", "url": "https://it.wikipedia.org/wiki?curid=511766", "title": "Dmoz", "text": ""}
{"id": "511769", "revid": "111373", "url": "https://it.wikipedia.org/wiki?curid=511769", "title": "Pal\u00e9zieux", "text": "Pal\u00e9zieux (toponimo francese) \u00e8 una frazione di 1\u00a0326 abitanti del comune svizzero di Oron, nel Canton Vaud (distretto di Lavaux-Oron).\nStoria.\nGi\u00e0 comune autonomo che si estendeva per 5,77\u00a0km\u00b2 e che comprendeva le frazioni di Pal\u00e9zieux-Gare e Pal\u00e9zieux-Village, nel 2012 \u00e8 stato accorpato agli altri comuni soppressi di Bussigny-sur-Oron, Ch\u00e2tillens, Chesalles-sur-Oron, Ecoteaux, Oron-la-Ville, Oron-le-Ch\u00e2tel, Les Tavernes, Les Thioleyres e Vuibroye per formare il nuovo comune di Oron, del quale Pal\u00e9zieux \u00e8 il capoluogo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nPal\u00e9zieux \u00e8 servito dall'omonima stazione (a Pal\u00e9zieux-Gare), situata sulla ferrovia Losanna-Berna e capolinea della ferrovia Pal\u00e9zieux-Lyss, su cui si trova anche e la stazione di Pal\u00e9zieux-Village (linee S4, S5 e S8 della rete celere del Vaud). La stazione \u00e8 anche capolinea della linea a scartamento ridotto per Bulle e Montbovon.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "511771", "revid": "122189804", "url": "https://it.wikipedia.org/wiki?curid=511771", "title": "Tactical Air Navigation", "text": "Con il nome di Tactical Air Navigation o semplicemente TACAN \u00e8 indicato un sistema di navigazione aerea a breve raggio utilizzato dai militari statunitensi e da alcune nazioni della NATO. \u00c8 sostanzialmente una versione pi\u00f9 accurata del sistema VHF Omnidirectional Range/Distance Measuring Equipment (VOR/DME) che fornisce informazioni su angolo e distanza, da una stazione a terra, per l'aviazione civile. Nelle stazioni VORTAC, la porzione del DME del sistema TACAN \u00e8 disponibile per l'uso civile, unitamente a un VOR.\nGeneralit\u00e0.\nDiverso rispetto al VOR \u00e8 il modo di differenziare il segnale per radiali. Il TACAN \u00e8 in grado di fornire con precisione e continuit\u00e0 indicazioni di rilevamento e distanza, che vengono visualizzate in una piccola porzione del pannello degli strumenti del velivolo. Il TACAN opera su canali di frequenza tra i 960 e 1215 MHz: pi\u00f9 precisamente, per trasmissioni stazione-aeroplano si usano le frequenze nell'intervallo 962\u20131024\u00a0MHz e 1151\u20131213\u00a0MHz, mentre per trasmissioni aeroplano-stazione le frequenze nel range 1025\u20131150\u00a0MHz. Il punto \u00e8 fornito in coordinate polari ed \u00e8 in grado di essere ricevuto contemporaneamente da 100 aeroplani fino ad una distanza massima di 195 miglia nautiche (circa 360 km). Una stazione TACAN consiste in un apparato ricetrasmittente dotato di un'antenna a filo interna, polarizzata verticalmente attiva per la trasmissione, un'antenna a filo parassita che ruota intorno alla prima, che implementa il sistema di ricezione detto \"a cardioide\" dal quale si pu\u00f2 ottenere il rilevamento grossolano, e altre nove antenne, sempre parassite, che ruotano anch'esse coassialmente alla prima, trasformando lo schema di ricezione in una \"cardioide lobata\", che permette il rilevamento di precisione. Lo \"Space Shuttle\" era uno dei velivoli spaziali equipaggiati con l'avionica TACAN, anche se successivamente \u00e8 stato \"aggiornato\" con il \"GPS\".\nBenefici.\nPoich\u00e9 le unit\u00e0 della distanza e dell'azimut sono riunite in un unico complesso ne consegue una installazione pi\u00f9 semplice. Meno spazio \u00e8 richiesto che un VOR perch\u00e9 un VOR richiede un grande counterpoise (contrappeso) e un TACAN un sistema meno complesso dell'antenna. Un sistema di TACAN pu\u00f2 essere installato teoricamente (ma anche in pratica) su un edificio, su un grande camion, su un aeroplano, o su una nave ed \u00e8 operativo in un breve periodo di tempo. Il TACAN, per esempio, \u00e8 usato sulle aviocisterne di rifornimento di carburante.\nSvantaggi.\nPer l'uso militare uno degli svantaggi principali \u00e8 l'impossibilit\u00e0 di controllare le emissioni in un'eventuale situazione che richieda non solo silenzio radio ma anche silenzio elettronico (EMCON). Anche la mancanza di segretezza della comunicazione \u00e8 sicuramente un fattore negativo. Per esempio, una nave munita di TACAN potrebbe essere individuata ed attaccata da un nemico semplicemente utilizzando la direzione e la distanza forniti, in quanto non criptate. Alcuni TACAN utilizzano una modalit\u00e0 cosiddetta \"Demand Only\" in cui trasmettono i dati soltanto una volta ricevuta la richiesta su un certo canale. \nNel corso dei prossimi anni \u00e8 probabile che il TACAN sar\u00e0 sostituito progressivamente da sistemi GNSS (\"Global Navigation Satellite Systems\", i sistemi di Navigazione Satellitare). \nAlcuni sistemi usati negli Stati Uniti modulano il segnale trasmesso usando un'antenna rotante a 900 giri/min. Poich\u00e9 questa antenna \u00e8 ragionevolmente grande e deve ruotare ininterrottamente, pu\u00f2 essere soggetta a problemi di affidabilit\u00e0. Tali problemi vengono risolti utilizzando antenne elettroniche, che non hanno pezzi mobili.\nAccuratezza.\nUn TACAN dovrebbe fornire teoricamente una precisione maggiore del VOR; l'uso operativo ha indicato un miglioramento d 1,5\u20132 volte. L'esattezza del componente di azimut di 135 hertz \u00e8 \u00b11\u00ba o \u00b163 m a 3,47 chilometri. L'esattezza della parte del DME \u00e8 di 185 m (miglio nautico per 0.1)."}
{"id": "511776", "revid": "767487", "url": "https://it.wikipedia.org/wiki?curid=511776", "title": "Deviazioni elettriche", "text": "Deviazioni elettriche \u00e8 il secondo album del \"rocker\" italiano Ghibli.\nTesti e musiche: \"Cristofaro Pascale\" eccetto Impressioni di settembre (testo di \"G. Rapetti\", \"M. Pagani\" - musica di \"F. Mussida\") e \"Visioni\" (testo di \"G. D'Adamo\" - musica di \"G. P. Reverberi\", \"V. De Scalzi\", \"D. Di Palo\")\nArrangiamenti: \"Cristofaro Pascale\"\nEdizioni musicali: Blond Records, Roma - 2005, Impressioni di settembre (Universal/Warner Chappel, Milano) e \"Visioni\" (BMG Ricordi, Roma)"}
{"id": "511779", "revid": "1776051", "url": "https://it.wikipedia.org/wiki?curid=511779", "title": "Les Thioleyres", "text": "Les Thioleyres (toponimo francese) \u00e8 una frazione di 213 abitanti del comune svizzero di Oron, nel Canton Vaud (distretto di Lavaux-Oron).\nStoria.\nGi\u00e0 comune autonomo che si estendeva per 1,93\u00a0km\u00b2, nel 2012 \u00e8 stato accorpato agli altri comuni soppressi di Bussigny-sur-Oron, Ch\u00e2tillens, Chesalles-sur-Oron, Ecoteaux, Oron-la-Ville, Oron-le-Ch\u00e2tel, Pal\u00e9zieux, Les Tavernes e Vuibroye per formare il nuovo comune di Oron.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "511791", "revid": "21079", "url": "https://it.wikipedia.org/wiki?curid=511791", "title": "Cerchio osculatore", "text": ""}
{"id": "511792", "revid": "21079", "url": "https://it.wikipedia.org/wiki?curid=511792", "title": "Piano osculatore", "text": ""}
{"id": "511793", "revid": "287204", "url": "https://it.wikipedia.org/wiki?curid=511793", "title": "Sistema di Frenet", "text": ""}
{"id": "511794", "revid": "21079", "url": "https://it.wikipedia.org/wiki?curid=511794", "title": "Raggio di curvatura", "text": ""}
{"id": "511795", "revid": "409613", "url": "https://it.wikipedia.org/wiki?curid=511795", "title": "Formule di Frenet-Serret", "text": ""}
{"id": "511796", "revid": "21079", "url": "https://it.wikipedia.org/wiki?curid=511796", "title": "Formule di Frenet", "text": ""}
{"id": "511797", "revid": "4106", "url": "https://it.wikipedia.org/wiki?curid=511797", "title": "Hautecourt", "text": ""}
{"id": "511798", "revid": "1305772", "url": "https://it.wikipedia.org/wiki?curid=511798", "title": "Roman\u00e8che", "text": "Roman\u00e8che \u00e8 il nome di alcuni comuni francesi:"}
{"id": "511799", "revid": "110157", "url": "https://it.wikipedia.org/wiki?curid=511799", "title": "Diocesi di Jackson", "text": "La diocesi di Jackson (in latino: \"Dioecesis Jacksoniensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Mobile appartenente alla regione ecclesiastica V (AL, KY, LA, MS, TN). Nel 2019 contava 43.865 battezzati su 2.182.200 abitanti. \u00c8 retta dal vescovo Joseph Richard Kopacz.\nTerritorio.\nLa diocesi comprende 65 contee nella parte settentrionale e centrale del Mississippi, negli Stati Uniti d'America: Adams, Alcorn, Amite, Attala, Benton, Bolivar, Calhoun, Carroll, Chickasaw, Choctaw, Claiborne, Clarke, Clay, Coahoma, Copiah, DeSoto, Franklin, Grenada, Hinds, Holmes, Humphreys, Issaquena, Itawamba, Jasper, Jefferson, Kemper, Lafayette, Lauderdale, Leake, Lee, Leflore, Lincoln, Lowndes, Madison, Marshall, Monroe, Montgomery, Neshoba, Newton, Noxubee, Oktibbeha, Panola, Pike, Pontotoc, Prentiss, Quitman, Rankin, Scott, Sharkey, Simpson, Smith, Sunflower, Tallahatchie, Tate, Tippah, Tishomingo, Tunica, Union, Warren, Washington, Webster, Wilkinson, Winston, Yalobusha e Yazoo.\nSede vescovile \u00e8 la citt\u00e0 di Jackson, dove si trova la cattedrale di San Pietro apostolo (\"Cathedral of St. Peter the Apostle\"). A Natchez sorge la basilica minore di Santa Maria (\"St. Mary Basilica\"), dove riposano le spoglie del primo vescovo del Mississippi, John Joseph Chanche.\nIl territorio si estende su 97.495\u00a0km\u00b2 ed \u00e8 suddiviso in 72 parrocchie.\nStoria.\nLa prima testimonianza storicamente documentabile della presenza di un missionario in quello che \u00e8 oggi lo Stato del Mississippi risale al 1682: al seguito di Ren\u00e9 Robert Cavelier de La Salle, esploratore francese che per primo discese il fiume Mississippi rivendicando le terre da lui esplorate per la Francia, v'era il frate minore recolletto Zenobius Membre, che celebr\u00f2 la prima messa in quel territorio, il giorno di Pasqua, nei pressi di Fort Adams, nell'odierna contea di Wilkinson, 40 miglia a sud di Natchez.\nNel 1716 venne fondata Fort Rosalie, da cui si svilupp\u00f2 la citt\u00e0 di Natchez, e qui fu costruita la prima chiesa cattolica del Mississippi, istituita in parrocchia nel 1722.\nIn seguito alle imprese militari del generale spagnolo Bernardo de G\u00e1lvez y Madrid, nel 1779 il territorio del Mississippi pass\u00f2 sotto la corona spagnola. Nel 1788, una chiesa spagnola dedicata al Santissimo Salvatore (\"San Salvador\") fu costruita a Natchez, nel centro della citt\u00e0; nei pressi di questo edificio furono in seguito edificate l'attuale basilica di Santa Maria e la sua canonica. Nel 1793 fu eretta la diocesi di New Orleans, da cui dipendeva anche il Mississippi.\nAgli inizi dell'Ottocento il territorio del Mississippi pass\u00f2 sotto l'amministrazione degli Stati Uniti d'America. Il 13 agosto 1822 la Santa Sede eresse il vicariato apostolico di Mississippi e Alabama, affidato alle cure di Giuseppe Rosati, missionario italiano originario di Sora. Il 21 gennaio dell'anno successivo, anche la Florida, gi\u00e0 appartenuta ecclesiasticamente alla diocesi di New Orleans, fu annessa al vicariato apostolico di Mississippi e Alabama. Queste decisioni tuttavia non ebbero effetto: infatti furono abrogate da papa Pio VII il 14 luglio 1823, poco prima di morire.\nDue anni dopo, il 19 agosto 1825, il nuovo papa, Leone XII, istitu\u00ec il vicariato apostolico del Mississippi, distaccandone il territorio dalla giurisdizione degli arcivescovi di Baltimora e affidandone la cura ai vescovi \"pro tempore\" di New Orleans. Tuttavia anche questa decisione fu di breve durata: infatti, con il breve \"Inter multiplices\" del 18 luglio 1826, Leone XII eresse la diocesi di Saint Louis e contestualmente estese la giurisdizione dei vescovi di New Orleans anche al territorio del Mississippi.\nIl 28 luglio 1837 per effetto del breve \"Universi Dominici Gregis\" di papa Gregorio XVI fu eretta la diocesi di Natchez con territorio smembrato dalla diocesi di New Orleans e con giurisdizione su tutto il Mississippi. Il primo vescovo tuttavia, John Joseph Mary Benedict Chanche, fu nominato solo alla fine del 1840 e prese possesso della sua diocesi nel mese di maggio del 1841.\nIn origine la diocesi era immediatamente soggetta alla Santa Sede. Il 19 luglio 1850 entr\u00f2 a far parte della provincia ecclesiastica di New Orleans, elevata al rango di sede metropolitana.\nIl 19 settembre 1886 fu consacrata la cattedrale di Natchez, dedicata alla Vergine Maria (\"Saint Mary Cathedral\"); fu la cattedrale della diocesi fino al 1977.\nIl 18 dicembre 1956 assunse il nome di diocesi di Natchez-Jackson, in forza del decreto \"Urbs Jacksonium\" della Congregazione Concistoriale; dal 1948 infatti il vescovo Richard Gerow aveva traslato la sede della diocesi da Natchez a Jackson, capitale dello Stato.\nIl 1\u00ba marzo 1977 ha ceduto una porzione del suo territorio a vantaggio dell'erezione della diocesi di Biloxi. Contestualmente ha assunto il nome attuale e Natchez \u00e8 stata inserita nell'elenco delle sedi titolari della Chiesa cattolica.\nIl 29 luglio 1980 entr\u00f2 a far parte della provincia ecclesiastica di Mobile.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.182.200 persone contava 43.865 battezzati, corrispondenti al 2,0% del totale."}
{"id": "511800", "revid": "228587", "url": "https://it.wikipedia.org/wiki?curid=511800", "title": "Saga (disambigua)", "text": "Una saga \u00e8 un insieme di racconti epici a carattere tradizionale e familiare, tipici soprattutto dei paesi nordici. Per estensione, a volte identifica un insieme di opere di fantasia (come romanzi, film, serie televisive o videogiochi) che narrano vicende collegate, principalmente di tipo familiare come, ad esempio, \"La saga dei Forsyte\", la saga de \"Il padrino\" o la saga di \"Beautiful\". Il termine viene impropriamente esteso, nel gergo dei fandom, a qualsiasi serie di opere che facciano parte di un universo coerente. Inoltre, pu\u00f2 riferirsi anche a:"}
{"id": "511801", "revid": "92723", "url": "https://it.wikipedia.org/wiki?curid=511801", "title": "Diocesi di Jefferson City", "text": "La diocesi di Jefferson City (in latino: \"Dioecesis Civitatis Jeffersoniensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Saint Louis appartenente alla regione ecclesiastica IX (IA, KS, MO, NE). Nel 2019 contava 76.755 battezzati su 922.351 abitanti. \u00c8 retta dal vescovo William Shawn McKnight.\nTerritorio.\nLa diocesi comprende 38 contee nella parte settentrionale e centrale del Missouri, negli Stati Uniti d'America: Adair, Audrain, Benton, Boone, Callaway, Camden, Chariton, Clark, Cole, Cooper, Crawford, Gasconade, Hickory, Howard, Knox, Lewis, Linn, Macon, Maries, Marion, Miller, Moniteau, Monroe, Montgomery, Morgan, Osage, Pettis, Phelps, Pike, Pulaski, Putnam, Ralls, Randolph, Saline, Schuyler, Scotland, Shelby e Sullivan.\nSede vescovile \u00e8 la citt\u00e0 di Jefferson City, dove si trova la cattedrale di San Giuseppe (\"Cathedral of St. Joseph\").\nIl territorio \u00e8 suddiviso in 95 parrocchie.\nStoria.\nLa diocesi \u00e8 stata eretta il 2 luglio 1956 con la bolla \"Ex quo die\" di papa Pio XII, ricavandone il territorio dall'arcidiocesi di Saint Louis e dalle diocesi di Kansas City e Saint Joseph (oggi unite).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 922.351 persone contava 76.755 battezzati, corrispondenti all'8,3% del totale."}
{"id": "511802", "revid": "1123126", "url": "https://it.wikipedia.org/wiki?curid=511802", "title": "Diocesi di Joliet", "text": "La diocesi di Joliet (in latino: \"Dioecesis Joliettensis in Illinois\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Chicago appartenente alla regione ecclesiastica VII (IL, IN, WI). Nel 2019 contava 628.230 battezzati su 1.945.547 abitanti. \u00c8 retta dal vescovo Ronald Aldon Hicks.\nTerritorio.\nLa diocesi comprende 7 contee nella parte orientale dello stato americano dell'Illinois: DuPage, Kankakee, Will, Grundy, Ford, Iroquois e Kendall.\nSede vescovile \u00e8 la citt\u00e0 di Joliet, dove si trova la cattedrale di San Raimondo Nonnato (\"Cathedral of St. Raymond\"). Nel territorio sorgono anche due santuari nazionali: Santa Teresa (\"National Shrine of St. Therese\") a Darien, e Santa Maria Immacolata, Regina dell'Universo (\"National Shrine of Mary Immaculate, Queen of Universe\") a Lombard.\nIl territorio si estende su 10.925\u00a0km\u00b2 ed \u00e8 suddiviso in 117 parrocchie.\nStoria.\nLa diocesi \u00e8 stata eretta l'11 dicembre 1948 con la bolla \"Ecclesiarum circumscriptiones\" di papa Pio XII, ricavandone il territorio dall'arcidiocesi di Chicago e dalle diocesi di Peoria e di Rockford.\nIl 16 luglio 1951, con la lettera apostolica \"Non ita pridem\", papa Pio XII ha proclamato San Francesco Saverio patrono principale della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.945.547 persone contava 628.230 battezzati, corrispondenti al 32,3% del totale."}
{"id": "511803", "revid": "1935652", "url": "https://it.wikipedia.org/wiki?curid=511803", "title": "Diocesi di Juneau", "text": ""}
{"id": "511804", "revid": "4106", "url": "https://it.wikipedia.org/wiki?curid=511804", "title": "Injoux", "text": ""}
{"id": "511805", "revid": "4106", "url": "https://it.wikipedia.org/wiki?curid=511805", "title": "G\u00e9nissiat", "text": ""}
{"id": "511806", "revid": "4106", "url": "https://it.wikipedia.org/wiki?curid=511806", "title": "Jassans", "text": ""}
{"id": "511809", "revid": "1543377", "url": "https://it.wikipedia.org/wiki?curid=511809", "title": "RT-11", "text": "RT-11 (dove \"RT\" sta per \"Real Time\", in tempo reale) era un sistema operativo in tempo reale per la famiglia di computer PDP-11 della DEC. Si trattava di un sistema operativo monoutente che non supportava il multitasking sebbene l'RT-11 potesse essere configurato per fornire supporto ad un singolo processo in \"foreground\" contemporaneamente ad un singolo processo in \"background\".\nRT-11 era molto piccolo, e poteva essere compilato dall'utente, cosa che rendeva possibile ad un utente sufficientemente abile (ed in possesso del codice sorgente) di ottenere un'installazione di RT-11 configurata a dovere e funzionante senza aver bisogno di un altro sistema operativo da cui partire. La console pi\u00f9 comune era una telescrivente, ma DEC supportava anche i terminali a grafica vettoriale VT-11 e VS-11 dotati di generatore di caratteri grafici per la visualizzazione del testo, e una penna ottica per l'input grafico).\nMolti programmi erano disponibili, tra cui l'editor visuale KED, runoff, antenato di troff e TeX, una shell, ed un compilatore C. Il sistema era dotato di componenti sufficienti a svolgere la maggior parte dei compiti attuali di un personal computer, eccezion fatta per la navigazione sul web.\nIl sistema operativo RT-11 poteva essere memorizzato su un disco rigido rimovibile 2,5 Megabytes, o avviato da un disco floppy da 8 pollici. Il sistema supportava un real-time clock, un'unit\u00e0 grafica vettoriale VT-11, un convertitore analogico-digitale a 16 canali da 100 kHz con due canali digitale/analogico, una porta seriale a 9600 baud, e schede bidirezionali a 16 bit. Il file system supportava nomi di file lunghi 6 caratteri, pi\u00f9 3 di estensione (MS-DOS supportava nomi lunghi 8 caratteri) codificati in RAD50, che raggruppava i 9 caratteri in soli 6 bytes. Venivano forniti tool per sviluppare ed effettuare il debugging di programmi scritti in assembly, ed altri linguaggi, tra i quali il C, il Fortran, il Pascal e diversi dialetti del BASIC godevano di piani speciali di supporto da parte di DEC. Tool per la programmazione in questi ed altri linguaggi erano disponibili anche da distributori di terze parti.\nUno dei fattori che contribu\u00ec alla semplicit\u00e0 (e alla velocit\u00e0) dell'RT-11 fu l'architettura del file system; tutti i file erano contigui, cosa che significava che ciascun file occupava blocchi consecutivi sul disco (un blocco, la pi\u00f9 piccola unit\u00e0 di spazio su disco a cui ci si potesse riferire, era pari a 512 bytes). Ci\u00f2 significava che un file poteva essere scritto o letto molto velocemente. Un effetto collaterale di questa struttura del file system era che il disco poteva aver bisogno di una \"messa a punto\" per consolidare le parti non utilizzate.\nI computer LSI, introdotti in seguito da DEC, erano in grado di avviare RT-11 da un floppy disk. Diversi anni dopo, DEC introdusse RSX-11, un sistema operativo multiutente multitasking, ma RT-11 rimase il sistema operativo di riferimento per i sistemi di acquisizione dati in cui era necessaria una risposta in tempo reale.\nRT-11 girava su tutti i sistemi della famiglia PDP-11, dal PDP-11[/20] (il primo prodotto da DEC) al PDP-11/93,94 (l'ultimo della serie prodotto da DEC). Poteva girare anche sui sistemi della serie Professional 300 e sul PDT-11 (dove 'PDT' sta per Programmed Data Terminal): entrambe le famiglie di sistemi erano basate su processori PDP-11, ma avevano diversi bus e/o strutture di interrupt.\nS&amp;H Computing svilupp\u00f2 TSX-Plus, che era essenzialmente un'estensione di RT-11 multiuser e multiprocessing.\nVersioni specializzate.\nDiversi sistemi PDP-11 specializzati vennero venduti insieme al sistema operativo RT-11:\nCompatibilit\u00e0 con gli altri sistemi operativi DEC.\nMolti programmi per l'RT11 programs, in particolare quelli che non dipendevano da periferiche specifiche o facevano accesso diretto a risorse hardware, potevano essere eseguiti direttamente sul sistema di runtime RT11 del sistema in timesharing RSTS/E."}
{"id": "511812", "revid": "92723", "url": "https://it.wikipedia.org/wiki?curid=511812", "title": "Eparchia di Saint George's in Canton", "text": ""}
{"id": "511813", "revid": "1060", "url": "https://it.wikipedia.org/wiki?curid=511813", "title": "Costanza (Repubblica Dominicana)", "text": ""}
{"id": "511814", "revid": "729019", "url": "https://it.wikipedia.org/wiki?curid=511814", "title": "Cibao", "text": "Il Cibao \u00e8 la regione nord della Repubblica Dominicana.\nSi estende, da nord verso sud, dalla costa atlantica fino alla citt\u00e0 di Bonao.\n\u00c8 attraversato in direzione sud-est nord-ovest dall'Autopista Duarte, che lo mette in comunicazione con la capitale Santo Domingo.\n\u00c8 caratterizzato da una forte tradizione religiosa cattolica, che per\u00f2 non si esprime in una corrispondente vita di chiesa.\nI centri pi\u00f9 importanti sono:\nGeograficamente, accoglie la Cordigliera centrale e la Cordigliera settentrionale. \u00c8 attraversata dal fiume Yaque del Norte, che con le sue acque favorisce lo sviluppo dell'agricoltura nelle regioni che attraversa."}
{"id": "511816", "revid": "697352", "url": "https://it.wikipedia.org/wiki?curid=511816", "title": "Settore giovani di azione cattolica", "text": ""}
{"id": "511817", "revid": "697352", "url": "https://it.wikipedia.org/wiki?curid=511817", "title": "Settore Giovani di AC", "text": ""}
{"id": "511818", "revid": "697352", "url": "https://it.wikipedia.org/wiki?curid=511818", "title": "Settore giovani di AC", "text": ""}
{"id": "511819", "revid": "697352", "url": "https://it.wikipedia.org/wiki?curid=511819", "title": "Settore giovani di ac", "text": ""}
{"id": "511820", "revid": "697352", "url": "https://it.wikipedia.org/wiki?curid=511820", "title": "Settore Giovani di ac", "text": ""}
{"id": "511821", "revid": "697352", "url": "https://it.wikipedia.org/wiki?curid=511821", "title": "Giovani di ac", "text": ""}
{"id": "511823", "revid": "697352", "url": "https://it.wikipedia.org/wiki?curid=511823", "title": "Giovani di AC", "text": ""}
{"id": "511824", "revid": "697352", "url": "https://it.wikipedia.org/wiki?curid=511824", "title": "Giovanissimi di AC", "text": ""}
{"id": "511825", "revid": "697352", "url": "https://it.wikipedia.org/wiki?curid=511825", "title": "Giovanissimi di ac", "text": ""}
{"id": "511826", "revid": "1494169", "url": "https://it.wikipedia.org/wiki?curid=511826", "title": "Giovanissimi", "text": "Il termine giovanissimi pu\u00f2 riferirsi:"}
{"id": "511829", "revid": "77358", "url": "https://it.wikipedia.org/wiki?curid=511829", "title": "Shiga (prefettura)", "text": ""}
{"id": "511830", "revid": "77358", "url": "https://it.wikipedia.org/wiki?curid=511830", "title": "Shimane (prefettura)", "text": ""}
{"id": "511834", "revid": "68105", "url": "https://it.wikipedia.org/wiki?curid=511834", "title": "Paradiso islamico", "text": ""}
{"id": "511839", "revid": "1543377", "url": "https://it.wikipedia.org/wiki?curid=511839", "title": "I Cavalieri dello zodiaco - Episode G", "text": " \u00e8 un manga sui Cavalieri di Atena, prologo ambientato nel 1979, sei anni dopo la morte di Aiolos del Sagittario e circa sette anni prima dell'inizio del manga classico, quando Saga dei Gemelli si \u00e8 gi\u00e0 sostituito al precedente Grande Sacerdote. La storia vede come protagonisti i Cavalieri d'Oro apparsi nell'opera originale (la G del titolo sta per \"Gold\", con Aiolia del Leone come il personaggio principale).Nella copertina originale, da prassi nipponica, come autore viene indicato il nome di Masami Kurumada (creatore del manga originale) insieme a quello di Megumu Okada a cui sono stati affidati storia e disegni. Nell'edizione italiana la storia viene erroneamente attribuita a Kurumada, in realt\u00e0 egli agisce per\u00f2 come supervisore di \"Episode G\", in quanto autore dell'opera originale.\nDall'aprile 2009 il manga ha subito varie interruzioni: la prima \u00e8 durata fino al 2011, ed \u00e8 dovuta a contrasti fra l'autore e la casa editrice e ha visto la pubblicazione del numero speciale 17.5. Dopo una seconda il manga \u00e8 stato nuovamente ripreso nel marzo 2013, per poi chiudersi con il volume 20 (pubblicato ad agosto dello stesso anno). A dicembre 2013 viene in seguito annunciato un sequel pubblicato su \"Champion Red Ichigo\" da aprile 2014 ad agosto 2019 dal titolo , pubblicato poi sotto forma di web magazine a seguito della chiusura della rivista cartacea.\nTrama.\nAlcune divinit\u00e0 dell'antica Grecia si risvegliano nel mondo moderno e cercano di conquistare il mondo. A difesa dell'umanit\u00e0 si erge la sola dea Atena, supportata da un esercito di guerrieri (i Cavalieri dello Zodiaco) che indossano armature ispirate alle costellazioni.\nLa storia de \"I Cavalieri dello Zodiaco - Episode G\" \u00e8 ambientata sei anni prima del manga originale, nel 1979, e narra la lotta dei Cavalieri d'Oro (in particolare del giovane Aiolia del Leone) contro il dio Crono e i Titani, risorti grazie all'aiuto del dio Ponto.\nAll'inizio della serie alcuni dei Titani liberati da Ponto attaccarono individualmente il Santuario della dea Atena. La ragione di questa azione \u00e8 che per liberare il Dio Crono, re e fratello degli altri undici Titani, era necessario liberare anzitutto la sua arma, sigillata e custodita proprio sotto il Santuario. Ponto e i Titani vennero aiutati dai Giganti e da mostri mitologici e preistorici, mentre la difesa del Santuario fu presa principalmente dai Cavalieri d'Oro, tra cui si distinse Aiolia del Leone, disprezzato dai suoi compagni d'arme perch\u00e9 fratello di un traditore.\nI sigilli sull'arma di Crono potevano essere spezzati solo dal potere del fulmine, posseduto da Aiolia. I Titani riuscirono a fare s\u00ec che questo avvenisse accidentalmente, ma Crono perse la memoria. Allora Aiolia e gli altri Cavalieri d'Oro furono attirati con l'inganno nel Tartaro, il mondo dei Titani, poich\u00e9 questi ultimi erano certi che il potere del fulmine avrebbe potuto rendere la memoria al loro sovrano. Arrivati nel Tartaro i Cavalieri d'Oro si scontrarono brevemente con Ponto, antico dio del mare, per poi riprendere le battaglie contro i Titani, che combattevano forti del potere dei pianeti a loro fedeli.\nNel frattempo si scoprirono le vere intenzioni di Ponto e del suo alleato Prometeo: usare i Cavalieri d'Oro per fare s\u00ec che la Madre Terra Gaia possa assorbire il Cosmo rilasciato dai Titani morenti, suoi stessi figli, e usare tale energia per liberarsi dalla sua prigionia.\nPubblicazione.\nIl manga fu annunciato per la prima volta sul numero di \"Shonen Red\" del gennaio 2003 (pubblicato a novembre 2002), comprendente poster e un'intervista a Masami Kurumada. Il primo capitolo apparve sul numero successivo del mese di febbraio (uscito a dicembre 2002), mentre il primo tankobon usc\u00ec a giugno del 2003.\nA seguito dell'arresto della pubblicazione per non meglio specificati problemi fra autore ed editore nel 2009, all'inizio del 2011 (dopo la notizia della ripresa del manga) usc\u00ec il cosiddetto \"Volume 17.5\": un breve fascicolo pubblicato in allegato a \"Champion Red\" per celebrare la ripresa del manga nel 2011 dopo una pausa di pi\u00f9 di due anni. Raggruppa solo gli ultimi capitoli usciti nel 2009 (che fino ad allora non avevano goduto di una pubblicazione in tankobon), ma non possiede contenuti speciali.\nOltre che Italia e in Giappone il manga \"I Cavalieri dello zodiaco - Episode G\" \u00e8 attualmente pubblicato anche in Francia (sempre dalla Panini Comics), Spagna (dalla Gl\u00e9nat), Argentina (Editoral Ivrea), Brasile (dalla Conrad Editora) e Singapore (Chang Yi).\nNumero 0.\nIl volume 0 di \"Episode G\" \u00e8 un volume speciale pubblicato in Giappone nel 2008 (in contemporanea con il quattordicesimo tankobon) per festeggiare i cinque anni di serializzazione. Il volume contiene la storia prequel a fumetti composto da cinque capitoli (anch'essi pubblicati in precedenza sulla rivista \"Champion Red\") narranti un'avventura di Aiolos in Egitto insieme a un Aiolia bambino e all'archeologa Miko Hasegawa, (la quale riapparir\u00e0 poi nella storia principale), mentre al fondo si trova l\"'Enciclopedia Galattica\" (\"Galaxian Encyclopedia\"), ovvero l'enciclopedia ufficiale dei primi 17 volumi del manga.In Italia il volume \u00e8 uscito il 24 maggio del 2012, in un'edizione fedele a quella originale con sovracoperta.\n\"Episode G: Assassin\".\n\"I Cavalieri dello zodiaco - Episode G: Assassin\" \u00e8 la seconda serie di \"Episode G\" pubblicata da aprile 2014 ad agosto 2019 sulla rivista bimestrale \"Champion Red Ichigo\" e annunciata da Okada a dicembre 2013 su Twitter. L'uscita del manga \u00e8 stato preceduto dalla pubblicazione di un capitolo speciale uscito per festeggiare i quaranta anni di carriera di Masami Kurumada. A seguito della chiusura della rivista \"Champion Red Ichigo\" (dov'era pubblicata a cadenza bimestrale) il fumetto viene pubblicato a partire da ottobre 2014 come web-megazine con cadenza irregolare.\n\"Episode G - Requiem\".\n\"Saint Seiya - Episode G - Requiem\" \u00e8 la terza serie di \"Episode G\", pubblicata come web-magazine con cadenza mensile a partire da gennaio 2020. Come nel caso di \"Episode G: Assassin\", anche questa serie \u00e8 stata preceduta dalla pubblicazione di un capitolo speciale uscito in occasione dell'inizio dell'anno cinese del topo.\nTraduzione dei termini greci.\nNell'edizione italiana di \"I Cavalieri dello zodiaco - Episode G\" le tecniche dei vari guerrieri sono state lasciate nella versione originale. Qui di seguito si trovano le traduzioni letterali delle tecniche con nomi inglesi e greci.\nNel fumetto erano presenti vari errori di traslitterazione dal giapponese al greco, che invece qui sono stati corretti. Si ricordi che la lettera Y greca pu\u00f2 essere letta in due modi: I oppure \u00dc. Nell'elenco sottostante, per meglio distinguere le parole greche da quelle inglesi, le prime sono state scritte inclinate, mentre le seconde sono state scritte con l'iniziale maiuscola.\nStirpe dei Titani.\nIperione\nGiapeto\nCeo\nCrio\nCrono\nTemi\nRea\nOceano\nAlleati dei Titani.\nPonto\nPlanetes\nCavalieri di Atena.\nGrande Sacerdote\nNoesis del Triangolo\nAltri media.\nNell'aprile 2008 \u00e8 stato messo in commercio un CD Drama di Episode G in allegato alla rivista \"Champion Red\".\nAccoglienza.\nIl manga di \"Episode G\" ha avuto un buon successo in Francia, dove i volumi 7, 8 e 9 hanno venduto ognuno trentunomila copie nel 2006. Similmente in Italia i volumi del manga sono spesso figurati pi\u00f9 volte nella Top Ten delle vendite della Planet Manga tra il 2005 e il 2010. Le varie differenze come anche le somiglianze con l'opera madre hanno tuttavia diviso i lettori, soprattutto lo stile di disegno di Okada ha ampiamente diviso i fan, alcuni lo hanno adorato, molti lo hanno odiato.\nIl critico francese di \"Actua BD\" Thomas Brelon ha messo per\u00f2 in risalto la mancanza di originalit\u00e0 della storia. Di fatto il manga \u00e8 ricco di riferimenti a \"Saint Seiya - I Cavalieri dello zodiaco\", la storia basata su schemi conosciuti e i personaggi sono molto simili ai protagonisti della serie originale. Nella recensione su Manga News l'autore fa notare come le battaglie tra Cavalieri e Titani diventino ripetitive.\nViceversa, per il critico brasiliano Pedro Hunter, \"Episode G\" si distingue dal solito shonen manga non solo per le battaglie infinite e le storyline ancora da sviluppare. Egli apprezza il modo in cui Okada fa interagire i suoi personaggi con il mondo reale, come l'introduzione dell'incidente di Three Mile Island nella trama. Una terza recensione difende \"Episode G\" sostenendo che l'opera potrebbe soffrire della troppa fedelt\u00e0 nei confronti del manga originale, ma che le idee e i concetti de \"I Cavalieri dello zodiaco\" sono ben rappresentati."}
{"id": "511840", "revid": "1632387", "url": "https://it.wikipedia.org/wiki?curid=511840", "title": "Hanoi Rocks", "text": "Gli Hanoi Rocks sono stati una band rock formata in Finlandia nel 1979.\nNonostante si siano riformati nel 2002 la band era principalmente attiva nella prima met\u00e0 degli anni ottanta. Il loro genere, molto particolare, si ispira a gruppi come New York Dolls, The Stooges e Rolling Stones. La loro musica fonde elementi hard rock, punk rock, garage rock e glam rock. La band non riscosse molto successo, a causa del prematuro scioglimento della stessa, ma furono considerati importanti dagli appassionati di glam rock/metal, anche per avere ispirato lo sleaze glam, un sottogenere del glam metal che verr\u00e0 a svilupparsi qualche anno dopo. Vennero citati come influenti da diverse band come i Guns N' Roses, Faster Pussycat, Shotgun Messiah, Skid Row, Jetboy e molte altre band sleaze glam e glam metal.\nIn Finlandia sono conosciuti come tra le pi\u00f9 grandi band nazionali, e furono tra i primi a ottenere successo anche all'estero.\nStoria.\nGli Hanoi Rocks si formarono a Helsinki nel 1979. La prima formazione includeva il cantante e sassofonista Michael Monroe (Matti Fagerholm), il chitarrista Nasty Suicide (Jan Stenfors), il chitarrista Stefan Piesnack, il bassista Peki Sirola e il batterista Nedo. Poco dopo Piesnack, Sirola e Nedo vennero sostituiti dal chitarrista Andy McCoy (Antti Hulkko), il bassista Sam Yaffa (Sami Takam\u00e4ki) e il batterista Gyp Casino (Jesper Sporre). Se nel 1980 avevano gi\u00e0 pubblicato il loro primo singolo dal titolo \"I Want You\", fu nel 1981, dopo lo spostamento a Stoccolma, che pubblicano il loro primo album sempre per l'etichetta finlandese Johanna dal titolo \"\"Bangkok Shocks, Saigon Shakes, Hanoi Rocks\". Nel 1982 migrano a Londra in cerca di successo. Nello stesso anno incidono \"Oriental Beat\". L'anno dopo pubblicano \"Self Destruction Blues\", poco dopo il batterista Casino viene cacciato, e sostituito con Razzle (Nicholas Dingley).\nNel 1983 la band firm\u00f2 per la CBS Records, e venne quindi facilitata a ottenere successo e pubblicano \"Back to Mystery City\". Registrarono il loro quinto album, \"Two Steps from the Move\", nel gennaio del 1984 con il produttore Bob Ezrin, nella sua citt\u00e0 natale, Toronto. L'album usc\u00ec poco prima della tragica morte del batterista Razzle nel dicembre del 1984, deceduto in un incidente stradale causato da Vince Neil (cantante dei M\u00f6tley Cr\u00fce), il quale viaggiava in stato di ubriachezza e insieme a Razzle. Venne sostituito da Terry Chimes, ex batterista dei Clash che aveva registrato il loro primo album. Sam Yaffa lasci\u00f2 il gruppo nel 1985, e venne sostituito da Ren\u00e9 Berg. Poco dopo, anche Michael Monroe lasci\u00f2 il gruppo, intraprendendo la carriera solista. La band cos\u00ec si sciolse definitivamente.\nDopo lo scioglimento.\nSubito dopo lo scioglimento nel 1985 i chitarristi Andy McCoy e Nasty Suicide fondarono il gruppo sleaze Cherry Bombz, composto anche dal batterista Terry Chimes (Ex Clash e Generation X), entrato negli Hanoi Rocks poco prima dello scioglimento, dal bassista Timo Caltio e Anita Chellemah alla voce. Pi\u00f9 tardi il bassista Caltio viene sostituito da Dave Tregunna, ex membro della storica band punk/Oi! degli Sham 69, e della band Post-punk, Lords of the New Church. Il gruppo pubblic\u00f2 un unico album nel 1987 intitolato \"Coming Down Slow\" preceduto dall EP \"Hot Girls In Love\"\" (1985). La band si sciolse quando la cantante Chellemah intraprese una carriera televisiva, e Chimes e Tregunna fondarono il gruppo di breve durata \"Wylde Things\". Chimes suono anche in alcuni tour dei Black Sabbath in Sud Africa e in Europa nei tardi anni '80. Tregunna entr\u00f2 nella sleaze band britannica dei Kill City Dragons.\nNel 1987 Yaffa suon\u00f2 qualche concerto con Johnny Thunders. Poco dopo si un\u00ec ai Jetboy, un gruppo sleaze glam, che risiedeva tra San Francisco e Los Angeles. Anche gli altri membri, un paio di anni dopo, cominciarono a spostarsi a Los Angeles in cerca di successo. Nel 1990 Yaffa lascia i Jetboy per tornare a suonare con Michael Monroe in alcuni progetti. Collaborer\u00e0 poi negli anni, con molte altre band. I membri del gruppo intrapresero dei progetti separati, Monroe collabor\u00f2 con Iggy Pop, Stiv Bators (Dead Boys) e Guns N' Roses, ma senza ottenere molto successo. Suicide, dopo avere lavorato nel progetto solista di Monroe, si riunisce con il bassista Timo Caltio (gi\u00e0 membro degli Hanoi Rocks) nella band Cheap and Nasty nei primi anni '90. Nel 1992 Monroe e Yaffa fondano il gruppo Jerusalem Slim, band dalle sonorit\u00e0 punk rock che pubblicher\u00e0 un unico omonimo prima di sciogliersi. Nel 1994 Michael Monroe, Jay Hening (degli Star Star), Sam Yaffa e il batterista Jimmy Clark formano la sleaze band Demolition 23, che pubblic\u00f2 solo un album omonimo nel 1995. Hening lasci\u00f2 poi il posto a Nasty Suicide, ma la band ebbe breve vita e si sciolse nello stesso anno.\nReunion.\nNel 2002 Monroe e McCoy riformano la band, con due membri degli Electric Boys, Costello Hautam\u00e4ki e Andy Christell, e il batterista Lacu, che aveva gi\u00e0 partecipato al progetto solista di Monroe. Con la nuova formazione pubblicano nello stesso anno \"\"Twelve Shots on the Rocks\". Nel 2004 il chitarrista Hautam\u00e4ki viene sostituito da Conny Bloom, e un anno dopo pubblicano \"Another Hostile Takeover\"\".\nNel 2005 Nasty Suicide lavora come farmacista. Sam Yaffa \u00e8 invece entrato nella formazione della riunione dei New York Dolls, la storica glam rock band. Suicide e Yaffa sono apparsi a qualche concerto degli Hanoi Rocks, ma mai insieme.\nScioglimento.\nGli Hanoi Rocks dichiarano di avere deciso di sciogliersi entro la fine del 2008 con questa dichiarazione: \"Michael Monroe e Andy McCoy sentono di avere portato la band il pi\u00f9 lontano possibile e ora desiderano proseguire ognuno per la propria strada\"."}
{"id": "511842", "revid": "2195523", "url": "https://it.wikipedia.org/wiki?curid=511842", "title": "Alberto L'Abate", "text": "Biografia.\nAlberto nasce a Brindisi da Alma Bianca Zaccaro e Giovanni L'Abate.\nNella sua esperienza umana, fondamentale \u00e8 stata l'amicizia e la collaborazione con Aldo Capitini che lo inizia ai temi della nonviolenza. Con Capitini inizia a partecipare alle varie edizioni della Marcia della Pace Perugia Assisi. In seguito diverr\u00e0 collaboratore delle iniziative di Danilo Dolci nella comunit\u00e0 di Trappeto in Sicilia. Collabora con Dolci al libro \" Inchiesta a Palermo\" e va a lavorare come volontario a Palermo nel Cortile Cascino dal 1954 al 1956.\nTale esperienza ha influenzato la sua formazione di sociologo, in cui ha privilegiato lo studio dei conflitti, in particolare le dinamiche per la prevenzione delle guerre nel dialogo informale tra le parti. Alla fine degli anni '60 \u00e8 stato Presidente del Servizio Civile Internazionale (S.C.I.) branca italiana. Come docente universitario, ha promosso il corso di laurea in \"Operatori di pace, gestione e mediazione dei conflitti\" dell'Universit\u00e0 degli Studi di Firenze dove ha insegnato sociologia dei conflitti e ricerca per la pace. Negli ultimi anni insegnava online per la Transcend Peace University \"metodi di analisi e ricerca per la Pace\" in inglese e in italiano.\n Nel 1977 si impegna attivamente con la moglie Anna Luisa Leonardi per impedire la nascita di due centrali nucleari nella Maremma toscana e laziale, attraverso un blocco della ferrovia Pisa-Roma a Capalbio. La coppia \u00e8 stata processata ed assolta, con una sentenza che riconosce il valore della loro azione. Le due centrali poi non furono costruite. Agli inizi degli anni Ottanta Alberto e Anna Luisa sono in prima linea a Comiso, contro l'impianto di missili Cruise, partecipando alla Marcia internazionale Catania-Comiso.\nAlberto e Anna Luisa hanno due figlie AlessandraBianca e Irene e due figli Giovanni e Andrew. Alberto e Anna Luisa si impegnano in due conflitti Internazionali in Iraq, con i Volontari di Pace in Medio Oriente, e in Kosovo promuovendo e conducendo l'esperienza dell'ambasciata di pace a Pristina e si \u00e8 impegnato nella \"Campagna Kossovo per la nonviolenza e la riconciliazione\", importante esperienza di mediazione per la pacificazione di una zona appena uscita dalla guerra nell'ex-Jugoslavia.\nAll'impegno accademico L'Abate ha sempre affiancato l'attivit\u00e0 di ricerca e di formazione: nel Movimento nonviolento e nelle \"Peace Research\",ed \u00e8 stato inoltre portavoce dei \"Berretti Bianchi\" e promotore dei \"IPRI- Rete Corpi civili di pace\".\nCome ricercatore e programmatore socio-sanitario \u00e8 stato anche un esperto delle Nazioni Unite, del Consiglio d'Europa e dell'Organizzazione mondiale della sanit\u00e0.\nNel 2009 aderisce con grande forza alla Marcia mondiale per la pace e la non violenza. Negli ultimi anni ha fondato a Firenze La Fucina per la Nonviolenza, gruppo promotore di innumerevoli azioni a favore della pace e della nonviolenza.\nBiblioteca e archivio personali.\nLa Biblioteca di Scienze sociali dell'Universit\u00e0 degli studi di Firenze conserva il Fondo L'Abate, comprendente monografie, opuscoli, inventari su argomenti connessi alla storia, la storia delle religioni, il diritto ecclesiastico e canonico, la storia dei rapporti fra Stato e Chiesa.\nNel 2018, la famiglia ha donato alla stessa biblioteca l'archivio di Alberto L'Abate, che raccoglie, in circa 400 faldoni, una vasta documentazione sui suoi studi e sul suo impegno nei movimenti pacifisti. L'archvio \u00e8 in fase di riordino."}
{"id": "511843", "revid": "109247420", "url": "https://it.wikipedia.org/wiki?curid=511843", "title": "Costruttivismo", "text": ""}
{"id": "511850", "revid": "481666", "url": "https://it.wikipedia.org/wiki?curid=511850", "title": "Anita Loos", "text": "Biografia.\nScrittrice arguta ed elegante, Anita Loos comincia a pubblicare romanzi poco pi\u00f9 che adolescente e nel 1912 ottiene un contratto con la casa di produzione cinematografica Biograph Company, lavorando per un breve periodo sotto la direzione di David W. Griffith. Pi\u00f9 tardi, insieme al marito John Emerson, comincia una proficua collaborazione con l'attore Douglas Fairbanks Sr. per i cui film scrive le brillanti sceneggiature. Tra i tanti titoli si possono ricordare \"L'eroico salvataggio del diretto di Atlantic\" (1916) e \"Wild and Woolly\" (1917).\nNegli anni venti continua a lavorare assiduamente per il cinema, scrivendo sceneggiature soprattutto per le sorelle Norma e Constance Talmadge: (\"The Branded Woman\", 1920; \"Dulcy\", 1923). Nel 1925, scrive il romanzo \"Gli uomini preferiscono le bionde\" (\"Gentlemen Prefer Blondes\"), ispirandosi in parte per il personaggio di Lorelei all'attrice Lillian Lorraine, stella delle Ziegfeld Follies. Il romanzo ottiene un successo mondiale, che anticipa di molti anni il genere cosiddetto chick lit. Lei stessa ne curer\u00e0 la trasposizione teatrale (nel 1926) e quelle cinematografiche (una nel 1928 e la seconda nel 1953 con Marilyn Monroe e Jane Russell).\nNegli anni trenta viene messa sotto contratto dalla MGM, e scrive sceneggiature brillanti per film del calibro di \"San Francisco\" (1936), con Clark Gable, \"Saratoga\" (1937), con Jean Harlow, e \"Donne\" (\"The Women\", 1939), con Joan Crawford. Intanto viaggia per il mondo e continua a scrivere libri. Nel decennio successivo abbandona il cinema e si ritira in un appartamento a Manhattan, New York.\nNegli anni cinquanta e sessanta si dedica completamente alla letteratura, eccetto una breve incursione nel teatro (scrive insieme alla celebre Colette l'adattamento teatrale del suo romanzo \"Gigi\"), realizzando addirittura una gustosa autobiografia, \"A Girl Like I\", del 1966.\nMuore alla veneranda et\u00e0 di novantadue anni."}
{"id": "511857", "revid": "86599", "url": "https://it.wikipedia.org/wiki?curid=511857", "title": "Cratere Cook", "text": "Cook \u00e8 un cratere lunare di 45,16 km situato nella parte sud-orientale della faccia visibile della Luna, nella porzione occidentale del Mare Fecunditatis, a sud-est del cospicuo cratere Colombo. A sud-ovest si trova il cratere Monge.\nL'interno di questo cratere \u00e8 stato invaso da colate laviche dalla cui superficie sporge solo la bassa cresta del bordo. Il margine \u00e8 approssimativamente esagonale, ed \u00e8 consumato in pi\u00f9 parti, in particolare nella zona nordorientale. Nel pianoro interno, vicino al margine sud-est vi \u00e8 il piccolo cratere Cook A.\nIl cratere \u00e8 dedicato all'esploratore, cartografo e navigatore britannico James Cook.\nCrateri correlati.\nAlcuni crateri minori situati in prossimit\u00e0 di Cook sono convenzionalmente identificati, sulle mappe lunari, attraverso una lettera associata al nome."}
{"id": "511858", "revid": "86599", "url": "https://it.wikipedia.org/wiki?curid=511858", "title": "Cratere Cooper", "text": "Cooper \u00e8 un cratere lunare di 51,87 km situato nella parte nord-occidentale della faccia nascosta della Luna, ad est del grande cratere d'Alembert, e a ovest-sud-ovest del cratere Chappell.\nCooper \u00e8 stato fortemente eroso da impatti successivi ed ora \u00e8 poco pi\u00f9 di una depressione irregolare, anche se i modesti resti del bordo possono ancora essere identificati sulla superficie accidentata. Numerosi piccoli crateri si trovano sul margine e sulle pendici interne, intervallati da una corona di basse creste. Il pianoro interno \u00e8 appena meno accidentato della superficie circostante, e presenta un gruppo di piccoli impatti vicino al margine nordorientale.\nIl cratere \u00e8 dedicato al giurista statunitense John Cobb Cooper.\nCrateri correlati.\nAlcuni crateri minori situati in prossimit\u00e0 di Cooper sono convenzionalmente identificati, sulle mappe lunari, attraverso una lettera associata al nome."}
{"id": "511860", "revid": "34060", "url": "https://it.wikipedia.org/wiki?curid=511860", "title": "Campeonato Sudamericano de Football 1939", "text": "Il Campeonato Sudamericano de Football 1939 fu la quindicesima edizione della Coppa America di calcio. Fu organizzato dal Per\u00f9 e tutte le partite si disputarono all'Estadio Nacional di Lima dal 15 gennaio al 12 febbraio 1939.\nNazionali partecipanti.\nSi registrava dunque l'esordio nella rassegna continentale dell'. Clamorosi invece i forfait dell' campione in carica e del .\nFormula.\nLa formula prevedeva che le cinque squadre partecipanti si affrontassero in un unico girone all'italiana, la cui prima classificata avrebbe vinto il torneo. Per ogni vittoria si attribuivano 2 punti, 1 per ogni pareggio e 0 per ogni sconfitta.\nRiassunto del torneo.\nAssenti Argentina e Brasile, era l'Uruguay la grande favorita, anche se la generazione dei campioni olimpici e mondiali era ormai uscita dal giro della \"Celeste\". In breve per\u00f2 la sorpresa fu data dal Per\u00f9 padrone di casa che, trascinato dalla formidabile coppia d'attacco formata da Teodoro Fern\u00e1ndez (alla fine capocannoniere del torneo con 7 goal) e Jorge Alcalde, travolse Ecuador (5-2), Cile (3-1) e Paraguay (3-0). Nell'ultimo match contro l'Uruguay, i \"blanquirrojos\" passarono dopo appena sette minuti con Alcalde, raddoppiando al 35' con Bielich. Sul finire del primo tempo Porta accorci\u00f2 le distanze per l'Uruguay, ma, nonostante i ripetuti attacchi uruguaiani, il Per\u00f9 riusc\u00ec a difendersi vincendo per la prima volta il trofeo.\nClassifica marcatori.\n7 goal\n5 goal\n3 goal\n2 goal\n1 goal"}
{"id": "511862", "revid": "339392", "url": "https://it.wikipedia.org/wiki?curid=511862", "title": "Copa Am\u00e9rica 1939", "text": ""}
{"id": "511868", "revid": "1305772", "url": "https://it.wikipedia.org/wiki?curid=511868", "title": "Saturazione", "text": ""}
{"id": "511870", "revid": "104090588", "url": "https://it.wikipedia.org/wiki?curid=511870", "title": "Attentati di Mumbai dell'11 luglio 2006", "text": "Gli attentati di Mumbai dell'11 luglio 2006 furono una serie di attacchi terroristici sferrati nella citt\u00e0 indiana su treni di linea della Western Railway e che provocarono 209 morti e 714 feriti.\nGli attentati, mai rivendicati, ebbero luogo nell'ora di punta, quando i treni trasportano 4 500 000 persone dentro e fuori la capitale economica della nazione.\nStoria.\nLa prima esplosione si verifica alle 18.09 nella stazione di Khar, nei vagoni di prima classe. Nel giro di 20 minuti ne seguono altre cinque, a Jogeshwarii, Borivili, Mira Road, Matunga e Bandra.\nUna settima esplosione si verifica nella metropolitana, all'altezza di Santacruz. I soccorsi sono difficoltosi, oltre che per il caos, anche per la forte pioggia che cade su Mumbai. Tutti i treni colpiti erano partiti dalla stazione di Churchgate, perci\u00f2 si ritiene possibile che i terroristi abbiano piazzato l\u00ec gli ordigni per azionarli poi a distanza o con dei timer. L'esplosivo utilizzato pare essere l'RDX, ma sono ancora in corso accertamenti. Dopo le esplosioni la citt\u00e0 \u00e8 rimasta completamente paralizzata, con la rete telefonica, sia fissa che mobile, che ha completamente smesso di funzionare. Il governo si riunisce subito per una seduta d'emergenza, mentre ai cittadini viene imposto di non abbandonare le case. Viene proclamata l'emergenza e tutti i punti pi\u00f9 sensibili della nazione sono tenuti sotto stretto controllo nel timore di altri attacchi. Contemporaneamente la stessa misura per prudenza viene presa anche dalla citt\u00e0 di New York. Le forze di sicurezza indiane scovano e disinnescano un altro ordigno.\nNella notte la polizia riviene in tre delle stazioni colpite congegni (due timer e tre detonatori) usati per gli attentati. Il ministro degli interni indiano Shivarj Patil ha dichiarato ai giornalisti che le autorit\u00e0 avevano informazioni su un possibile attacco, \"\"ma luogo e data non erano noti\". Il governo indiano \u00e8 stato duramente criticato per l'accaduto dall'opposizione, soprattutto dai nazionalisti ind\u00f9 del Bharatiya Janata Party (BJP), il cui leader L.K. Advani denuncia l'\"atteggiamento troppo debole nella lotta contro i terroristi\". Le bombe erano ad alto potenziale, tanto che sono state udite a chilometri di distanza, e sarebbero state lasciate negli uffici bagagli. Secondo fonti del ministero dell'Interno l'attentato non avrebbe collegamenti con altre bombe esplose nella stessa giornata in Kashmir, ma potrebbero essere legate alle elezioni che erano in corso nell'Azad Kashmir, zona di quella regione controllata dal Pakistan.\nNei giorni successivi all'attentato la polizia interroga fra le 250 e le 300 persone, di cui 20 sono sottoposte a fermo. Nella mattina del 13 luglio in una stazione di Bombay quattro giovani vengono arrestati per comportamento sospetto: avrebbero tentato di disfarsi delle loro borse alla vista degli agenti. La citt\u00e0 di Mumbai ha reagito con forza e civilt\u00e0 all'attentato: non c'\u00e8 stato nessuno sciopero o manifestazione, scuole, negozi ed uffici sono rimasti aperti.\nMolte persone, sia induisti che musulmani, si recarono presso gli ospedali per poter donare sangue da destinare alla cura dei feriti. La linea ferroviaria \u00e8 stata rapidamente riavviata e la popolazione \u00e8 stata rassicurata dal premier Singh: \"Ci adopereremo per sconfiggere i piani diabolici dei terroristi. Non lasceremo che riescano (...) Il governo adotter\u00e0 tutte le misure possibili per mantenere l'ordine pubblico e sconfiggere le forze del terrorismo (...) Invito la gente a restare calma, a non ascoltare le voci incontrollate e a dedicarsi alle proprie attivit\u00e0 normalmente\". Il ministro delle Ferrovie, Lalu Prasad, ha promesso invece un adeguato risarcimento alle vittime.\nI sospetti.\nNelle ore successive all'attacco viene diffusa la notizia che la polizia abbia arrestato un uomo, Mohamed Afzal, che avrebbe confessato di aver partecipato agli attentati e di appartenere al gruppo terrorista dei Larkash-e-Taiba, il principale gruppo islamico separatista del Kashmir, legato ad al-Q\u0101\u02bfida. Il gruppo \u00e8 stato responsabile gi\u00e0 in passato di numerosi attacchi sul territorio indiano, fra cui uno al parlamento indiano nel 2001 e bombe al mercato di Nuova Delhi nell'ottobre 2005. Altre sei persone sono fermate proprio nel Kashmir. Da parte sua l'organizzazione, tramite il portavoce Abdullah Ghaznavi, nega per\u00f2 ogni addebito, condannando anzi gli attentati: \"questi sono atti inumani e barbari. L'Islam non permette l'uccisione di una persona innocente. Indicare come responsabili di questi atti inumani il Lakshar-i-Taiba rappresenta un tentativo delle agenzie di sicurezza indiane di diffamare la lotta per la libert\u00e0 in Jammu e Kashmir\".\nAnche il secondo gruppo separatista pi\u00f9 importante, l'Hezb-ul-Mujaheddin, smentisce ogni coinvolgimento: \"Gli attacchi contro civili non fanno parte del nostro programma politico. Noi non abbiamo mai fatti simili attacchi n\u00e9 permetteremmo a chicchessia di farlo\" (il portavoce Ehsan Elahi). La polizia e i servizi segreti continuano per\u00f2 a seguire la pista della guerriglia islamica, in quanto, secondo il ministro Patil, ci sono delle somiglianze con le tecniche usate solitamente dagli indipendentisti, principalmente la scelta di esplosioni a catena. Il 13 luglio il Ministero dell'Interno indica il coinvolgimento dello Students' Islamic Movement of India, che si sarebbe occupato dell'aspetto logistico dell'attacco.\nNemmeno le circostanze di questo episodio per\u00f2 sono chiare, tanto che i militanti di estrema destra ne hanno accusato i musulmani. Secondo fonti anonime della polizia, riportate dal quotidiano Indian Express, \"dietro l'operazione terroristica a Bombay cos\u00ec ben coordinata e ben preparata c'\u00e8 un'importante potenza\". La polizia avrebbe identificato e sta ricercando due uomini che avrebbero collocato gli ordigni nella stazione di Borivili. Esisterebbe l'identikit di uno dei due: un ragazzo che avrebbe collocato la bomba per scendere poi molto frettolosamente dal treno.\nIn ogni caso Abu al-Haaded, presunto responsabile di al-Q\u0101\u02bfida in Kashmir ha detto a Current News Service: \"Esprimiamo la nostra gratitudine e felicit\u00e0 a chiunque abbia compiuto gli attacchi\". Altre piste, finora non battute dalle autorit\u00e0, portano a scontri fra diversi gruppi ind\u00f9, dopo gli scontri di qualche giorno prima a B\u00e9nar\u00e8s (nord dell'India). Proprio due giorni prima a Mumbai si era svolta una manifestazione - finita in violenti scontri con la polizia - a causa dalla profanazione della statua della moglie del fondatore del partito ind\u00f9 Shiv Sena.\nLe reazioni nel mondo.\nDa tutto il mondo sono giunte forti condanne all'accaduto, anche da parte del Pakistan, in lotta con l'India dal 1947 per il controllo del Kashmir: il presidente pakistano Pervez Musharraf ha parlato di \"spregevole atto di terrorismo\". Una nota del Ministero degli esteri pakistano recita: \"Il terrorismo \u00e8 il flagello dei nostri tempi e deve essere condannato, respinto e affrontato in modo efficace e globale. Questo spregevole atto di terrorismo \u00e8 costato la perdita di moltissime vite preziose\".\nSecondo Sean McCormacj, capo portavoce del Dipartimento di Stato Usa, \"si tratta di insensati atti di violenza, intesi a colpire persone innocenti che stavano tornando a casa in treno come ogni giorno, \u00e8 una terribile tragedia per l'India\". George W. Bush ha in seguito espresso il suo apprezzamento per l'impegno dell'India nella lotta al terrorismo. Il presidente della Repubblica Italiana Giorgio Napolitano, ha inviato ad Avul Pakir Jainulabedeen Abdul Kalam, presidente indiano, il seguente messaggio: \"In questo doloroso momento, l'Italia \u00e8 particolarmente vicina al suo Paese, cui \u00e8 legata da vincoli di solidariet\u00e0 ed amicizia e con il quale condivide il pi\u00f9 fermo rifiuto del terrorismo. A nome del popolo italiano e mio personale, l'espressione del pi\u00f9 profondo e sentito cordoglio, di cui la prego di volersi rendere interprete anche con le famiglie delle vittime\".\nAnche il vicepremier e Ministro degli esteri italiano Massimo D'Alema ha inviato una lettera di cordoglio al premier indiano Manmohan Singh: \"Desidero farle pervenire il profondo cordoglio e la mia personale partecipazione al lutto che ha colpito l'India a seguito degli attentati avvenuti nella citt\u00e0 di Mumbai, che hanno provocato gravissime perdite di vite umane e ingenti danni materiali. A nome del mio Governo e di tutti gli italiani vorrei esprimerle la pi\u00f9 sincera solidariet\u00e0, unitamente alla pi\u00f9 ferma condanna per questi atti di inumana violenza, che rafforzano il fermo proposito della Comunit\u00e0 internazionale di agire con la massima determinazione nella lotta contro il terrorismo\". Il presidente francese Jacques Chirac ha espresso indignazione, mentre il responsabile esteri dell'Unione europea Javier Solana si \u00e8 detto \"scioccato\".\nTony Blair ha espresso solidariet\u00e0 alla \"pi\u00f9 grande democrazia del pianeta\". Kofi Annan si \u00e8 detto \"inorridito\", mentre il portavoce dell'ONU Stephane Dujarric ha dichiarato: \"Questi atti non possono essere giustificati da alcuna rivendicazione servono solo a riaffermare che il terrorismo rappresenta una delle pi\u00f9 gravi minacce alla pace e alla sicurezza e ad accrescere l'urgenza di un'azione coordinata tra tutti i Paesi per sconfiggere il terrorismo\".\nPapa Benedetto XVI ha inviato tramite il cardinale Angelo Sodano un telegramma alle autorit\u00e0 religiose indiane, in cui definisce l'attentato un \"'atto insensato contro l'umanita\" e promette preghiere e vicinanza spirituale per le vittime e le loro famiglie (\"sui numerosi feriti invoca il dono della forza, della consolazione e del conforto\"). La Conferenza episcopale indiana, tramtite il portavoce, padre Babu Joseph, \"condanna l'attacco compiuto con delle bombe esplose in serie che ha colpito Mumbai, ucciso diverse dozzine di persone e ferito le persone innocenti che viaggiavano sui treni locali. (...) Denunciamo con forza gli attentati che hanno causato cos\u00ec tanto danno e panico fra la popolazione\".\nAd \"AsiaNews\" il reggente della diocesi di Mumbai, mons. Bosco Penha (che dirige la comunit\u00e0 in sostituzione dell'arcivescovo Ivan Dias): \"Appena ho avuto notizia dell'accaduto \u2013 racconta il presule \u2013 ho offerto delle preghiere per la popolazione e questa mattina ho celebrato messa, pregando in maniera particolare che tramite l'eucaristia, sacramento di guarigione, Egli possa guarire le ferite fisiche ed emotive della popolazione traumatizzata. Anche adesso, sono costantemente in preghiera per Mumbai e la sua gente.\" Doplhy D'Souza, presidente del Bombay Catholic Sabha, ossia l'organizzazione di laici cattolici della citt\u00e0, chiede di \"dare la caccia alle miserabili bestie, una macchia dell'umanit\u00e0, che hanno commesso tali orrendi crimini\".\nLa All India Catholic Union si \u00e8 detta \"vicina al cuore di coloro che soffrono e di coloro che piangono una perdita\". Per il suo presidente, John Dayal, \"il bersaglio innocente di questi atti criminali \u00e8 stato scelto per creare tensioni e distanze fra le diverse comunit\u00e0 del Paese. Sappiamo per esperienza che le forze oscure del fanatismo si rafforzano solo se riescono a seminare odio ed intolleranza, ma la nazione ha la forza per unirsi e sconfiggerli, in ogni loro forma\". Per il consigliere regionale della Toscana Severino Saccardi (DS) \"la nostra mentalit\u00e0 eurocentrica ci impedir\u00e0, forse, di realizzare fino in fondo la gravit\u00e0 di quel che \u00e8 successo a Bombay. Si ripete l\u00e0 quel che gi\u00e0 si \u00e8 verificato ad Atocha, a Londra, a Sharm-El-Sheikh, sulla scia dell'infausto 11 settembre legato alla distruzione delle Twin Towers\"\"."}
{"id": "511896", "revid": "125913239", "url": "https://it.wikipedia.org/wiki?curid=511896", "title": "Saturazione (colorimetria)", "text": " \nNella teoria dei colori e in discipline correlate come la fotografia, la saturazione o purezza \u00e8 l'intensit\u00e0 di una specifica tonalit\u00e0. Una tinta molto satura ha un colore vivo e pieno (forte); al diminuire della saturazione, il colore diventa pi\u00f9 tenue e tende al grigio (debole). Se la saturazione viene completamente annullata, il colore si trasforma in una tonalit\u00e0 di grigio. Di conseguenza, per esempio, la desaturazione di una fotografia digitalizzata \u00e8 una delle tecniche con cui si pu\u00f2 trasformare un'immagine a colori in una in scala di grigi (spesso impropriamente detta \"in bianco e nero\").\nLa saturazione \u00e8 una delle tre coordinate con cui si definisce un colore nei sistemi Hue Saturation Lightness (HSL) e Hue Saturation Brightness (HSB).\nLa saturazione di un colore dipende dall'intensit\u00e0 della luce e dallo spettro di lunghezze d'onda su cui viene distribuita. Il colore puro si ottiene quando la luce \u00e8 su una singola lunghezza d'onda (come nel caso del laser).\nPer desaturare un colore in un sistema sottrattivo (come l'acquerello) si possono aggiungere bianco, nero, grigio, o il colore complementare."}
{"id": "511898", "revid": "33689", "url": "https://it.wikipedia.org/wiki?curid=511898", "title": "Settore informale", "text": "Il concetto di settore informale appare per la prima volta negli studi del BIT nel 1971 sul Ghana ed il Kenya. Si chiama \"settore informale\" tutta la parte dell'economia che non \u00e8 regolamentata da norme legali o contrattuali.\nI lavoratori del settore informale non sono spesso lavoratori dipendenti nel senso abituale del termine: sono formalmente indipendenti, effettivamente spesso in relazioni di dipendenza riguardo a quelli che li pagano ancora molto pi\u00f9 violente dei lavoratori dipendenti. Tipicamente, si tratta di lavoratori a domicilio (abbigliamento, alimentazione, tabacchi, artigianato, introduzione e trattamento di dati informatici, ecc.), rappresentanti ambulanti o in mercati non regolamentati e micro-beneficiari di servizi (pulizia, trasporti, ecc.), collaboratori domestici, contadini senza terra o costretti a lavorare sulle terre d'altri per sopravvivere.\nSi oppone al settore informale il settore formale, dunque regolamentato, coperto dalla legislazione del lavoro e le convenzioni collettive. Effettivamente, la separazione tra i due settori non \u00e8 netta: c'\u00e8 molta compenetrazione tra i settori \"formali\" ed \"informali\", a seconda della congiuntura economica. I limiti concettuali sono sfocati: le giovani donne che lavorano nelle fabbriche d'assemblaggio delle zone franche d'esportazione, o i bambini che lucidano diamanti nei seminari di Surat, in India, sono nel settore informale se visti dal punto di vista di un'economia occidentale, ma appartengono al settore formale se ci si cala nel contesto specifico. \u00c8 un lavoro in fabbrica, ma completamente liberalizzato. Ad ogni modo, il concetto di classe operaia deve includere in realt\u00e0 i due settori, e non soltanto quello dove il lavoro \u00e8 dipendente."}
{"id": "511899", "revid": "141689", "url": "https://it.wikipedia.org/wiki?curid=511899", "title": "Filtro polarizzatore", "text": ""}
{"id": "511900", "revid": "486946", "url": "https://it.wikipedia.org/wiki?curid=511900", "title": "Saturazione (colore)", "text": ""}
{"id": "511902", "revid": "1226", "url": "https://it.wikipedia.org/wiki?curid=511902", "title": "Luci stroboscopiche", "text": ""}
{"id": "511903", "revid": "14691", "url": "https://it.wikipedia.org/wiki?curid=511903", "title": "Desaturazione", "text": ""}
{"id": "511905", "revid": "2166047", "url": "https://it.wikipedia.org/wiki?curid=511905", "title": "Pavlodar", "text": "Pavlodar (\u041f\u0430\u0432\u043b\u043e\u0434\u0430\u0301\u0440) \u00e8 una citt\u00e0 del Kazakistan nordorientale. \u00c8 situata lungo il fiume Irty\u0161, 350\u00a0km a nordest della capitale Astana e 350\u00a0km a sudest di Omsk in Russia. La citt\u00e0 \u00e8 la capitale dell'omonima regione ed ha una popolazione di 358 856 (censimento 2014).\nLa maggioranza della popolazione \u00e8 composta da kazaki (46%), russi (44%) con piccole minoranze di ucraini e tedeschi.\nStoria.\nPavlodar fu fondata dai cosacchi nel 1720 come forte \"Korjakovskij\", dal nome del vicino lago, da cui si estraeva sale. Rimase un piccolo insediamento cosacco per tutto il XIX secolo, concentrandosi sulla lavorazione del sale, sviluppando piano piano anche l'estrazione di piombo, rame e argento. La crescita commerciale culmin\u00f2 nel 1861 quando la citt\u00e0 fu rinominata Pavlodar (in onore del principe \"Pavel Aleksandrovi\u010d\" nato da poco) e contemporaneamente fu dichiarata \"za\u0161tatnyj\" con ampia autonomia amministrativa.\nLa citt\u00e0 in quel periodo era piuttosto un piccolo villaggio di capanne fangose e di magazzini senza strade lastricate. Nonostante fosse un centro molto piccolo esso pat\u00ec la stessa sorte di tutti gli altri centri abitati della regione: durante la campagna sovietica anti-religiosa degli anni trenta tutte le chiese e tutte le moschee vennero rase al suolo (solo una cattedrale sopravvisse fino agli anni settanta).\nNel 1955, la campagna delle terre vergini voluta da Nikita Chru\u0161\u010d\u00ebv diede inizio alla creazione dell'odierna Pavlodar. Si assistette cos\u00ec a esodi di massa di giovani coloni da tutte le parti dell'Unione Sovietica, insieme ad una massiccia industrializzazione e ad una rapida cementificazione che diedero vita ad una nuova citt\u00e0 moderna e completa di tutti i servizi. A causa della presenza nel suo territorio di una fabbrica di carri armati, la citt\u00e0 rest\u00f2 chiusa agli stranieri fino al 1992.\nDal tempo della caduta del comunismo, Pavlodar ha assistito al fiorire di numerose iniziative volte a ricostituirne l'identit\u00e0 culturale, compresi festival etnici, la costruzione di nuovi parchi e fontane, chiese e moschee. Come una delle pi\u00f9 importanti citt\u00e0 del nuovo Kazakhstan, Pavlodar condivide i profitti provenienti dallo sfruttamento delle risorse energetiche di cui \u00e8 ricca la nazione.\nDemografia.\nDati al 1\u00ba gennaio 2016 \nSport.\nCalcio.\nLa squadra principale della citt\u00e0 \u00e8 l'Ertis."}
{"id": "511907", "revid": "1494169", "url": "https://it.wikipedia.org/wiki?curid=511907", "title": "Lampeggiatore", "text": ""}
{"id": "511919", "revid": "767487", "url": "https://it.wikipedia.org/wiki?curid=511919", "title": "Heavy D &amp; the Boyz", "text": "Heavy D &amp; the Boyz \u00e8 stato un gruppo hip hop statunitense capitanato da Heavy D (cos\u00ec chiamato per i suoi 113 chili di peso). Oltre ad Heavy D, il gruppo era formato da:\nHeavy D &amp; the Boyz ha mantenuto considerevoli ascolti negli USA lungo tutti gli anni 1990.\nBiografia del gruppo.\nHeavy D, all'anagrafe Dwight Errington Myers (Giamaica, 24 maggio 1967 - 8 novembre 2011 ) si trasfer\u00ec con la famiglia a Mount Vernon (New York) quando era ancora un bambino, in seguito si far\u00e0 notare per le \"vanterie\" sui suoi fallimenti sessuali.\nIl gruppo nacque tra compagni di scuola, ed il loro demo tape arriv\u00f2 alle orecchie del produttore esecutivo della Def Jam Records Andre Harrell, in procinto di realizzare la propria etichetta, la Uptown Records. Heavy D &amp; the Boyz furono il primo gruppo a segnarsi per l'etichetta Uptown; il loro debutto, \"Living Large\", fu pubblicato nel 1987 e divenne un successo commerciale, sebbene sia stato \"Big Tyme\" del 1989 a farli definitivamente esplodere grazie ai quattro singoli divenuti hits, ed alla collaborazione di artisti quali Marley Marl e Teddy Riley. In quest'ultimo disco Heavy D spiccava maggiormente in quanto a presenza, acquistando seria consistenza come liricista. \"Somebody for Me\", \"We Got Our Own Thang\" e \"Gyrlz, They Love Me\" diventano hits R&amp;B, e le ultime due raggiunsero la top 10. \"We Got Our Own Thang\" cattur\u00f2 l'attenzione di MTV. \"Big Tyme\" divent\u00f2 numero uno nelle classifiche R&amp;B ed entr\u00f2 nella top 20 di quelle pop.\nUno dei Boyz, Trouble T-Roy, mor\u00ec in un incidente il 15 luglio 1990, il successivo album, \"Peaceful Journey\" del 1991, fu un tributo al componente scomparso, diventando multi-platino. Pete Rock &amp; CL Smooth realizzarono un tributo a Trouble T-Roy chiamato \"They Reminisce Over You (T.R.O.Y.)\" diventato poi un classico dell'hip hop.\nHeavy D &amp; the Boyz guadagnarono ulteriore successo partecipando alla sigla del programma TV \"In Living Color\" and Heavy D rapp\u00f2 nella hit di Michael Jackson \"Jam\". Tuttavia, il successivo album del gruppo, \"Blue Funk\", si dimostr\u00f2 un insuccesso sia come vendite che come giudizio della critica, se messo a confronto con i precedenti. Heavy D si concentr\u00f2 sulla sua carriera di attore, partecipando allo shov TV \"Roc\" e \"Living Single\" prima di tornare alla musica con \"Nuttin' But Love\" (1994). Prima di apparire nella commedia teatrale \"Riff Raff\" con la Circle Repertory Company, Heavy D ritorn\u00f2 a registrare la hit \"Waterbed Hev\", poi recit\u00f2 nei film \"Life\" e \"Le regole della casa del sidro\" prima di entrare nel cast dello show televisivo \"Boston Public\". Nel 1997, Heavy D collabor\u00f2 con B.B. King nel suo album di duetti \" Deuces Wild\" rappando nel brano \"Keep It Coming\". Nel 2002 recita nella commedia di Barry Sonnenfeld, \"Big Trouble - Una valigia piena di guai\".\nHeavy D \u00e8 stato anche fautore del lancio di artisti R&amp;B ed hip hop quali Al B. Sure!, Jodeci, Monifah, and Soul For Real.\nHeavy D \u00e8 scomparso l'8 novembre 2011 all'et\u00e0 di 44 anni a Los Angeles in California a causa di una polmonite."}
{"id": "511922", "revid": "1871", "url": "https://it.wikipedia.org/wiki?curid=511922", "title": "Micropagamenti", "text": ""}
{"id": "511923", "revid": "1305772", "url": "https://it.wikipedia.org/wiki?curid=511923", "title": "Lingua ndebele del sud", "text": "La lingua ndebele del sud, conosciuta anche con i nomi di ndebele del Transvaal (dal nome della provincia sudafricana esistente prima della riforma degli anni novanta), nrebele o nzundza (nome nativo \"isiNdebele\") \u00e8 una lingua sotho-tswana parlata in Sudafrica.\nDistribuzione geografica.\nSecondo i dati del censimento sudafricano del 2011, i locutori L1 sono 1.090.223, pari al 2,1% della popolazione, stanziati in prevalenza nelle province di Mpumalanga e Gauteng.\nLingua ufficiale.\nLo ndebele del sud \u00e8 una delle undici lingue ufficiali del Sudafrica, come previsto dalla Costituzione del 1996.\nClassificazione.\nLa lingua appartiene al sottogruppo delle lingue sotho-tswana delle lingue bantu, non come la lingua ndebele del nord. Alcuni lo classificano come semplice forma dialettale della lingua zulu e non come lingua a s\u00e9 stante. \nSecondo \"Ethnologue\", la classificazione della lingua ndebele del sud \u00e8 la seguente:\nSistema di scrittura.\nPer la scrittura si usa l'alfabeto latino."}
{"id": "511926", "revid": "1865216", "url": "https://it.wikipedia.org/wiki?curid=511926", "title": "Nottinghamshire", "text": "Il Nottinghamshire (pronuncia o ) \u00e8 una contea dell'Inghilterra nella regione delle Midlands Orientali. \u00c8 abbreviato Notts.\nGeografia fisica.\nLa contea confina a nord-ovest con il South Yorkshire, a nord ed a est con il Lincolnshire, a sud-est ed a sud con il Leicestershire ed a ovest con il Derbyshire. Il territorio \u00e8 prevalentemente pianeggiante e lievemente ondulato nella parte centro-occidentale dove vi sono gli ultimi lembi di quella che fu la Foresta di Sherwood. \u00c8 drenato dal fiume Trent, e dai suoi affluenti di sinistra, che segna in parte il confine nord-orientale spingendosi a nord verso l'immissione nello Humber.\nIl sottosuolo ha ingenti giacimenti di carbone la cui estrazione \u00e8 stata quasi totalmente dismessa. Storicamente il capoluogo di contea \u00e8 Nottingham, posta a sud-est, anche se gli edifici del consiglio di contea recentemente sono stati decentralizzati nel sobborgo di West Bridgford. Altri centri importanti del settore sud-orientale sono: Ruddington, Beeston, Stapleford, Arnold, Hucknall, Kirby in Ashfield, Sutton in Ashfield e Mansfield. Nell'est sulle rive del fiume Trent sorge Newark-on-Trent ed a nord Worksop.\nGeografia antropica.\nSuddivisioni amministrative.\nLa contea \u00e8 divisa nei seguenti distretti: Rushcliffe, Broxtowe, Ashfield, Gedling, Newark and Sherwood, Mansfield e Bassetlaw.\nNottingham \u00e8 una unitary authority dal 1998 pur continuando a far parte della contea."}
{"id": "511930", "revid": "39730610", "url": "https://it.wikipedia.org/wiki?curid=511930", "title": "Santa Teresa Benedetta della Croce", "text": ""}
{"id": "511932", "revid": "729019", "url": "https://it.wikipedia.org/wiki?curid=511932", "title": "Disturbo paranoide di personalit\u00e0", "text": "Il disturbo paranoide \u00e8 un disturbo di personalit\u00e0 caratterizzato da diffidenza e sospettosit\u00e0 che spingono a interpretare le motivazioni degli altri sempre come malevole per la propria persona o per le persone a cui il paranoico vuole bene (figli, genitori, famigliari...). Gli individui che maturano questa struttura di personalit\u00e0 sono dominati in maniera rigida e pervasiva da pensieri fissi di persecuzione, timori di venir danneggiati, paura continua di subire un tradimento anche da persone amate, senza che per\u00f2 l'intensit\u00e0 di tali pensieri raggiunga caratteri deliranti. L'\"esame di realt\u00e0\" rimane, infatti, intatto.\nSecondo la prospettiva psicodinamica, queste caratteristiche di personalit\u00e0 sono prevalentemente attribuibili ad un massiccio uso del meccanismo di difesa della proiezione, attraverso il quale le caratteristiche ritenute \"cattive\" appartenenti alla propria persona vengono attribuite, proiettate all'esterno, su altre persone, o sull'intero ambiente, che verr\u00e0 cos\u00ec percepito come costantemente ostile e pericoloso per la sopravvivenza dell'individuo.\nIl Disturbo Paranoide nel DSM IV.\nIl Disturbo Paranoide di Personalit\u00e0 \u00e8 un tipo di organizzazione della personalit\u00e0 considerato patologico, e classificato fra i disturbi di personalit\u00e0, Asse II (\"Disturbi di Personalit\u00e0\"), Cluster A.\nIl \"Manuale diagnostico e statistico dei disturbi mentali\" (DSM-IV) definisce la struttura di personalit\u00e0 \"paranoide\" come un disturbo di personalit\u00e0, vale a dire una \"modalit\u00e0 persistente di esperienza interna e di comportamento che si discosta in modo marcato dalle aspettative della cultura dell'individuo\" (DSM-IV, APA 1994). Tale modalit\u00e0 di esperienza si riflette nelle funzioni della sfera cognitiva, affettiva, interpersonale e degli impulsi.\nIl DSM si basa principalmente sulle prevalenze statistiche evidenziate nella raccolta dei cosiddetti \"sintomi osservabili\" di un disturbo mentale. In altre parole, \u00e8 il risultato di una raccolta dei comportamenti, caratteristiche di personalit\u00e0, pensieri ed affetti dei pazienti di un ampio campione di psichiatri e psicoterapeuti, o dei volontari a qualche ricerca diagnostica che hanno compilato dei questionari.\nCome per tutti gli altri disturbi raccolti e descritti, il Disturbo Paranoide di Personalit\u00e0 \u00e8 il risultato di una raccolta di comportamenti, tendenze o caratteristiche di personalit\u00e0 che \"prevalentemente\" si sono riscontrate in individui poi classificati come affetti da \"Disturbo Paranoide\".\nSi parla di \u00abdiffidenza e sospettosit\u00e0\u00bb verso gli altri se sussistono quattro o pi\u00f9 delle seguenti caratteristiche:\nIl disturbo paranoide ed altre patologie mentali con sintomi paranoidi.\nVi sono anche patologie pi\u00f9 gravi, che presentano i sintomi tipici paranoidi, ma non rientrano pi\u00f9 nella diagnosi di disturbo di personalit\u00e0. Se le idee persecutorie hanno contenuti eclatanti di delirio si parla allora di psicosi a sfondo paranoico o \"delirio lucido\" (vedi: schizofrenia paranoide).\nIn psicoanalisi.\nIl meccanismo della proiezione \u00e8 una strategia di difesa dell'Io considerata \"primitiva\", cio\u00e8 utilizzata in modo massiccio nella primissima infanzia. Nell'et\u00e0 adulta, la proiezione verr\u00e0 impiegata in maniera pi\u00f9 attenuata (nel linguaggio comune, si tratta della cosiddetta \"paranoia\"), e tollerabile per l'adattamento, che presuppone anche l'esercizio della fiducia o, nelle parole di Melanie Klein, della gratitudine.\nIn individui la cui struttura di personalit\u00e0 porta l'Io ad impiegare come principale strategia di adattamento un massiccio uso della proiezione, e di altre difese arcaiche, si ha un quadro di \"Disturbo Paranoide di Personalit\u00e0\".\nBibliografia.\nVittorio Lingiardi. \"La personalit\u00e0 e i suoi disturbi. Un'introduzione\" Il Saggiatore, Milano, 2001. ISBN 88-428-0926-8"}
{"id": "511936", "revid": "78273", "url": "https://it.wikipedia.org/wiki?curid=511936", "title": "Station Wagon", "text": ""}
{"id": "511941", "revid": "486946", "url": "https://it.wikipedia.org/wiki?curid=511941", "title": "Il santo (film)", "text": ""}
{"id": "511942", "revid": "1543377", "url": "https://it.wikipedia.org/wiki?curid=511942", "title": "Lingua tsonga", "text": "La lingua tsonga, conosciuta anche con i nomi di \"thonga\", \"tonga\", \"gwamba\", \"shangaan\" o \"shangana\", (nome nativo \"xiTsonga\") \u00e8 una lingua tswa-ronga parlata in Sudafrica e Mozambico.\nDistribuzione geografica.\nSecondo i dati del censimento sudafricano del 2011, i locutori L1 sono 2.277.148, pari al 4,5% della popolazione, stanziati principalmente nelle province del Limpopo e del Gauteng.\nSecondo \"Ethnologue\", la lingua \u00e8 inoltre parlata da 1.710.000 persone in Mozambico (dato del 2006) e da 19.000 persone nello Swaziland (dato del 1993). La lingua \u00e8 attestata anche nello Zimbabwe sudorientale, vicino al confine con il Mozambico. La stima complessiva dei locutori \u00e8 di circa 4 milioni.\nLingua ufficiale.\nLo tsonga \u00e8 una delle undici lingue ufficiali del Sudafrica\nClassificazione.\nLo tsonga viene classificato all'interno del gruppo delle lingue tswa-ronga, compreso all'interno del gruppo S della classificazione di Guthrie delle lingue bantu; ha similarit\u00e0 con le altre lingue identificate nel gruppo (tswa e ronga), parlate prevalentemente in Mozambico, con le quali ha un elevato grado di mutua comprensibilit\u00e0 tanto che vengono a volte considerati come tre distinti dialetti di una stessa lingua. \nSecondo \"Ethnologue\", la classificazione della lingua tsonga \u00e8 la seguente:\nSistema di scrittura.\nPer la scrittura si usa l'alfabeto latino.\nEsempio di testo.\nPadre nostro in Tsonga:"}
{"id": "511943", "revid": "1318658", "url": "https://it.wikipedia.org/wiki?curid=511943", "title": "Innocenti Elba", "text": "La Elba \u00e8 un'autovettura familiare commercializzata dalla Innocenti in Italia tra il 1991 ed il 1997. Veniva costruita negli stabilimenti brasiliani della Fiat e derivava a sua volta dal modello Fiat Duna Weekend.\nLe premesse.\nNel 1990 la FIAT inizi\u00f2 il processo di acquisizione della Innocenti e poco dopo della Maserati, dalla GEPI e da Alejandro de Tomaso.\nAlla casa torinese interessavano marginalmente gli stabilimenti Innocenti di Lambrate, che vennero chiusi nel 1993 all'uscita di scena delle Innocenti Small (ultime evoluzioni della Mini Bertone del 1974), ormai giunte alla fine del loro ciclo di vita, pur registrando vendite ancora dignitose, ma insufficienti per creare la convenienza del trasferimento della produzione presso un altro impianto del Gruppo Fiat. \nCos\u00ec, il marchio Innocenti venne destinato esclusivamente a una forma di mercato prettamente low-cost, applicandolo semplicemente ad alcuni modelli di auto a basso costo provenienti da vari stabilimenti sparsi nel mondo: Brasile, Argentina, Polonia ed ex Jugoslavia.\nLa nascita.\nIn questo progetto rientra appunto la \"Elba\", una vettura familiare che consisteva in una versione rimarchiata e sottoposta ad un leggero facelift della Fiat Duna Weekend, lanciata sul mercato nel 1991.\nRispetto alla versione Fiat, le differenze erano minime e concentrate nel frontale, dove spiccavano una nuova mascherina con il logo Innocenti, pi\u00f9 sottile e in tinta con la carrozzeria, e nuovi gruppi ottici anteriori, anch'essi pi\u00f9 sottili. \nLe motorizzazioni disponibili al momento del debutto erano tre: il 4 cilindri in linea di 1301\u00a0cm\u00b3 a carburatore, da 70 cv (\"Elba 1.3\"), il 1498\u00a0cm\u00b3 a iniezione (single point) da 75\u00a0CV dotato di marmitta catalitica (\"Elba 1.5 i.e. cat Europa\" apparso per\u00f2 nel maggio 1992 e prodotto fino al 6/1994) ed il motore diesel di 1697\u00a0cm\u00b3 con 60\u00a0CV.\nL'evoluzione.\nNel 1992 il motore diesel venne rimpiazzato da una nuova unit\u00e0 \"Ecodiesel\" di 1697\u00a0cm\u00b3 (sempre da 60 \u00a0CV).\nNel 1993, con l'obbligo della marmitta catalitica di serie, vennero adottati i motori a benzina della Fiat Tipo: il 1372\u00a0cm\u00b3 single point da 69\u00a0CV (\"Elba 1.4 i.e.\") ed il 1581\u00a0cm\u00b3 multipoint da 75\u00a0CV (\"Elba 1.6 i.e.\"). Il motore diesel rimase invariato, ma la \"Elba\", da quel momento, utilizz\u00f2 negli interni la plancia della Fiat Uno seconda serie e non pi\u00f9 quella della \"Duna\". La \"1.4 i.e.\" venne proposta anche con carrozzeria 3 porte, carrozzeria da tempo proposta in Brasile ( e che in Italia apparve a fine 1993 sostituendo la corrispondente versione della 1.5 apparsa a inizio anno). Con la stessa carrozzeria a tre porte fu proposta anche la versione commerciale della Elba, denominata \"Elba Van\", motorizzata dall'unit\u00e0 diesel di 1.7 litri, facilmente distinguibile per i finestrini posteriori oscurati. Anche la Elba Van non \u00e8 inedita: la FIAT infatti propose un modello quasi uguale nella propria gamma di veicoli commerciali come Fiat Penny, versione commerciale della Duna Weekend, secondo la consuetudine di denominare i veicoli commerciali con nomi di monete. A differenza del Fiat Marengo, il veicolo commerciale derivato dalle versioni station wagon delle berline medie Regata, Tempra e Marea, che ha sempre mantenuto le cinque porte e i vetri oscurati, la Elba Van, come la Penny, era disponibile solo con tre porte (carico delle merci dal bagagliaio), e non aveva finestrini, presentando la zona posteriore completamente lastrata, eccetto che per il lunotto.\nNel settembre 1995 la Elba subisce un leggero intervento di restyling, con un ritocco degli interni e la modifica della calandra, in cui scompaiono le fenditure di plastica. Inoltre il propulsore 1.4 i.e viene convertito alla norma antinquinamento Euro2 e il 1.6 passa a 90 CV come sulla Fiat Punto. Parallelamente viene lanciato l'allestimento Happy con particolari interni e dotazioni tra cui il servosterzo e i vetri elettrici di serie e disponibile soltanto con il motore 1.6.\nLa \"Elba\" esce di listino nel 1997, un anno dopo il lancio della Fiat Palio, e con un successo superiore rispetto a quello della Duna Weekend, in parte dovuto ai prezzi pi\u00f9 concorrenziali. \nCon lei termina anche la vendita delle automobili a marchio Innocenti.\nLe Elba prodotte.\n1993-1997.\nI motori erano derivati da quelli della Duna e da quelli della Tipo: l'1,4 e l'1.6 i.e. e l'1.7 Diesel."}
{"id": "511944", "revid": "29035", "url": "https://it.wikipedia.org/wiki?curid=511944", "title": "Zizou", "text": ""}
{"id": "511948", "revid": "1543377", "url": "https://it.wikipedia.org/wiki?curid=511948", "title": "Lingua venda", "text": "La lingua venda (nome nativo \"tshiVen\u1e13a\" o \"chiVen\u1e13a\") \u00e8 una lingua bantu parlata in Sudafrica e Zimbabwe.\nDistribuzione geografica.\nSecondo i dati del censimento sudafricano del 2011, i locutori L1 sono 1.209.388, pari al 2,4% della popolazione, concentrati in prevalenza nella provincia del Limpopo, dove la lingua \u00e8 parlata dal 16,7% degli abitanti.\nLa lingua \u00e8 parlata anche in Zimbabwe; le stime dei locutori in tale paese variano da 84.000 (dato del 1989) a 150.000.\nLingua ufficiale.\nIl venda \u00e8 una delle undici lingue ufficiali del Sudafrica\nDialetti e lingue derivate.\nVengono identificati numerosi dialetti: phani, tavha-tsindi, ilafuri, manda, guvhu, mbedzi, lembetu.\nClassificazione.\nLa lingua viene compresa nel gruppo S nella classificazione di Guthrie delle lingue bantu, insieme ad altre importanti lingue sudafricane come lo zulu, il xhosa, il tswana, il sotho del nord e del sud. \nSecondo \"Ethnologue\", la classificazione della lingua venda \u00e8 la seguente:\nFonologia.\nIn venda, a differenza che in altre lingue sudafricane (xhosa, zulu, ndebele del sud), non sono presenti consonanti clic.\nSistema di scrittura.\nLa lingua venda viene scritta utilizzando un alfabeto latino, modificato con l'aggiunta di alcuni caratteri con diacritici per rendere alcuni suoni dentali (\u1e13, \u1e3d, \u1e4b, \u1e71) e la velare \u1e45. Le lettere c, j e q sono normalmente presenti solo in alcuni termini di origine straniera. "}
{"id": "511949", "revid": "1762097", "url": "https://it.wikipedia.org/wiki?curid=511949", "title": "Windsor", "text": ""}
{"id": "511950", "revid": "486946", "url": "https://it.wikipedia.org/wiki?curid=511950", "title": "Casato dei Windsor", "text": ""}
{"id": "511951", "revid": "15756", "url": "https://it.wikipedia.org/wiki?curid=511951", "title": "Lord cancelliere", "text": "Il lord cancelliere (in inglese lord Chancellor, ufficialmente lord High Chancellor of Great Britain, in passato cancelliere d'Inghilterra e Lord cancelliere di Scozia) \u00e8 un'importante carica governativa nel Regno Unito. \nL'originaria funzione del lord cancelliere era quella di custodire il gran sigillo del Regno. \u00c8 membro del gabinetto e, per legge, \u00e8 responsabile del buon andamento e dell'indipendenza delle corti di giustizia. Dal 2005, con l'approvazione del \"Constitutional Reform Act\", \u00e8 anche Segretario di Stato per la Giustizia.\nStoria.\nLa monarchia carolingia.\nL'ufficio di lord cancelliere trae le sue origini dalla monarchia carolingia, nella quale un \"cancelliere\" aveva la funzione di custode dei sigilli reali. In Inghilterra, questo ufficio risale almeno all'epoca della conquista normanna (1066), ma, probabilmente, anche ad epoca antecedente. Alcune fonti riportano che il primo cancelliere d'Inghilterra sia stato Angmendus nel 605.\nLe riforme di Edoardo I e Maria di Tudor.\nI poteri giudiziari del lord cancelliere si andarono evolvendo di pari passo con l'evoluzione del suo ruolo nella \"Curia Regis\". Le petizioni di grazia erano normalmente indirizzate al re ed alla \"Curia\", ma, nel 1280, Edoardo I demand\u00f2 ai giudici la trattazione dei casi di ordinaria amministrazione mentre i casi pi\u00f9 importanti dovevano essere sottoposti al lord cancelliere. Egli avrebbe poi sottoposto al re soltanto i casi veramente eccezionali. Sotto il regno di Edoardo III, questa funzione si svilupp\u00f2 nella costituzione di un \"tribunale speciale del lord cancelliere\": in questo organismo che divenne noto come \"Court of Chancery\", il lord cancelliere avrebbe determinato i casi secondo equity e non secondo common law.\nAl lord cancelliere venne dato l'appellativo di \"Keeper of the King's Conscience\" (\"custode della coscienza del re\"). Gli ecclesiastici continuarono a dominare questo incarico fino al XVI secolo. Nel 1529, dopo che il cardinale Thomas Wolsey, che era stato lord cancelliere e arcivescovo di York, venne destituito per non essere riuscito ad ottenere l'annullamento del primo matrimonio del re Enrico VIII, gli ecclesiastici decaddero dalle grazie del re. \nGli ecclesiastici fecero un breve ritorno durante il regno di Maria I, ma, da allora in poi, quasi tutti i Lord Chancellor sono stati laici. Lord Shaftesbury (1672-73) fu l'ultimo Lord Cancelliere che non era un avvocato, fino alla nomina di Chris Grayling nel 2012.\nLo \"Union Act\" del 1707.\nNel 1707, con l'Atto di Unione viene unificato con il cancelliere di Scozia e diviene \"Lord alto cancelliere e lord custode di Gran Bretagna\". La nomina del lord cancelliere tradizionalmente spetta al sovrano. Per convenzione, questa carica \u00e8 stata a lungo ricoperta da un Pari, seppur non sussistesse alcun impedimento legale alla nomina di un membro della Camera dei Comuni. Tuttavia tale consuetudine, in uso fin dal 1578, \u00e8 stata interrotta nel 2007, con la nomina di Jack Straw; la nomina di un \"comune\" alla carica di Lord Cancelliere si \u00e8 poi perpetuata in seguito, con l'affidamento della carica a Kenneth Clarke nel 2010 ed a Chris Grayling nel 2012.\nLa riforma del 2005.\nFino al 2005 era anche il presidente della Camera dei Lord e capo del sistema giudiziario, ma il \"Constitutional Reform Act 2005\" ha trasferito ad altri queste incombenze, sopprimendo i poteri in materia giudiziaria amministrativa del Lord cancelliere. Da quella data l'incarico di Lord Cancelliere \u00e8 affidato al Segretario di Stato per la Giustizia.\nDal 2019 il lord Cancelliere e segretario di stato per la Giustizia \u00e8 Robert Buckland.\nCompetenze e funzioni.\nAnticamente il lord cancelliere era quasi sempre un ecclesiastico, forse anche perch\u00e9 nel medioevo gli ecclesiastici erano fra le poche persone istruite del regno. Il lord cancelliere ricopriva diversi incarichi: era \"Keeper of the Great Seal\" (custode del gran sigillo), cappellano del re e suo consigliere sia per le questioni spirituali che per quelle materiali. Pertanto il suo ruolo divenne uno dei pi\u00f9 importanti della corte. Egli era in subordine al solo \"Justiciar\" (una funzione equivalente all'attuale primo ministro).\nNella qualit\u00e0 di ministro del re, il lord cancelliere si occupava della \"Curia Regis\", o corte reale, che con il passare del tempo si trasform\u00f2 in parlamento: il lord cancelliere divenne il presidente di questa assemblea che in seguito divenne la Camera dei Lords. A seguito di una legge emanata da Enrico VIII, il lord cancelliere poteva presiedere la Camera dei Lords anche se non era un lord."}
{"id": "511955", "revid": "81195", "url": "https://it.wikipedia.org/wiki?curid=511955", "title": "Rancidificazione", "text": ""}
{"id": "511957", "revid": "121603517", "url": "https://it.wikipedia.org/wiki?curid=511957", "title": "Mastectomia", "text": "Per mastectomia (dal greco: \"mast\u00f2s\", mammella ed \"ek tome\", portare via da) si intende l'asportazione chirurgica della mammella, momento essenziale della terapia di gran parte dei tumori maligni che colpiscono quest'organo. La exeresi (cio\u00e8 l'asportazione) pu\u00f2 essere limitata alle sole strutture mammarie come la ghiandola, la cute che la riveste, l'areola e il capezzolo o allargata anche ai sottostanti muscolo grande pettorale e muscolo piccolo pettorale. Momento conclusivo della mastectomia \u00e8 l'asportazione delle stazioni linfatiche che drenano la linfa in direzione del cavo ascellare.\nQuesto intervento conta numerose varianti, pi\u00f9 o meno demolitive, che vengono eseguite a seconda della gravit\u00e0 della malattia di base. Utile a definirla \u00e8 la stadiazione, basata sulla classificazione TNM, che contribuisce anche a determinare in percentuale le probabilit\u00e0 di sopravvivenza delle pazienti a 5 e 20 anni di distanza dall'intervento.\nTecniche di mastectomia.\nQuesto intervento comporta l'asportazione dell'intera ghiandola mammaria preservando la cute della mammella e il complesso areola-capezzolo. \u00c8 l'intervento ideale quando si voglia ricostruire in contemporanea la mammella mediante inserimento di protesi.\nQuesto intervento prevede l'asportazione della ghiandola mammaria con il complesso areola-capezzolo conservando in parte o completamente la cute sovrastante.\nConsiste nell'asportazione in blocco della ghiandola mammaria e del complesso areola-capezzolo, fino alla fascia del muscolo grande pettorale, non associata alla linfoadenectomia ascellare. Viene infatti effettuata nel caso in cui il linfonodo sentinella non sia interessato da metastasi, per cui non \u00e8 necessario procedere all'asportazione del linfonodi ascellari. Pu\u00f2 essere anch'essa seguita dalla ricostruzione nello stesso tempo chirurgico. Trova indicazione in presenza di neoplasie infiltranti di piccole dimensioni (per cui vi \u00e8 indicazione alla biopsia del L.S.) o di estese microcalcificazioni morfologicamente sospette alla mammografia, ma nel contesto di una ghiandola mammaria di dimensioni ridotte (per cui procedere a un intervento conservativo avrebbe un risultato estetico poco soddisfacente). Rappresenta inoltre la terapia di scelta in pazienti che, per vari motivi, rifiutano l'intervento conservativo.\n\u00c8 l'intervento storicamente pi\u00f9 antico, conosciuto anche come \"mastectomia secondo\" Halsted, nato per la necessit\u00e0 di asportare tumori voluminosi e destruenti e di conseguenza concepito in modo necessariamente aggressivo anche se fortemente mutilante. Consiste nella asportazione in blocco della intera mammella compresi i due muscoli pettorali su cui poggia e dell'intero pacchetto di linfonodi che vanno dalla mammella al cavo ascellare. L'ampia demolizione non consente una ricostruzione mammaria mediante protesi e richiede interventi pi\u00f9 complessi e articolati in cui si utilizzano cospicui lembi miocutanei che vengono trasferiti con la vascolarizzazione propria dalla loro posizione originaria nella sede della mammella asportata.\nComporta l'asportazione in blocco della ghiandola mammaria, della cute sovrastante e del complesso areola capezzolo. Nell'intervento di \"Patey\" si associa l'asportazione del muscolo piccolo pettorale, con conservazione del muscolo grande pettorale, e l'asportazione dei linfonodi ascellari. Nell'intervento di \"Madden\" si conservano entrambi i muscoli pettorali e si procede ad asportazione dei linfonodi ascellari di I, II e III livello. Questi due interventi consentono una ricostruzione mammaria ottimale in due tempi. Prima viene preparata una \"tasca\" sotto muscolare in cui viene inserito un espansore cutaneo che sar\u00e0 \"gonfiato\" progressivamente e successivamente, quando si \u00e8 raggiunto un volume adeguato, si sostituir\u00e0 l'espansore con una idonea protesi di silicone.\nSi parla di una dissezione ascellare completa quando si effettua l'asportazione del pacchetto di linfonodi corrispondenti ai 3 livelli di Berg. In altri casi, ci si limita a un \"sampling\" dei linfonodi di I livello. \nQuando i linfonodi sono invasi da metastasi la loro asportazione assume significato terapeutico. In altre circostanze consente una stadiazione ottimale e quindi di stabilire l'opportunit\u00e0 della terapia adiuvante. Contribuisce infine alla valutazione prognostica.\nRispetto al passato, quando la linfadenectomia ascellare era la regola, oggi si tende a ritenere inutile e forse dannosa l'asportazione di linfonodi indenni da metastasi, almeno per le neoplasie in fase iniziale. Recentemente la scuola del prof. Umberto Veronesi ha proposto un protocollo che prevede l'asportazione di un solo linfonodo, il cosiddetto linfonodo sentinella, che \u00e8 quello al quale per primo giungono le metastasi tumorali. Questo linfonodo viene marcato con metodi di colorazione vitale o con sostanze radioattive. Nel corso dell'intervento, una volta individuato, viene asportato e inviato all'esame istologico estemporaneo. Se tale indagine \u00e8 negativa nel senso che non rivela focolai metastatici si pu\u00f2 evitare di procedere alla exeresi della catena linfatica che invece viene eseguita in caso di positivit\u00e0 dell'esame.\nStoria della mastectomia.\nLa storia della mastectomia s'identifica con quella della lotta al cancro mammario e s'intreccia con la Storia della Chirurgia, ricca di pagine straordinarie ma anche sconvolgenti, con i suoi periodi di fulgore come in epoca greca e romana e i secoli bui del medioevo in cui l\"'arte\" chirurgica sar\u00e0 ostacolata e dimenticata per rinascere faticosamente grazie alla medicina islamica, alla scuola medica salernitana, alle neonate universit\u00e0. \nBisogner\u00e0 attendere la met\u00e0 del XIX secolo perch\u00e9 la chirurgia generale e di conseguenza quella specialistica possa cominciare ad affermarsi definitivamente. Lo far\u00e0 per le scoperte, quasi contemporanee, dell'anestesia e dell'antisepsi che finalmente l'affrancheranno da quei vincoli che per millenni ne avevano limitato l'applicazione pi\u00f9 che lo sviluppo: il dolore e l'infezione.\nAntichit\u00e0 e mondo classico.\nTra le patologie pi\u00f9 evidenti e quindi capaci di attirare, fin dall'antichit\u00e0, l'attenzione e l'impegno del chirurgo certamente ci saranno state quelle a carico della mammella, organo \"esterno\" per eccellenza e in particolare il cancro. Malattia a lenta evoluzione che coinvolge progressivamente tutta la ghiandola e quindi i piani muscolari su cui poggia e poi la cute, l'areola, il capezzolo rendendosi sempre pi\u00f9 evidente, in forme spesso impressionanti se non ripugnanti.\nRiferimenti a interventi di asportazione del seno, di mastectomia, si ritrovano sia pure con modalit\u00e0 diverse gi\u00e0 agli albori della nostra civilt\u00e0. In Erodoto nel mito delle Amazzoni, le donne guerriero che si amputavano il seno per tendere meglio l'arco o ai tempi di Hammurabi, il re babilonese che visse 2250 anni a.C., nel pi\u00f9 antico codice scritto ove l'articolo 194 commina l'asportazione della mammella alla nutrice che abbia causato la morte del neonato allattato. La mastectomia, intesa come pena per le adultere, era praticata da alcune popolazioni indiane e sar\u00e0 presente nella martiriologia cristiana come nel caso di Sant'Agata di Catania diventata poi protettrice della mammella che, per aver resistito alle profferte amorose del proconsole Quinziano, sar\u00e0 condotta al supplizio con amputazione delle mammelle o come nel caso di Santa Barbara sottoposta alla stessa mutilazione prima di essere decapitata dal suo stesso padre.\nNel mondo classico Ippocrate che descrisse con grande chiarezza anche il cancro della pelle, dell'utero e del retto spieg\u00f2 quello della mammella con la sua teoria umorale. Il cancro era una malattia sistemica causata da un eccesso di bile nera. Si poteva manifestare come una forma aperta o ulcerata per la quale egli raccomandava l'applicazione di paste caustiche o come una forma chiusa che non andava trattata in quanto comunque fatale. Quindi proibizione della pratica chirurgica. \nSulla stessa linea teorica si pose anche il grande medico romano Celso che per\u00f2 praticava la mastectomia, ma solo in casi eccezionali, eseguendo un intervento di asportazione sia della massa tumorale sia delle parti circostanti sane. \nGaleno di Pergamo, vissuto a Roma nel primo secolo dell'era cristiana, sar\u00e0 la pi\u00f9 grande autorit\u00e0 medica per quasi 1500 anni; partendo dalla teoria ippocratica consider\u00f2 il cancro mammario come una malattia generale aggiungendo per\u00f2 che essa veniva influenzata da un fattore predisponente, \"diatesis scirrosa\", capace di favorire l'eccesso di bile nera. La terapia che prescriveva era coerente con le sue teorie: la malattia dovuta a squilibrio umorale generale andava trattata soprattutto con terapia generale dietetica e igienica. Al tumore in sede locale riservava comunque la terapia chirurgica, da praticare \"alle prime manifestazioni\" e con modalit\u00e0 radicale, anche se non riconosceva all'intervento nessuna possibilit\u00e0 di modificare una prognosi comunque infausta.\nGaleno raccomandava quindi una mastectomia precoce e radicale pur ritenendo nulle le possibilit\u00e0 di guarigione. Ai nostri occhi ci\u00f2 potrebbe sembrare incoerente in considerazione dell'importanza che l'oncologia moderna attribuisce alla precocit\u00e0 della diagnosi e alla radicalit\u00e0 dell'intervento nel modificare la prognosi del cancro mammario. In realt\u00e0 la spiegazione \u00e8 legata al diverso concetto di \"fase precoce\". Per quei chirurghi essa rappresentava il momento iniziale della manifestazione del tumore (ma che per rendersi evidente clinicamente doveva essere a uno stadio gi\u00e0 avanzato). Per noi invece la \"precocit\u00e0\" corrisponde a quella fase in cui il tumore, piccolo ancora pochi millimetri, pu\u00f2 essere svelato, grazie alle sofisticate apparecchiature che impieghiamo, molto tempo prima che diventi manifesto clinicamente e quindi all'ispezione o alla palpazione della mammella.\nQualche perplessit\u00e0 potrebbe suscitare anche il diverso orientamento nei confronti della mastectomia ritenuta da alcuni chirurghi \"necessaria\", da altri \"inutile\", da altri addirittura \"dannosa\". Ricordando che un tumore mammario avanzato pu\u00f2 diventare mostruoso nelle dimensioni o peggio pu\u00f2 ulcerarsi e dare luogo a emorragie e infezioni maleodoranti \u00e8 probabile che fossero questi quadri clinici quelli pi\u00f9 frequenti e usuali nelle epoche antiche.\nPer ci\u00f2 stesso rappresentavano situazioni disperate in cui l'intervento si rendeva necessario. Peraltro un tumore cos\u00ec avanzato di regola ha una prognosi infausta e ci\u00f2 spiega perch\u00e9 molti chirurghi ritenevano l'intervento inutile. A quei tempi la mastectomia, di per s\u00e9 brutale e fortemente cruenta come tutte le amputazioni, veniva praticata senza anestesia e con assenza delle pi\u00f9 elementari norme igieniche, il che rendeva l'intervento frequentemente mortale. Per questo da molti chirurghi veniva ritenuto esclusivamente dannoso.\nEpoca moderna.\nAncora nel XVIII secolo rimane in auge la teoria galenica di derivazione ippocratica che vuole la malattia cancerosa come legata al ristagno e alla coagulazione dei fluidi nell'organo, \"causa locale\" o al disordine generale dei fluidi corporei \"causa sistemica\".\nSar\u00e0 Henri Francois le Dran (1685-1770), chirurgo capo dell'\"Hopital de la Charit\u00e9\" a Parigi a fare piazza pulita di queste teorie umorali elaborandone una nuova per la quale il cancro mammario \u00e8 una malattia che si sviluppa localmente e che successivamente diffonde lungo le vie linfatiche ai gangli ascellari che quindi vanno asportati insieme con la mammella. La sua teoria avr\u00e0 un valido appoggio anche da parte di Jean Louis Petit grande chirurgo francese suo contemporaneo. Entrambi per\u00f2 prescrivevano, forse per limitare i tempi operatori, che venisse salvaguardata la cute e il capezzolo e ci\u00f2, ai nostri occhi e per le nostre ben pi\u00f9 avanzate conoscenze, \u00e8 un errore grave. Spetta loro comunque un posto importante nella storia della chirurgia senologica.\nAncora una volta alcune intuizioni geniali precorrono i tempi ed evidenti limiti culturali e scientifici, ancor prima che tecnici, ne limitano l'applicazione. \u00c8 noto, peraltro, il caso di Frances Fanny Burney la scrittrice inglese che nel 1811 fu operata a Parigi senza anestesia e visse per altri 29 anni. Trascorrer\u00e0 ancora un secolo prima che la scoperta dell'anestesia da parte di Horace Wells e William Green Morton, dell'antisepsi con gli studi di Ignaz Philipp Semmelweis e Joseph Lister, l'individuazione da parte di Rudolf Virchow della cellula come unit\u00e0 fondamentale dell'organismo (e quindi il sostituirsi della \"teoria cellulare\" della malattia al posto della \"teoria umorale\" ippocratica), contribuiranno alla nascita della Chirurgia Moderna. \nIn particolare l'anestesia permetter\u00e0 di dedicare tempi adeguati agli interventi, che diventeranno sempre pi\u00f9 articolati, complessi e sicuri. Anche in campo senologico, ove comunque la prognosi del cancro rimarr\u00e0 infausta continuando ad alimentare il generale pessimismo.\nUno dei pi\u00f9 grandi chirurghi del XIX secolo, sir James Paget (1814-1899) professore di Chirurgia al \"St. Bartholomew\u2019s Hospital\" di Londra e considerato uno dei massimi esperti di malattie della mammella e scopritore della malattia che prende il suo nome, giunger\u00e0 all'amara conclusione che non \u00e8 conveniente far correre il rischio di un intervento alla paziente affetta da cancro. Conclusione basata su una casistica personale di 235 casi gravati dal 10% di mortalit\u00e0 operatoria ma soprattutto dalla totalit\u00e0 di recidiva entro otto anni. Con l'ulteriore considerazione che nel caso dei carcinomi particolarmente duri, \"scirrosi\", le pazienti non operate erano sopravvissute pi\u00f9 a lungo di quelle trattate, esattamente come aveva sostenuto Ippocrate qualche millennio prima. \nPeraltro Paget ebbe la brillante intuizione dell'importanza dei fattori ereditari e costituzionali nella malattia, della relazione tra gravit\u00e0 della stessa ed et\u00e0 della paziente, del coinvolgimento del sistema ematico nella diffusione delle metastasi, della possibilit\u00e0 che la malattia fosse sistemica.\nUn elemento nuovo e di grande interesse viene introdotto da Charles Moore, che il 18 maggio del 1867 presenta alla prestigiosa \"Royal Medical &amp; Chirurgical London Society\" un lavoro in cui avanza l'ipotesi che il riformarsi del tumore \u00e8 in realt\u00e0 legato a una insufficiente asportazione dello stesso nel corso del primo intervento. Pertanto propone che la mastectomia sia il pi\u00f9 possibile estesa e comprenda anche i muscoli pettorali e le strutture linfatiche.\nTeoria che sar\u00e0 contestata da un altro chirurgo statunitense, Samuel D. Gross, che sosterr\u00e0 interventi pi\u00f9 limitati e tendenti a risparmiare cute, muscoli e linfonodi. Ma gi\u00e0 suo figlio, Samuel W.Gross, altro eminente chirurgo sar\u00e0 di parere completamente opposto.\nLa chirurgia attuale.\nAlla fine dell'Ottocento esiste quindi ancora una certa confusione e un certo disorientamento. La soluzione arriva con William Stewart Halsted e con la sua proposta di una mastectomia radicale che prevede l'asportazione in blocco della mammella, del piano muscolare su cui poggia, costituito dai muscoli grande e piccolo pettorale e dalla catena linfatica ascellare. In realt\u00e0 Halsted e Willie Meyer, che contemporaneamente e autonomamente giungono ad analoghe conclusioni, riprendono concetti antichi di radicalit\u00e0 ma possono supportarli con le conoscenze dell'epoca sulla storia naturale della malattia che individua nel cancro della mammella una malattia locale che soltanto in un secondo tempo diventa generale, diffondendosi per via linfatica alle ghiandole ascellari e quindi a tutto l'organismo. \u00c8 questa l'ipotesi che sostiene l'impianto teorico di un intervento certamente mutilante ma necessario per eradicare completamente la massa neoplastica prima che diffonda metastasi.\nI risultati danno ragione a questa impostazione. Per altro Halsted, Professore di chirurgia alla Johns Hopkins University di Baltimora ottiene risultati brillanti anche per la sua meticolosit\u00e0 nel preparare un ambiente rigorosamente asettico in cui operare (Halsted \u00e8 l'inventore dei guanti chirurgici) e nel curare nei minimi dettagli la preparazione del paziente all'intervento.\nNel 1891 Halsted definisce i principi di radicalit\u00e0 chirurgica fissando quei concetti che sarebbero diventati i cardini della terapia operatoria dei tumori maligni e nel 1907 pubblica i risultati del suo lavoro:\nNell'arco della tormentata storia della mastectomia questi risultati apparivano straordinari e contribuirono alla diffusione planetaria di questa tecnica. Ma lo stesso autore ebbe modo di sottolineare che l'elevata percentuale di prognosi infauste sollevava alcuni dubbi che richiedevano ulteriori approfondimenti.\nComunque l'intervento di Halsted rappresent\u00f2 un dogma chirurgico per oltre 50 anni e cominci\u00f2 a essere messo in discussione solo intorno alla met\u00e0 del XX secolo. Nel senso che alcuni chirurghi come J.A.Urban, ritenendolo insufficiente, proposero di allargare la dissezione ascellare anche ai linfonodi situati lungo l'arteria mammaria interna posta nella gabbia toracica a ridosso della pleura che Dahl-Iverson e Tobiassen nel 1969 estesero ulteriormente ai linfonodi della regione sopraclavicolare per arrivare a Prudente che nel 1949 associava alla mastectomia addirittura l'amputazione dell'arto superiore omolaterale. Interventi devastanti che furono fortunatamente abbandonati appena si dimostr\u00f2 come in realt\u00e0 non dessero alcun vantaggio in termini di sopravvivivenza rispetto alla mastectomia radicale di Halsted.\nIn quegli anni si andava affermando con sempre pi\u00f9 vigore l'esigenza di tutelare, rispetto agli scempi perpetrati nel passato, l'integrit\u00e0 fisica della donna, cos\u00ec importante sotto l'aspetto della sua femminilit\u00e0 e di conseguenza la Chirurgia plastica cominciava a interessarsi della mammella mettendo a punto alcune tecniche di ricostruzione, capaci quindi di riparare le ampie demolizioni conseguenti alla mastectomia radicale.\nUna maggiore informazione e la presa di coscienza da parte delle donne del loro problema cominciava a consentire campagne di screening sempre pi\u00f9 ampie col risultato di svelare, finalmente dopo millenni, tumori meno estesi e devastanti.\nLe conseguenze furono immediatamente evidenti. Nel 1948 Patey e nel 1965 Madden proposero interventi modificati, e quindi molto meno mutilanti, rispetto a quello di Halsted ma capaci di ottenere le medesime percentuali di successo: il primo risparmiava il muscolo grande pettorale e il secondo risparmiava entrambi i muscoli pettorali.\nNegli anni '70 Umberto Veronesi dell'Istituto Tumori Milano mise a punto l'intervento di quadrantectomia che si limita ad asportare esclusivamente il quadrante di mammella contenente il tumore, associando all'intervento l'exeresi della catena linfatica ascellare e l'irradiazione del parenchima residuo.\nTutti questi interventi, che rappresentavano un passo avanti decisivo nella lotta al cancro mammario, erano comunque possibili per le forme iniziali della malattia e quindi rigorosamente destinati a casi ben stadiati. L'ulteriore progresso nel campo della diagnosi precoce consente oggi di eseguire, ma sempre per tumori svelati in fase iniziale, interventi ancora pi\u00f9 limitati di tumorectomia.\nLe attuali conoscenze e la revisione critica di migliaia di casi trattati in tutto il mondo giustificano questo atteggiamento conservativo. Si sa che la metastatizzazione di un tumore pu\u00f2 verificarsi anche nelle fasi iniziali della malattia e quindi non \u00e8 pi\u00f9 certa la relazione tra grandezza della massa neoplastica e grado di diffusione sistemica del tumore.\nDi conseguenza anche il criterio di radicalit\u00e0 oncologica \u00e8 stato completamente rivisto. Un grosso tumore richiede quindi non pi\u00f9 un intervento 'radicale ' di principio ma piuttosto un intervento 'sufficiente' per eradicarlo completamente insieme con le strutture coinvolte. A maggior ragione un tumore in fase iniziale.\nResta il problema delle metastasi. Esse possono non essere presenti nel momento del trattamento chirurgico della neoplasia e, anche in caso affermativo, il loro numero e la loro entit\u00e0 sono difficilmente valutabili. Saranno oggetto di trattamento con terapie adiuvanti modulate in base alla stadiazione del tumore.\nAnche per quanto riguarda le stazioni linfonodali non \u00e8 pi\u00f9 ammesso lo svuotamento linfatico di principio, che invece deve essere subordinato all'eventuale presenza di metastasi accertata con un esame estemporaneo del linfonodo sentinella."}
{"id": "511959", "revid": "46291", "url": "https://it.wikipedia.org/wiki?curid=511959", "title": "Moraceae", "text": "Le Moraceae sono una famiglia di piante con fiori, comprendente circa 40 generi e specie, diffuse soprattutto nelle zone climatiche tropicali e subtropicali, e in misura minore nelle zone temperate. In Italia sono presenti poche specie quasi sempre di antica introduzione come piante coltivate. I due generi della famiglia con il maggior numero di specie sono \"Ficus\" e \"Dorstenia\"\".\"\nDescrizione.\nLe Moraceae sono per lo pi\u00f9 legnose (alberi e arbusti) anche se poche specie non nostrane possono essere erbacee o lianose.\nLe Moraceae presentano foglie spiralate con stipole concresciute.\nI fiori sono unisessuali e spesso i fiori maschili e quelli femminili sono portati da individui diversi (piante dioiche). Sono attinomorfi con perigonio semplice e sepaloide. Gli stami sono in numero variabile, il gineceo \u00e8 formato da 2 carpelli che formano un ovario nella maggior parte dei casi supero.\nI frutti sono tipicamente infruttescenze carnose alla cui formazione partecipano anche i tepali del perigonio (es. siconi, sorosi).\nL'impollinazione \u00e8 entomogama.\nAll'interno della famiglia i caratteri morfologici sono molto variabili: l'unica sinapomorfia (overo l'unico carattere condiviso) all'interno delle Moraceae \u00e8 la presenza di tessuti laticiferi.\nTassonomia.\nLa famiglia delle Moracee \u00e8 riconosciuta dalla maggioranza delle classificazioni, sia tradizionali sia filogenetiche. La differenza pi\u00f9 importante, dal punto di vista della tassonomia, sta nel fatto che le prime includono di solito questa famiglia nell'ordine delle Urticales e la seconda in quello delle Rosales dato che l'ordine delle Urticales non \u00e8 pi\u00f9 considerato valido.\nI generi sono una quarantina, tra i quali Morus, Ficus, Artocarpus e Maclura sono quelli con le principali specie sottoposte a coltivazione.\nGli studi recenti suggeriscono queste relazioni filogenetiche e questa suddivisione in gruppi:\nImportanza economica.\nMolte Moraceae sono usate per il legname, sia come combustibile che come materiale. Tuttavia sono poche le Moracee che sono apprezzate da questo punto di vista, perch\u00e9 in genere il legno non \u00e8 pregiato.\nDiverse specie dei generi \"Artocarpus\" (albero del pane), \"Ficus\" (fico), \"Morus\" (gelso) producono frutti commestibili che sono regolarmente usati nell'alimentazione umana, anche se non rientrano tra i frutti pi\u00f9 diffusi a livello commerciale. I frutti commestibili di altre specie (p.es. dei generi \"Brosimum\", \"Broussonetia\") hanno uso locale e limitato, oppure sono stati usati in passato ma non lo sono pi\u00f9 oggi.\nAlcune Moraceae sono usate per l'allevamento del baco da seta: soprattutto il gelso (\"Morus\"), ma anche occasionalmente \"Maclura\".\n\"Broussonetia\", \"Maclura\" e \"Morus\" sono usati per la fabbricazione della carta.\nInfine, alcune Moracee sono apprezzate come piante ornamentali, in particolare molte specie di \"Ficus\" (anche per interni) e alcune specie di \"Morus\", \"Maclura\", \"Broussonetia\"."}
{"id": "511960", "revid": "599013", "url": "https://it.wikipedia.org/wiki?curid=511960", "title": "Tavernello", "text": "Tavernello \u00e8 il marchio registrato di un vino prodotto dall'azienda romagnola Caviro, con sede centrale a Faenza, pubblicizzato e commercializzato attraverso le catene della grande distribuzione. Suo elemento distintivo \u00e8 il confezionamento in imballaggi Tetra Pak, il quale, in concorso con altri fattori quali la dislocazione della produzione in cantine sociali sparse su tutto il territorio italiano, conferisce al prodotto la caratteristica di un prezzo di vendita al dettaglio relativamente modesto.\nUn rapporto realizzato da Impact Databank per la rivista statunitense Wine Spectator ha indicato nel 2008 Tavernello come il quinto vino pi\u00f9 venduto al mondo con 11,4 milioni di confezioni, pari allo 0,4% del mercato vinicolo mondiale.\nDal 2010 \u00e8 disponibile sul mercato anche Tavernello frizzante nelle versioni bianco e rosato, imbottigliato nel tradizionale formato in vetro da 0,75\u00a0L.\nStoria.\nTavernello \u00e8 una marca di Caviro, precedentemente Corovin, cooperativa vitivinicola costituita nel 1966 dalla convergenza di nove cantine sociali provenienti da tutto il territorio italiano, poi aumentate via via fino a raggiungere l'attuale quota di 32, con l'odierno bacino di utenza stimabile in 4 milioni di famiglie.\nNato nel 1983, \u00e8 stato il primo prodotto vinicolo, in Italia, a essere confezionato in contenitori Tetra Pak, peculiarit\u00e0 esplicitamente sottolineata da ampie campagne pubblicitarie, e che ha notevolmente contribuito a determinarne la notoriet\u00e0.\nLa filiera.\nTavernello vanta una filiera agroalimentare certificata secondo la norma che attesta la rintracciabilit\u00e0 del prodotto lungo tutte le fasi della sua elaborazione, partendo dai viticoltori che producono e forniscono l'uva, passando dalle cantine che la trasformano in vino, per arrivare agli stabilimenti preposti al confezionamento. L'azienda mette anche a disposizione sul proprio sito ufficiale un servizio di tracciamento che consente di risalire al luogo di origine di ogni singola confezione."}
{"id": "511961", "revid": "26891", "url": "https://it.wikipedia.org/wiki?curid=511961", "title": "Tacan", "text": ""}
{"id": "511962", "revid": "26891", "url": "https://it.wikipedia.org/wiki?curid=511962", "title": "TACAN", "text": ""}
{"id": "511969", "revid": "486946", "url": "https://it.wikipedia.org/wiki?curid=511969", "title": "Janos Hunyadi", "text": ""}
{"id": "511970", "revid": "916580", "url": "https://it.wikipedia.org/wiki?curid=511970", "title": "Palazzo di Cnosso", "text": ""}
{"id": "511972", "revid": "288300", "url": "https://it.wikipedia.org/wiki?curid=511972", "title": "Alexander Emanuel Rodriguez", "text": ""}
{"id": "511973", "revid": "1013865", "url": "https://it.wikipedia.org/wiki?curid=511973", "title": "Balzan", "text": "Balzan (forma estesa in maltese \u0126al Balzan; in italiano storico anche \"Casal Balzan\") \u00e8 un comune maltese al centro dell'isola di Malta, con una popolazione di 3.958 abitanti al 2014. Balzan \u00e8 uno dei \"Tre Villaggi\", insieme a Attard e a Lia, insieme noti come area di residenza dei ceti maltesi pi\u00f9 abbienti. Ricca di giardini lussureggianti, il suo motto \u00e8 \"Hortibus undique septa\", in latino: \"Circondata da giardini\".\nStoria.\nCome altri villaggi maltesi, Balzan deve probabilmente il suo nome ad una delle prime famiglie che vi presero residenza, i Balzan o Balzano, nome che significa letteralmente \"esattore delle tasse\", e che dovevano appartenere alla parrocchia di Birkirkara.\nI primi insediamenti di Balzan risalgono alla prima met\u00e0 del Quattrocento; originariamente era costituito da un gruppo di piccole dimore e poderi, ma successivamente si \u00e8 sviluppato, trasformandosi in una parrocchia nel XVII secolo.\nDurante la seconda guerra mondiale Balzan ha ospitato molti rifugiati dalla Valletta. Nel 1954 la cittadina \u00e8 stata visitata dalla regina Elisabetta II.\nCome con Attard e Lija, Balzan \u00e8 un luogo ricercato e popolare tra le classi medio-alte e medio-alte. La popolazione \u00e8 aumentata a causa dello sviluppo su larga scala, in gran parte sotto forma di condomini che sostituiscono le ville e i loro giardini. Tuttavia, ci\u00f2 si verifica principalmente alla periferia del villaggio, e non al centro storico. La maggior parte di Balzan \u00e8 area sotto protezione culturale-architettonica.\nLa chiesa parrocchiale, costruita nel Seicento, \u00e8 dedicata a Nostra Signora dell'Annunciazione. La chiesa \u00e8 costruita a forma di croce latina, ha un campanile e un'elegante cupola visibile da tutto il villaggio. La chiesa \u00e8 costruita in stile toscano all'esterno e dorico all'interno. La statua utilizzata nella festa del villaggio celebrata nella seconda settimana di luglio \u00e8 scolpita in legno da Salvatore Dimech (\"is-sarc\") e mostra la Madonna e Gabriele Arcangelo. La parrocchia celebra anche la festa di san Valentino, che ha dato il nome alla stazione radio del paese, \"Radio Valentine\", attiva fino al 2006.\nLe due bande del paese, situate nella stessa piazza, sono la Banda di San Gabriele (di fronte all'ingresso della chiesa) e di Maria Annunziata (di fronte alla stazione di Polizia).\nSport.\nCalcio.\nLa squadra principale della citt\u00e0 \u00e8 il \"Balzan F.C.\"."}
{"id": "511990", "revid": "287204", "url": "https://it.wikipedia.org/wiki?curid=511990", "title": "Hajdunanas", "text": ""}
{"id": "511991", "revid": "287204", "url": "https://it.wikipedia.org/wiki?curid=511991", "title": "Henry Cole", "text": "Biografia.\nFu promotore di diversi progetti per l'affermazione del \"design\", pubblic\u00f2 per 3 anni il \"Journal of Design\". Stretto collaboratore del principe Alberto, organizz\u00f2 la grande Esposizione universale di Londra del 1851.\nNel 1852 fond\u00f2 il \"Victoria and Albert Museum\" di Londra e ne fu nominato direttore. Influenz\u00f2 con il suo pensiero la produzione industriale dell'epoca e form\u00f2 intorno a s\u00e9 un gruppo di artisti impegnati nello studio della produzione industriale. A lui si attribuisce anche il merito di aver coniato l'espressione \"Art Manufacturer\", intendendo con tale termine una figura professionale all'interno dell'industria inglese che \u00e8 possibile tradurre in artista-fabbricante che oggi chiameremmo designer.\nLa sua carriera termin\u00f2 con la nomina ufficiale di \"sole segretary of the department of design\". Questo ruolo gli permise di soprintendere a tutte le scuole di disegno inglesi."}
{"id": "511992", "revid": "30909", "url": "https://it.wikipedia.org/wiki?curid=511992", "title": "Full Metal Alchemist", "text": ""}
{"id": "511994", "revid": "1013865", "url": "https://it.wikipedia.org/wiki?curid=511994", "title": "Dingli", "text": "Dingli (in maltese \u0126ad-Dingli) \u00e8 un piccolo paese sul litorale ad ovest di Malta, a 13 chilometri dalla capitale La Valletta e a soli due chilometri dall'altra citt\u00e0 pi\u00f9 vicina, Rabat.\nIl villaggio si trova su un \"plateau\" a circa 250 metri sul livello del mare. La zona fornisce una vista sul mare aperto e la possibilit\u00e0 di ammirare la piccola isola disabitata di Filfola. Dalle scogliere \u00e8 invece possibile ammirare i Giardini di Boschetto e il Palazzo Verdala. Dingli oggi \u00e8 una tranquilla zona rurale comunque nel tardo medioevo era una delle pi\u00f9 grandi parrocchie di Malta e nei dintorni del villaggio \u00e8 possibile trovare parecchi luoghi preistorici e diverse strutture megalitiche.\nIl paese \u00e8 cos\u00ec chiamato in onore dell'architetto maltese Tommaso Dingli."}
{"id": "511998", "revid": "1793900", "url": "https://it.wikipedia.org/wiki?curid=511998", "title": "Vajrap\u0101\u1e47i", "text": "Vajrap\u0101\u1e47i \u2014 dal sanscrito, \"con il \"vajra\" in mano\" (cinese \u91d1\u521a, Jin Gang; giapponese ; lingua tibetana Phyag na rdo rje \u0f55\u0fb1\u0f42\u0f0b\u0f53\u0f0b\u0f62\u0fa1\u0f7c\u0f0b\u0f62\u0f97\u0f7a) \u2014 \u00e8 uno dei pi\u00f9 antichi bodhisattva del buddhismo Mah\u0101y\u0101na, protettore e guida del Buddha, oltre che simbolo della sua potenza. \nVajrapani \u00e8 rappresentato con grande frequenza nell'iconografia buddhista come una delle tre divinit\u00e0 protettrici del Buddha, ognuna delle quali simboleggia le sue virt\u00f9: Ma\u00f1ju\u015br\u012b (la saggezza), Avalokite\u015bvara (la compassione) e Vajrapani (la potenza).\nCulto.\nA livello popolare, Vajrapani, Colui che Regge lo Scettro del Fulmine (simbolo del potere del Dharma), \u00e8 il Bodhisattva che rappresenta il potere di tutti i Buddha, proprio come Avalokitesvara rappresenta la loro grande compassione, Manjusri la loro immensa saggezza, e Tara le loro magnifiche azioni. Per gli yogi (praticanti dello yoga) Vajrapani \u00e8 una divinit\u00e0 archetipo della forte determinazione e simboleggia l'instancabile sforzo per la conquista della negativit\u00e0. \nLa posizione in cui \u00e8 pi\u00f9 spesso rappresentato \u00e8 quella di un guerriero (\"pratayalidha\"), basata su quella di un arciere ma simile alla posizione \"in guardia\" della scherma occidentale. La sua mano destra protesa verso l'esterno regge un vajra mentre nella sinistra tiene un cappio, con cui lega i demoni. Indossa una corona di teschi, la sua espressione \u00e8 adirata e ha un terzo occhio; attorno al collo ha una collana di serpente e la sua veste \u00e8 fatta di pelliccia di tigre, con la testa che cade sul suo ginocchio destro. \nVajrapani \u00e8 considerato il salvatore dei serpenti (n\u0101ga), e poich\u00e9 si crede che i naga abbiano il potere di controllare le nuvole portatrici di pioggia, Vajrapani come loro protettore \u00e8 considerato dio della pioggia, e a lui i buddhisti pregano quando la pioggia scarseggia o \u00e8 troppo abbondante; per questo suo attributo il suo culto si \u00e8 fuso con quello di Indra, divinit\u00e0 ind\u00f9 della pioggia.\nIconografia.\nLe prime rappresentazioni di Vajrapani in India lo associavano al dio ind\u00f9 Indra.\nMentre il Buddhismo si espandeva verso nord-ovest, in direzione dell'Asia centrale, ed entrava in contatto con le influenze artistiche ellenistiche (retaggio della presenza greca, successiva alla spedizione di Alessandro Magno nella regione), nasceva nel Gandh\u0101ra l'arte greco-buddhista e Vajrapani in alcuni casi veniva assimilato iconograficamente all'eroe greco Eracle. Tale assimilazione non \u00e8 esclusiva e Vajrapani viene comunque raffigurato nell'arte del Gandh\u0101ra in diversi modi.\nIl buddhismo Mah\u0101y\u0101na si diffuse poi in Cina, Corea e Giappone dal VI secolo.\nIn Giappone, Vajrapani \u00e8 noto come , ed \u00e8 stato l'indubbio ispiratore per i , i muscolosi e collerici dei guardiani del Buddha, le cui statue adornano oggi gli ingressi di molti templi buddisti."}
{"id": "512001", "revid": "110157", "url": "https://it.wikipedia.org/wiki?curid=512001", "title": "Arcidiocesi di Cotabato", "text": "Larcidiocesi di Cotabato (in latino: \"Archidioecesis Cotabatensis\") \u00e8 una sede metropolitana della Chiesa cattolica nelle Filippine. Nel 2019 contava 1.052.000 battezzati su 2.308.300 abitanti. \u00c8 retta dall'arcivescovo Angelito Rendon Lampon, O.M.I.\nTerritorio.\nL'arcidiocesi comprende parte delle province filippine di Maguindanao, Sultan Kudarat e Cotabato.\nSede arcivescovile \u00e8 la citt\u00e0 di Cotabato, dove si trova la cattedrale dell'Immacolata Concezione.\nIl territorio si estende su 9.575\u00a0km\u00b2 ed \u00e8 suddiviso in 32 parrocchie.\nProvincia ecclesiastica.\nLa provincia ecclesiastica di Cotabato, istituita nel 1979, comprende le seguenti suffragaee:\nLa provincia ecclesiastica si estende sulla parte sud-occidentale dell'isola di Mindanao.\nStoria.\nLa prelatura territoriale di Cotabato e Sulu fu eretta l'11 agosto 1950 con la bolla \"Quidquid in christifidelium\" di papa Pio XII, ricavandone il territorio dalla diocesi di Zamboanga (oggi arcidiocesi). Originariamente era suffraganea dell'arcidiocesi di Cagayan de Oro.\nIl 28 ottobre 1953 cedette una porzione del suo territorio a vantaggio dell'erezione della prefettura apostolica di Sulu (oggi vicariato apostolico di Jolo) e nel contempo assunse il nome di prelatura territoriale di Cotabato.\nIl 17 dicembre 1960 cedette un'altra porzione del suo territorio a vantaggio dell'erezione della prelatura territoriale di Marbel (oggi diocesi).\nIl 29 giugno 1970 entr\u00f2 a far parte della provincia ecclesiastica dell'arcidiocesi di Davao.\nIl 12 giugno 1976 cedette un'ulteriore porzione di territorio a vantaggio dell'erezione della prelatura territoriale di Kidapawan (oggi diocesi). Lo stesso giorno in virt\u00f9 della bolla \"Episcoporum votis\" di papa Paolo VI la prelatura territoriale fu elevata a diocesi.\nIl 5 novembre 1979 la diocesi \u00e8 stata ulteriormente elevata al rango di arcidiocesi metropolitana con la bolla \"Sacrorum Antistites\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 2.308.300 persone contava 1.052.000 battezzati, corrispondenti al 45,6% del totale."}
{"id": "512002", "revid": "110157", "url": "https://it.wikipedia.org/wiki?curid=512002", "title": "Diocesi di Cubao", "text": "La diocesi di Cubao (in latino: \"Dioecesis Cubaoensis\") \u00e8 una sede della Chiesa cattolica nelle Filippine suffraganea dell'arcidiocesi di Manila. Nel 2019 contava 1.434.085 battezzati su 1.666.150 abitanti. \u00c8 retta dal vescovo Honesto Flores Ongtioco.\nTerritorio.\nLa diocesi comprende parte della citt\u00e0 di Quezon City.\nNel distretto di Cubao, sede vescovile, si trova la cattedrale dell'Immacolata Concezione. A Quezon City sorgono anche due basiliche minori: la basilica di San Pietro Battista, la basilica di Nostra Signora del Monte Carmelo, che \u00e8 anche santuario nazionale.\nIl territorio \u00e8 suddiviso in 46 parrocchie.\nStoria.\nLa diocesi \u00e8 stata eretta il 28 giugno 2003 con la bolla \"Quo satius provideretur\" di papa Giovanni Paolo II, ricavandone il territorio dall'arcidiocesi di Manila.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.666.150 persone contava 1.434.085 battezzati, corrispondenti all'86,1% del totale."}
{"id": "512003", "revid": "110157", "url": "https://it.wikipedia.org/wiki?curid=512003", "title": "Prelatura territoriale di Infanta", "text": "La prelatura territoriale di Infanta (in latino: \"Praelatura Territorialis Infantensis\") \u00e8 una sede della Chiesa cattolica nelle Filippine suffraganea dell'arcidiocesi di Lipa. Nel 2019 contava 397.680 battezzati su 491.000 abitanti. \u00c8 retta dal vescovo Bernardino Cruz Cortez.\nTerritorio.\nLa prelatura territoriale comprende la parte settentrionale della provincia filippina di Quezon e l'intera provincia di Aurora sull'isola di Luzon.\nSede prelatizia \u00e8 la citt\u00e0 di Infanta, dove si trova la cattedrale del Ges\u00f9 Bambino di Praga e di San Marco evangelista.\nIl territorio si estende su 7.189\u00a0km\u00b2 ed \u00e8 suddiviso in 18 parrocchie.\nStoria.\nLa prelatura territoriale \u00e8 stata eretta il 25 aprile 1950 con la bolla \"Precibus annuentes\" di papa Pio XII, ricavandone il territorio dalla diocesi di Lipa (oggi arcidiocesi). Originariamente era suffraganea dell'arcidiocesi di Manila.\nIl 31 gennaio 1970 ha ceduto una porzione del suo territorio a vantaggio dell'erezione della diocesi di Ilagan.\nIl 20 giugno 1972 \u00e8 entrata a far parte della provincia ecclesiastica dell'arcidiocesi di Lipa.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa prelatura territoriale nel 2019 su una popolazione di 491.000 persone contava 397.680 battezzati, corrispondenti all'81,0% del totale."}
{"id": "512004", "revid": "92723", "url": "https://it.wikipedia.org/wiki?curid=512004", "title": "Diocesi di Ipil", "text": "La diocesi di Ipil (in latino: \"Dioecesis Ipilensis\") \u00e8 una sede della Chiesa cattolica nelle Filippine suffraganea dell'arcidiocesi di Zamboanga. Nel 2019 contava 545.692 battezzati su 727.589 abitanti. \u00c8 retta dal vescovo Julius Sullan Tonel.\nTerritorio.\nLa diocesi comprende per intero la provincia filippina di Zamboanga Sibugay e 3 municipalit\u00e0 della provincia di Zamboanga del Sur: Bayog, Kumalarang e Lakewood.\nSede vescovile \u00e8 la citt\u00e0 di Ipil, dove si trova la cattedrale di San Giuseppe Lavoratore.\nIl territorio si estende su 4.850\u00a0km\u00b2 ed \u00e8 suddiviso in 24 parrocchie.\nStoria.\nLa prelatura territoriale di Ipil fu eretta il 24 dicembre 1979 con la bolla \"Rerum usu docti\" di papa Giovanni Paolo II, ricavandone il territorio dall'arcidiocesi di Zamboanga.\nIl 1\u00ba gennaio 1995 cedette il comune di Margosatubig alla diocesi di Pagadian. \nIl 1\u00ba maggio 2010 la prelatura territoriale \u00e8 stata elevata a diocesi con la bolla \"Quandoquidem Praelatura\" di papa Benedetto XVI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 727.589 persone contava 545.692 battezzati, corrispondenti al 75,0% del totale."}
{"id": "512005", "revid": "92723", "url": "https://it.wikipedia.org/wiki?curid=512005", "title": "Prelatura territoriale di Isabela", "text": "La prelatura territoriale di Isabela (in latino: \"Praelatura Territorialis Isabellopolitana\") \u00e8 una sede della Chiesa cattolica nelle Filippine suffraganea dell'arcidiocesi di Zamboanga. Nel 2019 contava 125.269 battezzati su 432.840 abitanti. \u00c8 retta dal vescovo Leo Magdugo Dalmao, C.M.F.\nTerritorio.\nLa prelatura territoriale comprende la provincia filippina di Basilan e la citt\u00e0 di Isabela, che amministrativamente non ne fa parte.\nSede prelatizia \u00e8 la citt\u00e0 di Isabela, dove si trova la cattedrale di Sant'Elisabetta di Portogallo.\nIl territorio si estende su 1.359\u00a0km\u00b2 ed \u00e8 suddiviso in 10 parrocchie.\nStoria.\nLa prelatura territoriale \u00e8 stata eretta il 12 ottobre 1963 con la bolla \"Providens Dei\" di papa Paolo VI, ricavandone il territorio dall'arcidiocesi di Zamboanga.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa prelatura territoriale nel 2019 su una popolazione di 432.840 persone contava 125.269 battezzati, corrispondenti al 28,9% del totale."}
{"id": "512006", "revid": "1318658", "url": "https://it.wikipedia.org/wiki?curid=512006", "title": "Arcidiocesi di Jaro", "text": "Larcidiocesi di Jaro (in latino: \"Archidioecesis Iarensis o S. Elisabeth\") \u00e8 una sede metropolitana della Chiesa cattolica nelle Filippine. Nel 2019 contava 2.956.604 battezzati su 3.520.667 abitanti. \u00c8 retta dall'arcivescovo Jose Romeo Orquejo Lazo.\nTerritorio.\nL'arcidiocesi comprende le province filippine di Iloilo e di Guimaras.\nSede arcivescovile \u00e8 il borgo di Jaro parte del comune di Iloilo, dove si trova la cattedrale di Sant'Elisabetta d'Ungheria. A Miagao sorge la chiesa di San Tomas de Villanueva, patrimonio dell'Umanit\u00e0 dell'UNESCO.\nIl territorio si estende su 5.304\u00a0km\u00b2 ed \u00e8 suddiviso in 93 parrocchie.\nProvincia ecclesiastica.\nLa provincia ecclesiastica di Jaro, istituita nel 1951, comprende le seguenti suffraganee:\nLa provincia ecclesiastica si estende sulle province civili filippine di Iloilo, Guimaras, Negros Occidental, Antique e Negros Oriental (in parte) nelle isole di Panay, Guimaras e Negros.\nStoria.\nLa diocesi di Jaro fu eretta il 27 maggio 1865 con la bolla \"Qui ab initio\" di papa Pio IX, ricavandone il territorio dalla diocesi di Cebu (oggi arcidiocesi). Originariamente era suffraganea dell'arcidiocesi di Manila.\nIl 10 aprile 1910 cedette una porzione del suo territorio a vantaggio dell'erezione della diocesi di Zamboanga (oggi arcidiocesi).\nIl 15 luglio 1932 cedette un'altra porzione di territorio a vantaggio dell'erezione della diocesi di Bacolod.\nIl 28 aprile 1934 entr\u00f2 a far parte della provincia ecclesiastica dell'arcidiocesi di Cebu.\nIl 2 luglio 1936 e il 27 gennaio 1951 cedette ulteriori porzioni di territorio a vantaggio dell'erezione rispettivamente della prefettura apostolica di Mindoro (oggi vicariato apostolico di Calapan) e della diocesi di Capiz (oggi arcidiocesi).\nIl 29 giugno 1951 la diocesi \u00e8 stata elevata al rango di arcidiocesi metropolitana con la bolla \"Quo in Philippina\" di papa Pio XII.\nIl 24 marzo 1962 ha ceduto ancora una porzione di territorio a vantaggio dell'erezione della prelatura territoriale di San Jose de Antique (oggi diocesi).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 3.520.667 persone contava 2.956.604 battezzati, corrispondenti all'84,0% del totale."}
{"id": "512007", "revid": "1123126", "url": "https://it.wikipedia.org/wiki?curid=512007", "title": "Vicariato apostolico di Jolo", "text": "Il vicariato apostolico di Jolo (in latino: \"Vicariatus Apostolicus Iolo\u00ebnsis\") \u00e8 una sede della Chiesa cattolica nelle Filippine immediatamente soggetta alla Santa Sede. Nel 2017 contava 24.890 battezzati su 1.736.868 abitanti. \u00c8 retto dal vescovo Charlie Malapitan Inzon, O.M.I.\nTerritorio.\nIl vicariato apostolico comprende le province filippine di Sulu e Tawi-Tawi.\nSede del vicariato \u00e8 la citt\u00e0 di Jolo, dove si trova la cattedrale di Nostra Signora del Monte Carmelo.\nIl territorio \u00e8 suddiviso in 6 parrocchie.\nStoria.\nLa prefettura apostolica di Sulu fu eretta il 28 ottobre 1953 con il decreto \"Quo melius\" della Sacra Congregazione Concistoriale, ricavandone il territorio dalla prelatura territoriale di Cotabato e Sulu (oggi arcidiocesi di Cotabato).\nIl 12 luglio 1958 in virt\u00f9 della bolla \"Ecclesia Sancta\" di papa Pio XII la prefettura apostolica \u00e8 stata elevata a vicariato apostolico e ha assunto il nome attuale.\nIl 4 febbraio 1997 il vicario apostolico, Benjamin David de Jesus, viene ucciso da un commando islamista mentre stava recandosi a celebrare Messa.\nIl 1\u00ba agosto 2012 la cattedrale \u00e8 stata colpita da una granata, attentato di cui si sospettano membri del gruppo terroristico Abu Sayyaf.\nIl 27 gennaio 2019 un nuovo attentato terroristico alla cattedrale ha causato venti morti tra i fedeli. Il 16 luglio seguente la cattedrale \u00e8 stata riconsacrata dal nunzio apostolico Gabriele Giordano Caccia e aperta nuovamente al culto.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2017 su una popolazione di 1.736.868 persone contava 24.890 battezzati, corrispondenti all'1,4% del totale."}
{"id": "512008", "revid": "92723", "url": "https://it.wikipedia.org/wiki?curid=512008", "title": "Prelatura territoriale di Marawi", "text": "La prelatura territoriale di Marawi (in latino: \"Praelatura Territorialis Maraviensis\") \u00e8 una sede della Chiesa cattolica nelle Filippine suffraganea dell'arcidiocesi di Ozamiz. Nel 2019 contava 36.900 battezzati su 986.500 abitanti. \u00c8 retta dal vescovo Edwin de la Pe\u00f1a y Angot, M.S.P.\nTerritorio.\nLa prelatura territoriale comprende la provincia filippina di Lanao del Sur e le municipalit\u00e0 di Sultan Naga Dimaporo, Nunungan, Tangcal, Munai, Pantao Ragat e Baloi della provincia di Lanao del Norte sull'isola di Mindanao.\nSede prelatizia \u00e8 la citt\u00e0 di Marawi, dove si trova la cattedrale di Santa Maria Ausiliatrice.\nIl territorio si estende su 4.567\u00a0km\u00b2 ed \u00e8 suddiviso in 7 parrocchie.\nStoria.\nLa prelatura territoriale \u00e8 stata eretta il 20 novembre 1976 con la bolla \"Precibus accedentes\" di papa Paolo VI, ricavandone il territorio dalla prelatura territoriale di Iligan (oggi diocesi).\nOriginariamente suffraganea dell'arcidiocesi di Cagayan de Oro, il 24 gennaio 1983 \u00e8 entrata a far parte della provincia ecclesiastica dell'arcidiocesi di Ozamiz.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa prelatura territoriale nel 2019 su una popolazione di 986.500 persone contava 36.900 battezzati, corrispondenti al 3,7% del totale."}
{"id": "512009", "revid": "110157", "url": "https://it.wikipedia.org/wiki?curid=512009", "title": "Vicariato apostolico di Puerto Princesa", "text": "Il vicariato apostolico di Puerto Princesa (in latino: \"Vicariatus Apostolicus Portus Principis in Philippinis\") \u00e8 una sede della Chiesa cattolica nelle Filippine immediatamente soggetta alla Santa Sede. Nel 2017 contava 486.592 battezzati su 707.445 abitanti. \u00c8 retto dal vescovo Socrates Calamba Mesiona, M.S.P.\nTerritorio.\nIl vicariato apostolico comprende la parte meridionale e centrale della provincia filippina di Palawan.\nSede del vicariato \u00e8 la citt\u00e0 di Puerto Princesa, dove si trova la cattedrale dell'Immacolata Concezione.\nIl territorio \u00e8 suddiviso in 29 parrocchie.\nStoria.\nLa prefettura apostolica di Palawan fu eretta il 10 aprile 1910, ricavandone il territorio dalla diocesi di Jaro (oggi arcidiocesi).\nIl 3 luglio 1955 la prefettura apostolica fu elevata a vicariato apostolico con la bolla \"Ad Christi regnum\" di papa Pio XII.\nIl 26 marzo 2002 ha ceduto 16 parrocchie a vantaggio dell'erezione del vicariato apostolico di Taytay e il giorno successivo ha assunto il nome attuale in forza della bolla \"Diligentem sane curam\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2017 su una popolazione di 707.445 persone contava 486.592 battezzati, corrispondenti al 68,8% del totale."}
{"id": "512010", "revid": "92723", "url": "https://it.wikipedia.org/wiki?curid=512010", "title": "Vicariato apostolico di San Jose in Mindoro", "text": "Il vicariato apostolico di San Jose in Mindoro (in latino: \"Vicariatus Apostolicus Sancti Iosephi in Mindoro\") \u00e8 una sede della Chiesa cattolica nelle Filippine immediatamente soggetta alla Santa Sede. Nel 2020 contava 392.101 battezzati su 518.636 abitanti. La sede \u00e8 vacante.\nIl santo patrono titolare del vicariato \u00e8 san Giuseppe Lavoratore e la santa patrona secondaria \u00e8 Nostra Signora di F\u00e1tima.\nTerritorio.\nIl vicariato apostolico comprende la provincia filippina di Mindoro Occidentale.\nSede del vicariato \u00e8 la citt\u00e0 di San Jose, dove si trova la cattedrale di San Giuseppe Lavoratore.\nIl territorio si estende su 5.866\u00a0km\u00b2 ed \u00e8 suddiviso in 20 parrocchie.\nStoria.\nIl vicariato apostolico \u00e8 stato eretto il 27 gennaio 1983 con la bolla \"Qui Dei volente\" di papa Giovanni Paolo II, ricavandone il territorio dal vicariato apostolico di Calapan.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2020 su una popolazione di 518.636 persone contava 392.101 battezzati, corrispondenti al 75,6% del totale."}
{"id": "512012", "revid": "92723", "url": "https://it.wikipedia.org/wiki?curid=512012", "title": "Diocesi di Sorsogon", "text": "La diocesi di Sorsogon (in latino: \"Dioecesis Sorsogonensis\") \u00e8 una sede della Chiesa cattolica nelle Filippine suffraganea dell'arcidiocesi di C\u00e1ceres. Nel 2020 contava 713.400 battezzati su 763.230 abitanti. \u00c8 retta dal vescovo Jose Alan Verdejo Dialogo.\nTerritorio.\nLa diocesi comprende la provincia filippina di Sorsogon nell'estrema parte meridionale dell'isola di Luzon.\nSede vescovile \u00e8 la citt\u00e0 di Sorsogon, dove si trova la cattedrale dei Santi Pietro e Paolo.\nIl territorio si estende su 2.141\u00a0km\u00b2 ed \u00e8 suddiviso in 30 parrocchie.\nStoria.\nLa diocesi \u00e8 stata eretta il 29 giugno 1951 con la bolla \"Quo in Philippina\" di papa Pio XII, ricavandone il territorio dall'arcidiocesi di C\u00e1ceres.\nIl 23 marzo 1968 ha ceduto una porzione del suo territorio a vantaggio dell'erezione della diocesi di Masbate.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 763.230 persone contava 713.400 battezzati, corrispondenti al 93,5% del totale."}
{"id": "512013", "revid": "110157", "url": "https://it.wikipedia.org/wiki?curid=512013", "title": "Diocesi di Surigao", "text": "La diocesi di Surigao (in latino: \"Dioecesis Surigensis\") \u00e8 una sede della Chiesa cattolica nelle Filippine suffraganea dell'arcidiocesi di Cagayan de Oro. Nel 2017 contava 511.171 battezzati su 416.254 abitanti. \u00c8 retta dal vescovo Antonieto Dumagan Cabajog.\nTerritorio.\nLa diocesi comprende la provincia filippina di Surigao del Norte sull'isola di Mindanao.\nSede vescovile \u00e8 la citt\u00e0 di Surigao, dove si trova la cattedrale di San Nicola da Tolentino.\nIl territorio si estende su 3.739\u00a0km\u00b2 ed \u00e8 suddiviso in 32 parrocchie.\nStoria.\nLa diocesi \u00e8 stata eretta il 3 giugno 1939 con la bolla \"Quo dominici gregis\" di papa Pio XII, ricavandone il territorio dalla diocesi di Cagayan de Oro (oggi arcidiocesi).\nOriginariamente suffraganea dell'arcidiocesi di Cebu, il 29 giugno 1951 \u00e8 entrata a far parte della provincia ecclesiastica dell'arcidiocesi di Cagayan de Oro.\nIl 20 marzo 1967 e il 9 dicembre 1978 ha ceduto porzioni del suo territorio a vantaggio dell'erezione rispettivamente della diocesi di Butuan e della diocesi di Tandag.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 511.171 persone contava 416.254 battezzati, corrispondenti all'81,4% del totale."}
{"id": "512014", "revid": "110157", "url": "https://it.wikipedia.org/wiki?curid=512014", "title": "Vicariato apostolico di Tabuk", "text": "Il vicariato apostolico di Tabuk (in latino: \"Vicariatus Apostolicus Tabukensis\") \u00e8 una sede della Chiesa cattolica nelle Filippine aggregata alla provincia ecclesiastica di Tuguegarao. Nel 2017 contava 323.000 battezzati su 430.500 abitanti. \u00c8 retto dal vescovo Prudencio Padilla Andaya, C.I.C.M.\nTerritorio.\nIl vicariato apostolico comprende le province filippine di Kalinga e Apayao.\nSede del vicariato \u00e8 la citt\u00e0 di Tabuk, dove si trova la cattedrale di San Guglielmo.\nIl territorio \u00e8 suddiviso in 21 parrocchie.\nStoria.\nIl vicariato apostolico \u00e8 stato eretto il 6 luglio 1992 con la bolla \"Philippinarum Insularum\" di papa Giovanni Paolo II, ricavandone il territorio dal vicariato apostolico di Mountain Provinces (oggi diocesi di Baguio).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2017 su una popolazione di 430.500 persone contava 323.000 battezzati, corrispondenti al 75,0% del totale."}
{"id": "512015", "revid": "322321", "url": "https://it.wikipedia.org/wiki?curid=512015", "title": "Vicariato apostolico di Taytay", "text": "Il vicariato apostolico di Taytay (in latino: \"Vicariatus Apostolicus Taytayensis\") \u00e8 una sede della Chiesa cattolica nelle Filippine immediatamente soggetta alla Santa Sede. Nel 2017 contava 384.140 battezzati su 419.500 abitanti. \u00c8 retta dal vescovo Broderick Soncuaco Pabillo.\nTerritorio.\nIl vicariato apostolico comprende la parte settentrionale della provincia filippina di Palawan.\nSede del vicariato \u00e8 la citt\u00e0 di Taytay, dove si trova la cattedrale di San Giuseppe.\nIl territorio \u00e8 suddiviso in 22 parrocchie.\nStoria.\nIl vicariato apostolico \u00e8 stato eretto il 26 marzo 2002 con la bolla \"Evangelizandi operi\" di papa Giovanni Paolo II, ricavandone il territorio dal vicariato apostolico di Palawan (oggi vicariato apostolico di Puerto Princesa).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2017 su una popolazione di 419.500 persone contava 384.140 battezzati, corrispondenti al 91,6% del totale."}
{"id": "512019", "revid": "3831", "url": "https://it.wikipedia.org/wiki?curid=512019", "title": "Collegio Superiore", "text": ""}
{"id": "512021", "revid": "92723", "url": "https://it.wikipedia.org/wiki?curid=512021", "title": "Diocesi di Libmanan", "text": "La diocesi di Libmanan (in latino: \"Dioecesis Libmanana\") \u00e8 una sede della Chiesa cattolica nelle Filippine suffraganea dell'arcidiocesi di C\u00e1ceres. Nel 2019 contava 494.759 battezzati su 531.432 abitanti. \u00c8 retta dal vescovo Jos\u00e9 Rojas Rojas.\nTerritorio.\nLa diocesi comprende le municipalit\u00e0 di Milaor, Minalabac, Pamplona, Pasacao, San Fernando, Cabusao, Libmanan, Lupi, Del Gallego, Ragay e Sipocot nella provincia filippina di Camarines Sur sull'isola di Luzon.\nSede vescovile \u00e8 la citt\u00e0 di Libmanan, dove si trova la cattedrale di San Giacomo apostolo.\nIl territorio si estende su 1.902\u00a0km\u00b2 ed \u00e8 suddiviso in 29 parrocchie.\nStoria.\nLa prelatura territoriale di Libmanan fu eretta il 9 dicembre 1989 con la bolla \"Philippinis in Insulis\" di papa Giovanni Paolo II, ricavandone il territorio dall'arcidiocesi di C\u00e1ceres.\nIl 25 marzo 2009 \u00e8 stata elevata al rango di diocesi con la bolla \"Cum in Philippinis\" di papa Benedetto XVI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 531.432 persone contava 494.759 battezzati, corrispondenti al 93,1% del totale."}
{"id": "512022", "revid": "228587", "url": "https://it.wikipedia.org/wiki?curid=512022", "title": "Kutn\u00e1 Hora", "text": "Kutn\u00e1 Hora (in tedesco \"Kuttenberg\", in ceco medievale \"Hory Kutn\u00e9\") \u00e8 una citt\u00e0 della Repubblica Ceca, capoluogo del distretto omonimo, in Boemia Centrale.\nDal 1995 il centro storico, la chiesa di Santa Barbara e la chiesa di Nostra Signora di Sedlec formano un patrimonio dell'umanit\u00e0 dell'UNESCO.\nSorge nella vallata del fiume Vrchlice. Tra il XIV e gli inizi del XVI secolo ebbe una fioritura dovuta all'industria estrattiva dell'argento (miniera di Osel) e divenne la seconda citt\u00e0 per importanza del Regno di Boemia dopo Praga. Conserva importanti resti architettonici tardo-gotici dell'epoca jagellonica.\nGeografia fisica.\nIl centro storico cittadino \u00e8 limitato a sud e sud-est dalla valle del fiume Vrchlice, dislocata sulle pendici e suddivisa in una \"Citt\u00e0 bassa\" verso est e da una \"Citt\u00e0 alta\" verso ovest, limitata da un brusco rialzamento del terreno e dove sorge la maggior parte degli edifici storici.\nStoria.\nLa citt\u00e0 trasse origine da un giacimento d'argento gi\u00e0 sfruttato nel X secolo, che determin\u00f2 la fondazione di numerosi piccoli insediamenti minerari in corrispondenza dell'attuale centro cittadino, datati all'XI secolo. La loro esistenza \u00e8 testimoniata dalle numerose piccole chiese parrocchiali romaniche, per la maggior parte demolite entro la fine del XVIII secolo.\nDopo la met\u00e0 del XIII secolo il distretto minerario si svilupp\u00f2, parallelamente alla fondazione delle citt\u00e0 fortificate di \u010c\u00e1slav e Kol\u00edn e divenne una regione industriale di primaria importanza sotto il regno di Venceslao II. Questi, intorno all'anno 1300, fond\u00f2 una zecca in corrispondenza del limite meridionale dell'attuale centro storico, che serv\u00ec da base per la coniazione della nuova moneta d'argento boema introdotta dalla sua riforma monetaria. L'insediamento minerario divenne una citt\u00e0 reale, seconda per importanza solo alla capitale, Praga. Il nuovo status si riflett\u00e9 inizialmente soprattutto nella vicina Sedlec, dove il re fece costruire un importante insediamento monastico cistercense e la chiesa di Nostra Signora di Sedlec gotica.\nNel 1304 e di nuovo nel 1307 la citt\u00e0 fu assediata senza successo da Alberto d'Asburgo e venne dotata di mura in pietra e del \"Castello piccolo\" (\"Hradek\"), la cui fondazione \u00e8 probabilmente da attribuire a questo periodo, trasformandosi in una vera e propria citt\u00e0. Il sistema difensivo venne completato alla met\u00e0 del XIV secolo con quattro porte e bastioni e si iniziarono a costruire le case in pietra al posto delle probabili iniziali abitazioni in legno, e furono costruiti il palazzo municipale e numerose chiese. Dopo il 1380 iniziarono i lavori per la grande chiesa di Santa Barbara, all'esterno della citt\u00e0, che nonostante le sue considerevoli dimensioni era solo una dipendenza della parrocchia di Pnevice.\nLe guerre hussite (1419-1434) comportarono la distruzione del monastero di Sedlec (1421) e incendi e distruzioni nella stessa citt\u00e0, ma con il ritorno della pace, i proventi delle miniere garantirono una pronta ricostruzione: le chiese furono sistemate dagli architetti Matej Rejsek e Benedikt Ried, le difese furono rafforzate da un secondo muro pi\u00f9 esterno con bastioni, fu ricostruito il Castello piccolo e le case dei commercianti, dotate di portici furono nuovamente edificate lungo le strade.\nDopo il 1540 l'esaurimento delle miniere comport\u00f2 per la citt\u00e0 una grave crisi economica, a cui si aggiunsero le conseguenze indirette della Guerra dei Trent'Anni (1618-1648): oltre un terzo degli edifici furono abbandonati o demoliti in questo periodo. Nel XVII secolo vi si install\u00f2 un collegio gesuita, mentre la chiesa di Sedlec venne rinnovata in stile barocco agli inizi del secolo seguente, ad opera dell'architetto Jan Blazej Santini. Altri lavori, nella stessa epoca, si ebbero al convento delle Orsoline e alla cappella della Santissima Trinit\u00e0 ad opera di Killian Ignaz Dientzenhofer. Nel 1785 il convento di Sedlec venne definitivamente abbandonato e la stessa sorte subirono numerose piccole chiese cittadine.\nA partire dal 1850 la citt\u00e0 riacquist\u00f2 infine una relativa importanza come centro amministrativo.\nLuoghi di interesse.\nIl quartiere pi\u00f9 antico della \"Corte italiana\", dove era stata impiantata la zecca reale e risalente agli inizi del XIV secolo, comprende la torre sud-est del muro di cinta, la \"cappella reale\", in seguito rimaneggiata alla fine del XIX secolo e riportata a quello che era considerato uno stile gotico puro, e la chiesa di San Giacomo, sempre del XIV secolo.\nIl \"Castello piccolo\" (\"Hradek\"), in stile gotico, ha conservato le strutture interne ed esterne nel loro stato originario.\nLa \"Chiesa di Santa Barbara\" venne costruita tra il 1380 e la met\u00e0 del XVI secolo, come espressione della ricchezza accumulata dai ceti mercantili cittadini. La prima parte ad essere realizzata fu il gruppo di otto cappelle radiali, a pianta trapezoidale, disposte a ferro di cavallo e separate da massicci contrafforti. L'originaria pianta basilicale a tre navate, fu modificata agli inizi del XV secolo con l'aggiunta di grandi cappelle interne. I lavori, interrotti per le guerre hussite, ripresero solo alla fine del secolo ad opera dell'architetto Matej Rejsek che costru\u00ec il coro con audaci doppi archi rampanti e trasform\u00f2 l'originario progetto del presbiterio; dopo la sua morte nel 1506 gli successe Benedikt Ried che si occup\u00f2 di modificare il progetto delle volte e del tetto per accordarsi.\nLa \"Barborsk\u00e1\" \u00e8 la strada terrazzata che collega lo \"Hradek\" alla chiesa di santa Barbara. Vi si affaccia il settecentesco ex collegio dei gesuiti, adibito a sede museale (ospita la GASK, \"Galerie St\u0159edo\u010desk\u00e9ho kraje\", ovvero Galleria della Boemia centrale). Il parapetto di fronte all'ex collegio \u00e8 decorato, similmente al Ponte Carlo di Praga, da una fila di 13 statue di santi legati alla Compagnia di Ges\u00f9 o alla citt\u00e0 (Giovanni Nepomuceno, Barbara, Carlo Magno, Isidoro Agricola, Giuseppe, Ignazio di Loyola, Venceslao, Francesco Saverio, Giuseppe Calasanzio, Floriano, Francesco Borgia, Anna, Luigi).\nLa \"chiesa di San Giovanni Nepomuceno\" e il convento delle Orsoline sono opera dell'architetto Kilian Ignaz Dientzenhofer.\nSi conservano numerose facciate delle residenze private, la maggior parte con elementi gotici e originariamente a soli due piani. I portici che precedevano le facciate furono demoliti nel XIX secolo e sono stati parzialmente ricostruiti in alcuni punti.\nLa \"Citt\u00e0 bassa\", danneggiata a pi\u00f9 riprese da incendi, presenta resti antichi meno frequenti. Dopo l'incendio del 1823 fu ricostruita come un quartiere unitario ed omogeneo.\nIl monastero di Sedlec, a 1,5\u00a0km dal centro storico, venne distrutto nel 1521 e ricostruito solo a partire dal 1693 ad opera dell'architetto P. I. Bayer. Il suo successore Jan Blazej Santini applic\u00f2 all'edificio la sua concezione di \"gotico barocco\": la chiesa venne ingrandita da tre a cinque navate e vi fu aggiunto un presbiterio collegato all'abside a pianta pentagonale.\nAlcuni scavi archeologici hanno cominciato a restituire resti dei periodi originari della citt\u00e0 e degli insediamenti minerari pi\u00f9 antichi.\nL'Ossario di Sedlec contiene circa 40.000 scheletri umani molti dei quali usati come elementi decorativi.\nNon lontano dalla citt\u00e0 si trovano i resti del castello di Sion distrutto nel 1437."}
{"id": "512028", "revid": "339392", "url": "https://it.wikipedia.org/wiki?curid=512028", "title": "Breguet Br.690", "text": ""}
{"id": "512031", "revid": "767487", "url": "https://it.wikipedia.org/wiki?curid=512031", "title": "Charles Cros", "text": "Charles Cros fu un poeta e uno scrittore umoristico. Svilupp\u00f2 vari metodi, in fotografia, per la lavorazione del colore, pertanto lo si pu\u00f2 ritenere il padre delle foto a colori. Contribu\u00ec altres\u00ec al miglioramento della tecnologia del telegrafo.\nCharles Cros, basandosi sui risultati di \u00c9douard-L\u00e9on Scott de Martinville, congegn\u00f2 una macchina, il fonografo, per la riproduzione del suono, e la riproduzione di registrazioni. Deposit\u00f2 i suoi studi presso l'Acad\u00e9mie des Sciences di Parigi il 30 aprile 1877, anche se questa macchina non fu mai costruita. La lettera che mand\u00f2 fu poi resa pubblica il 3 dicembre: vi veniva spiegato il metodo in cui pensava di riprodurre i suoni, tramite una membrana che si muoveva in base alle oscillazioni prodotte dai suoni, tenendo conto anche dell'intensit\u00e0 e della durata del suono, aggiungendo che la forma cilindrica era la pi\u00f9 pratica per l'apparato di ricezione. I problemi che principalmente fermarono il suo progetto furono quelli economici; infatti si era rivolto per la costruzione di questo apparecchio alla azienda di orologi Breguet che aveva chiesto un corrispettivo di 3.000 franchi.\nQuesto genio aveva molteplici passioni e forse non fu mai stimato pienamente dai propri contemporanei, egli lavor\u00f2 nei campi della fisica, letteratura, chimica, pittura ed era anche musicista. L'istituto di registrazione francese \u00e8 stato chiamato in suo onore Acad\u00e9mie Charles-Cros."}
{"id": "512041", "revid": "1649409", "url": "https://it.wikipedia.org/wiki?curid=512041", "title": "Chiesa cattolica nelle Filippine", "text": "La Chiesa cattolica nelle Filippine \u00e8 parte della Chiesa cattolica universale in comunione con il vescovo di Roma, il Papa. Conta circa settanta milioni di battezzati e 86 diocesi.\nSi tratta della terza nazione per numero di cattolici, dopo il Brasile e il Messico.\nNel 1995 si \u00e8 tenuta a Manila la Giornata Mondiale della Giovent\u00f9.\n\u00c8, con Timor Est, uno dei due Paesi asiatici in cui gli abitanti sono in maggioranza cattolici, eredit\u00e0 della colonizzazione spagnola (Filippine) o portoghese (Timor Est).\nCircoscrizioni ecclesiastiche.\nCi sono 16 province ecclesiastiche ognuna delle quali prende il nome dall'arcidiocesi corrispondente. Le province comprendono 74 diocesi e 4 prelature territoriali. Inoltre vi sono 7 vicariati apostolici e 1 ordinariato militare.\nArcidiocesi e diocesi suffraganee.\nCon * sono indicate le prelature territoriali.\nNunziatura apostolica.\nLa nunziatura apostolica nelle Filippine \u00e8 stata istituita l'8 aprile 1951 con il breve \"Ad Christifidelium salutem\" di papa Pio XII.\nConferenza episcopale.\nElenco dei presidenti della Conferenza dei vescovi cattolici delle Filippine:\nElenco dei vicepresidenti della Conferenza dei vescovi cattolici delle Filippine:\nElenco dei segretariato generale della Conferenza dei vescovi cattolici delle Filippine:"}
{"id": "512042", "revid": "547034", "url": "https://it.wikipedia.org/wiki?curid=512042", "title": "Commissione Giulini", "text": "La commissione Giulini fu istituita segretamente da Cavour presso il ministero degli esteri in vista della guerra contro l'impero asburgico (seconda guerra di indipendenza), la commissione era composta in gran parte di emigrati lombardi, decisi sostenitori della politica nazionale seguita dal Piemonte. I documenti relativi alla commissione sono stati pubblicati per iniziativa di Gianfranco Miglio a cura di Nicola Raponi nel 1962.\nLa commissione, i cui lavori ebbero luogo a Torino dal 10 al 26 maggio 1859 sotto la presidenza del nobile milanese Cesare Giulini della Porta, aveva il compito di elaborare progetti di legge che sarebbero entrati in vigore in Lombardia nel periodo immediatamente successivo alla guerra. Cavour, che in quegli anni ricopriva la carica di primo ministro, voleva che il governo, nel sancire l'annessione dei nuovi territori al Piemonte di Vittorio Emanuele, mantenesse separati gli ordinamenti amministrativi delle due regioni, lasciando che in Lombardia continuassero a sussistere una parte delle istituzioni austriache esistenti.\nTale, ad esempio, era il caso del sistema comunale basato sul convocato generale degli estimati, l'istituto di democrazia diretta riservata ai proprietari immobiliari che, introdotto dall'imperatrice Maria Teresa nel 1755, era stato elogiato dai pi\u00f9 importanti uomini di cultura nella Lombardia di primo Ottocento (fra i quali v'era anche Carlo Cattaneo). I decreti emanati dal governo piemontese nel periodo successivo alla conquista della Lombardia seguirono in effetti gran parte dei progetti della commissione. Le cose non andarono tuttavia come previsto per due ragioni.\nIn primo luogo perch\u00e9 il governo piemontese decise di estendere le norme - elaborate appositamente per la Lombardia - anche agli altri territori che nel frattempo si erano ribellati ai legittimi sovrani: si trattava degli ex ducati di Parma e di Modena. Anzich\u00e9 convocare a Torino una commissione composta di parmensi e modenesi sul modello di quella lombarda presieduta dal Giulini, il governo piemontese, con il decreto 15 giugno 1859, prefer\u00ec estendere la \"riforma lombarda\" agli ex ducati, con l'effetto devastante di cancellare d'un tratto gli ordinamenti esistenti in quelle regioni.\nMa v'\u00e8 un altro motivo che spiega per quale ragione vennero alterati i piani originari della commissione: la riforma, che era stata attuata parzialmente in Lombardia con il regio decreto 8 giugno 1859, rimase in vigore per soli sei mesi: difatti il governo Rattazzi-La Marmora succeduto a quello di Cavour eman\u00f2 i decreti regi del 23 ottobre 1859 (decreto Rattazzi) e, con un vero e proprio atto d'imperio, estese le leggi amministrative piemontesi a tutti i territori conquistati da Vittorio Emanuele. In Lombardia i decreti 23 ottobre entrarono in vigore nel gennaio 1860 e destarono un profondo malcontento. Era la fine improvvisa di una politica di decentramento amministrativo - spinta al limite del federalismo - con cui Cavour aveva voluto gestire il processo di unificazione. A prenderne il posto fu il \"piemontesismo\": l'estensione di leggi e istituti piemontesi alle altre regioni italiane che provenivano da esperienze politico costituzionali completamente diverse. Nel giro di appena due anni (1860-1861), l'ordinamento piemontese venne esteso a tutte le regioni italiane."}
{"id": "512049", "revid": "122972357", "url": "https://it.wikipedia.org/wiki?curid=512049", "title": "Giornale di strada", "text": "Il giornale di strada \u00e8 una pubblicazione scritta e venduta da persone senza fissa dimora.\nStoria.\nIn Italia i primi giornali di strada sono nati nella prima met\u00e0 degli anni novanta. Rappresentano un'importante opportunit\u00e0 per gli esclusi e gli emarginati. Un giornale pu\u00f2 dare voce a storie sconosciute, gettare una luce su vite che altrimenti rimarrebbero nell'ombra, e contribuire a modificare i luoghi comuni tramite cui le persone comuni considerano gli emarginati\n\"Piazza Grande\", primo giornale di strada italiano, \u00e8 nato a Bologna nel 1993. Il giornale, nato all'interno del dormitorio bolognese di via Sabatucci 2, veniva scritto, impaginato dalle persone di strada.\nIl giornale, oltre a veicolare i contenuti dell'esclusione sociale, rappresentava un'importante risorsa economica per le persone senza dimora. \"Tendere un giornale \u00e8 meglio che tendere una mano\", era il motto dei fondatori. Il giornale, infatti, una volta stampato, veniva venduto nelle strade di Bologna dalle stesse persone che l'avevano scritto, e il ricavato rappresentava per loro un piccolo reddito con cui provare a ricominciare. Piazza Grande fin dall'inizio rappresent\u00f2 una scommessa vinta, con varie migliaia di copie vendute ogni mese, e con i diffusori del giornale che dal 1993 sono diventati una parte integrante di Bologna. A pi\u00f9 di dieci anni dalla fondazione, Piazza Grande continua a vendere ottomila copie ogni mese, e, come ripetono fieramente i redattori del giornale, nonostante le difficolt\u00e0 non ha mai saltato un'uscita.\nDopo Piazza Grande in Italia sono nate molte esperienze simili. La prima e ad oggi ancora completamente non profit \u00e8 stata nel 1994 Scarp de' tenis, ideata da Pietro Greppi, un pubblicitario che voleva intervenire a favore dei senza dimora creando uno strumento ponte fra chi \u00e8 sulla strada e chi non lo \u00e8. Dopo alcune traversie organizzative e qualche inciampo con l'editore scelto all'epoca, Greppi fa in modo che Scarp (come gli affezionati ormai chiamano il giornale)passi sotto la gestione di Caritas Ambrosiana grazie all'interessamento di Don Virginio Colmegna e Suor Claudia Biondi che all'epoca governavano la questione del disagio dei senza dimora a Milano. Esempi sono Scarp de' tenis (con diffusione nazionale), Fuori binario di Firenze e \"Terre di Mezzo\" a Milano, \"Foglio di Via\" (Foggia), \"Shaker - Pensieri senza dimora\" () di Roma."}
{"id": "512051", "revid": "287204", "url": "https://it.wikipedia.org/wiki?curid=512051", "title": "Citroen ZX", "text": ""}
{"id": "512054", "revid": "125477923", "url": "https://it.wikipedia.org/wiki?curid=512054", "title": "Partito Socialista Bulgaro", "text": "Il Partito Socialista Bulgaro (in bulgaro: \"\u0411\u044a\u043b\u0433\u0430\u0440\u0441\u043a\u0430 \u0421\u043e\u0446\u0438\u0430\u043b\u0438\u0441\u0442\u0438\u0447\u0435\u0441\u043a\u0430 \u041f\u0430\u0440\u0442\u0438\u044f\" - \u0411\u0421\u041f; trasl. \"B\u0103lgarska Socialisti\u010deska Partija\" - BSP) \u00e8 un partito politico bulgaro di orientamento socialdemocratico fondato nel 1990 come prosecuzione del Partito Comunista Bulgaro.\n\u00c8 membro dell'Internazionale Socialista ed \u00e8 guidato da Sergej Stani\u0161ev.\nStoria.\nAlle elezioni del 1990, il BSP ancora forte del potere gestito fino a quel momento, consegu\u00ec il 47,2% dei voti ed elesse 211 deputati su 400, la maggioranza assoluta. Unica sostanziale alternativa fu rappresentata dall'Unione delle Forze Democratiche (SDS), che raccolse il 36,2% dei voti. Alle elezioni dell'anno successivo, per\u00f2, il BSP scese al 33,1% dei voti ed elesse 106 deputati, venendo superato dalla SDS, che ottenne il 34,4% e 106 seggi. La SDS form\u00f2 il nuovo governo, che dur\u00f2, per\u00f2, in carica un solo anno, sostituito da Ljuben Berov del BSP, alleato con il Movimento per i Diritti e le Libert\u00e0 (DPS), liberali turcofoni.\nAlle elezioni del 1994, il BPS increment\u00f2 i suoi consensi al 43,5%, eleggendo 125 deputati e rimanendo al governo. Alle politiche del 1997, per\u00f2, la SDS, in una lista insieme all'Unione del Popolo Nazionale Bulgaro, ottenne il 52,3% dei voti, mentre il BSP croll\u00f2 al 22%, dimezzando i propri deputati (58). Alle elezioni del 2001, sia il BSP che la SDS vennero battuti dal \"Movimento Nazionale Simeone II\" (NDSV), fondato dall'ex re Simeone II. Il nuovo partito ottenne il 42,7% dei consensi, conquistando la met\u00e0 dei seggi del Parlamento (120). Il BPS scese ulteriormente al 17,1% dei voti, elesse 48 deputati e fu nuovamente escluso dal governo.\nAlle politiche del 2005, il BSP si \u00e8 presentato nell'alleanza di centro-sinistra, \"Coalizione per la Bulgaria\", composta da:\nLa Coalizione raccolse il 31% dei voti, eleggendo 84 deputati. Constatata l'impossibilit\u00e0 per nessun partito di governare da solo si diede vita ad una coalizione di unit\u00e0 nazionale tra BSP, NDSV e DPS. Sergey Stanishev del BSP venne nominato primo ministro.\nAlle elezioni europee del 2007, il BSP si \u00e8 presentato con la Lista \"Piattaforma Socialista Europea\", che ha raccolto il 21,4% dei consensi. Alla piattaforma non hanno aderito n\u00e9 il Partito dei Socialdemocratici ed Movimento Politico \"Socialdemocratici\" Bulgari, che hanno dato vita alla Coalizione dei Socialdemocratici Bulgari (1,9%); n\u00e9 il Partito Verde di Bulgaria (0,5%).\nLe elezioni parlamentari del 2009 videro il BSP crollare nei consensi, eleggendo 40 deputati, frutto del 17,70% dei voti ottenuti; risultato di gran lunga inferiore al 39,72% raggiunto dal partito conservatore Cittadini per lo Sviluppo Europeo della Bulgaria, che espresse il nuovo premier, Bojko Borisov. Alle elezioni europee dello stesso anno, il BPS sal\u00ec al 18,5% ed elesse 4 euro-deputati.\nIl BSP sub\u00ec un'altra pesante sconfitta alle presidenziali del 2011, dove il candidato socialista Ivajlo Kalfin non and\u00f2 oltre il 28,84% dei consensi, battuto ancora una volta dal candidato di Cittadini per lo Sviluppo Europeo della Bulgaria Rosen Plevneliev, che raggiunse il 40,13%.\nNel 2013, a seguito delle proteste di piazza contro la crisi economica, Borisov diede le proprie dimissioni e le previste elezioni politiche furono anticipate di alcuni mesi. Alle elezioni parlamentari del 2013, il BSP ottenne il 26,61% dei consensi, che gli valsero 84 seggi. Il socialista Plamen Oresharski divenne primo ministro, potendo contare sul sostegno anche dei turco-liberali. Il nuovo governo, potendo del resto contare solo sulla met\u00e0 dei seggi (120 su 240), non plac\u00f2, per\u00f2, le proteste popolari."}
{"id": "512058", "revid": "3115", "url": "https://it.wikipedia.org/wiki?curid=512058", "title": "Nicola Leanza", "text": "Biografia.\nDopo aver conseguito il diploma di Istituto magistrale, \u00e8 divenuto dirigente d'azienda.\nGi\u00e0 iscritto alla Democrazia Cristiana, confluisce nelle liste del CCD: nel 2001, con 10.419 voti di preferenza su 66.215 di lista (15,74%), il collegio di Catania lo elegge deputato all'Assemblea Regionale Siciliana per la XIII legislatura, in cui ha svolto il ruolo di segretario della Quinta Commissione (Cultura, Formazione e Lavoro) dal 7 agosto 2001 al 28 giugno 2006. Con lo scioglimento del CCD, passa all'UDC, per poi seguire Raffaele Lombardo nell'MPA (fondato nell'aprile del 2005).\nAlle politiche dell'8 aprile 2006 \u00e8 eletto deputato alla Camera dei deputati (XV legislatura) nella seconda circoscrizione della Sicilia per la lista congiunta Lega Nord - MPA. Aderisce alla componente MPA del Gruppo misto il 17 maggio 2006, ed \u00e8 nominato membro della Commissione Giustizia. Si dimette pochi mesi dopo, cessando dal mandato parlamentare il 19 luglio 2006 lasciando il posto a Sebastiano Neri e torna deputato regionale (XIV legislatura), rieletto sempre dal collegio di Catania. Diviene Assessore Regionale ai Beni Culturali e Pubblica Istruzione nella II Giunta Cuffaro (2006-2008) nel luglio 2006.\nIl 13 luglio 2006 \u00e8 designato dal Presidente Cuffaro Vicepresidente della Regione Siciliana.\nIl 28 gennaio 2008, dopo le dimissioni di Cuffaro, assume (a far data dal 18) le funzioni di presidente della Regione Siciliana per l'ordinaria amministrazione, fino al 28 aprile 2008, giorno dell'insediamento di Raffaele Lombardo.\nRieletto il 14 aprile 2008 deputato regionale, diviene capogruppo dell'MPA all'ARS e segretario regionale del suo partito. Alle politiche dello stesso anno \u00e8 eletto alla Camera ma si dimette dopo pochi giorni per incompatibilit\u00e0.\nNel luglio del 2009 torna a fare l'Assessore Regionale ai Beni Culturali e Pubblica Istruzione nella II Giunta Lombardo (2009-2010), mentre Francesco Musotto \u00e8 il nuovo capogruppo MPA all'ARS. Riconfermato Assessore Regionale al Lavoro, Politiche Sociali e Famiglia nella III Giunta Lombardo (2010), mentre non \u00e8 confermato a fine settembre 2010 nella IV Giunta Lombardo (2010-2011) ed esce dalla Giunta.\nNell'estate del 2012,a pochi mesi dalle elezioni regionali, passa all'UdC.\nIn occasione della candidatura a sindaco di Catania da parte di Enzo Bianco, Lino Leanza crea una lista civica chiamata \"Articolo 4\" a sostegno dell'ex ministro, avvicinandosi quindi al centrosinistra, ed avviando un rapporto di collaborazione con il Presidente della Regione Siciliana Rosario Crocetta.\nLasciato Articolo 4 per le spaccature nel gruppo all'Ars seguite alla nascita del Crocetta ter nel novembre 2014, fonda un altro movimento, ribattezzato Sicilia Democratica.\nProblemi di salute.\nIl 28 marzo 2015 fu ricoverato in rianimazione all'ospedale Garibaldi di Catania a causa di un malore, che gli ha causato una emorragia cerebrale, per il quale venne sottoposto a un intervento di neurochirurgia. Muore il 30 maggio 2015 all'et\u00e0 di 58 anni presso il nosocomio catanese."}
{"id": "512061", "revid": "767487", "url": "https://it.wikipedia.org/wiki?curid=512061", "title": "Incubus (film 1985)", "text": "Incubus \u00e8 un cortometraggio d'animazione del 1985 diretto dal regista Guido Manuli."}
{"id": "512062", "revid": "14002", "url": "https://it.wikipedia.org/wiki?curid=512062", "title": "Chiesa cattolica filippina", "text": ""}
{"id": "512063", "revid": "339392", "url": "https://it.wikipedia.org/wiki?curid=512063", "title": "Attentati di Bombay", "text": ""}
{"id": "512064", "revid": "287204", "url": "https://it.wikipedia.org/wiki?curid=512064", "title": "Citroen XM", "text": ""}
{"id": "512065", "revid": "670104", "url": "https://it.wikipedia.org/wiki?curid=512065", "title": "Carmelo Lo Monte", "text": "Biografia.\nLaureato in giurisprudenza ed avvocato civilista, durante la sua attivit\u00e0 politica ha militato in molti partiti: Democrazia Cristiana, Partito Popolare Italiano, Democrazia Europea, Unione di Centro, Movimento per le Autonomie, Italia dei Valori, Centro Democratico, Partito Socialista Italiano e Lega.\nDal 1978 al 1981 Componente del Consiglio di Facolt\u00e0 dell'Universit\u00e0 degli studi di Messina.\nDal 1985 al 1990 Assessore ai Lavori Pubblici al Comune di Graniti e Dal 1990 al 1994 Sindaco dello stesso Comune.\nNel 1996 viene eletto deputato all'Assemblea Regionale Siciliana nel Collegio di Messina con il Partito Popolare Italiano.\nAssessore della Regione Siciliana nelle due Giunte Capodicasa di centrosinistra, ai lavori pubblici e vice presidente nel novembre 1998, e poi alla sanit\u00e0 (1999-2000). Assessore al territorio nella giunta Leanza di centrodestra (2000-2001).\nNel giugno 2001 viene rieletto Deputato all'Assemblea Regionale Siciliana nel Collegio di Messina con Democrazia Europea, e dal settembre 2004 al giugno 2006 \u00e8 Assessore Regionale alla Cooperazione, Commercio, Artigianato e Pesca della Regione Siciliana nella I Giunta Cuffaro.\nNel 2004 si candida alle elezioni europee con l'Unione di Centro ottenendo il terzo posto con 73.668 voti, senza essere eletto.\nAlle elezioni politiche del 2006 \u00e8 stato eletto alla Camera dei Deputati, nella \"circoscrizione Sicilia 2\", nella lista comune \"Lega Nord-Movimento per le Autonomie\", venendo eletto deputato della XV Legislatura.\nAlla camera aderisce alla componente MpA del Gruppo misto ed \u00e8 membro della Commissione Affari Sociali.\nAlle elezioni politiche del 2008 viene eletto per la seconda volta alla Camera dei deputati, nella \"circoscrizione Sicilia 2\", nelle liste del Movimento per le Autonomie.\nNel giugno 2009 si candida al parlamento europeo con la lista L'Autonomia, ma pur ottenendo un buon successo personale raccogliendo 74.070 voti, non viene eletto per il mancato raggiungimento della soglia di sbarramento del 4% della lista a livello nazionale.\nNel giugno 2012 lascia l'MpA e annuncia di volere aderire Italia dei Valori. Tale scelta non ha per\u00f2 avuto seguito.\nNel 2013 approda tra le file di Centro Democratico.\nCon quest'ultimo \u00e8 candidato alle elezioni politiche del 2013 alla Camera dei Deputati, nella \"circoscrizione Sicilia 2\", venendo rieletto deputato con il centrosinistra della XVII Legislatura per via della rinuncia di Bruno Tabacci (che opta per altra circoscrizione).\nNel dicembre 2015 abbandona Centro Democratico ed aderisce al Partito Socialista Italiano di Riccardo Nencini.\nIl 25 ottobre 2017 abbandona il PSI e aderisce a Noi con Salvini, movimento politico della Lega Nord presente nel Mezzogiorno d'Italia, con cui \u00e8 candidato e rieletto alle politiche del 2018.\nIl 9 settembre 2019 lascia la Lega e passa al Gruppo misto.\nIl 5 Ottobre 2020, viene eletto sindaco nel comune di Graniti. Il 18 gennaio 2021 vota la fiducia al governo Conte II aderendo, pochi giorni dopo, alla componente del Gruppo misto \"Centro Democratico-Italiani in Europa\"."}
{"id": "512072", "revid": "1543377", "url": "https://it.wikipedia.org/wiki?curid=512072", "title": "Nazionale di calcio delle Isole Salomone", "text": "La nazionale di calcio delle Isole Salomone \u00e8 la squadra di calcio nazionale delle Isole Salomone. Affiliata alla FIFA e alla OFC, \u00e8 posta sotto l'egida della Solomon Islands Football Federation. Pur non essendo una nazionale di medio livello, sta guadagnando un credito sempre maggiore nell'ambito del proprio continente.\nAttualmente occupa la 143\u00aa posizione nel ranking FIFA.\nStoria recente.\nLe Isole Salomone sorpresero il mondo calcistico oceanico quando, nella OFC Nations Cup 2004 (che valeva anche per le qualificazioni ai Mondiali 2006), partendo dai gironi preliminari, pareggiarono con la grande favorita per 2-2 e strapparono, cos\u00ec, alla il secondo posto nel girone finale, ottenendo la possibilit\u00e0 di giocarsi con l'Australia la coppa. In finale le Isole Salomone furono sconfitte pesantemente per 5-1 e 6-0.\nMalgrado la sconfitta, l'aver disputato la finale permise ai \"Solomons\" di qualificarsi allo spareggio che avrebbe indicato la squadra che avrebbe affrontato l', quinto nel girone sudamericano, al fine di qualificarsi ai Mondiali 2006. L'avversaria fu ancora l'Australia, che vinse anche in questo caso, per 7-0 e 2-1.\nIl pareggio ottenuto contro i rivali australiani e l'approdo in finale di Coppa delle nazioni oceaniane fu un risultato storico per le Isole Salomone.\nRosa attuale.\nLista dei convocati per la Coppa delle nazioni oceaniane 2016."}
{"id": "512074", "revid": "1318658", "url": "https://it.wikipedia.org/wiki?curid=512074", "title": "Bois de Boulogne", "text": "Il Bois de Boulogne (: ) \u00e8 un parco situato al limite occidentale del XVI \"arrondissement\" della citt\u00e0 di Parigi, lungo la Senna e al confine con Boulogne-Billancourt e Neuilly-sur-Seine. Progettato da J. C. A. Alphand.\nIl Bois de Boulogne si estende su una superficie di 846 ettari ed \u00e8, insieme al Bois de Vincennes, uno dei pi\u00f9 grandi e pi\u00f9 frequentati spazi verdi della capitale francese: ogni anno vi si recano circa 6 milioni di visitatori.\nStoria.\nAll'interno di questo bosco nel 1527 Francesco I re di Francia iniziava la costruzione del castello di Madrid, sua residenza di caccia.\nStoricamente questo parco \u00e8 stato un luogo di caccia e di svago per i parigini come la nobile contessa de Polignac, la migliore amica di Maria Antonietta; in epoca ottocentesca la propriet\u00e0 del terreno pass\u00f2 in mano al comune.\nAl Bois de Boulogne trov\u00f2 la morte nel 1965 in un incidente d'auto il diplomatico e \"playboy\" dominicano Porfirio Rubirosa."}
{"id": "512075", "revid": "6066", "url": "https://it.wikipedia.org/wiki?curid=512075", "title": "G\u00f2rgone", "text": ""}
{"id": "512087", "revid": "1186766", "url": "https://it.wikipedia.org/wiki?curid=512087", "title": ".bg", "text": ".bg \u00e8 il Dominio di primo livello nazionale assegnato alla Bulgaria.\nIl nome \u00e8 basato sulla prima e sulla quarta lettera della parola inglese per Bulgaria.\nCi sono alcune limitazioni: i domini .bg possono essere acquistati solo da societ\u00e0 bulgare, associazioni o da compagnie straniere che possiedono marchi registrati e/o interessi in Bulgaria.\nA causa del costo (60 USD, tasse incluse, per la registrazione e per il rinnovo annuale), molti siti bulgari sono registrati sotto i domini .com, .org, o .net per il loro prezzo minore."}
{"id": "512089", "revid": "6199", "url": "https://it.wikipedia.org/wiki?curid=512089", "title": "Organuli", "text": ""}
{"id": "512092", "revid": "768068", "url": "https://it.wikipedia.org/wiki?curid=512092", "title": "Lingue bantu", "text": "Le lingue bantu (ISO 639-2 e ISO 639-5 bnt) (o \"bant\u00f9\"; in inglese note anche come \"narrow bantu\", ossia \"stretto bantu\") sono una sottofamiglia di lingue africane, che fa parte della famiglia delle lingue niger-kordofaniane (dette anche lingue \"Niger-Congo\").\nDistribuzione geografica.\nLe lingue bantu sono il raggruppamento di lingue pi\u00f9 parlato in Africa, sia in termini di numero di parlanti (310 milioni) che di diffusione geografica, dal momento che in tutti gli Stati africani a sud del Camerun, della Repubblica Centrafricana e del Kenya (cio\u00e8 approssimativamente in tutta la parte di continente a sud dell'Equatore) si parla almeno una lingua bantu.\nQuesta distribuzione \u00e8 il risultato delle grandi migrazioni delle popolazioni bantu (agricoltori e allevatori) che, originariamente stanziate nella regione tra gli attuali Camerun e Nigeria, si diffusero in quasi tutta l'Africa centrale e meridionale con una serie di ripetute migrazioni compiute nell'arco di alcuni millenni.\nVengono identificate pi\u00f9 di 500 lingue bantu; la lingua pi\u00f9 diffusa come numero totale di parlanti \u00e8 il swahili, che rappresenta una sorta di lingua franca dell'Africa orientale (Tanzania, Uganda, Kenya e Rep. Dem del Congo) e viene spesso parlata come seconda lingua; le lingue bantu pi\u00f9 diffuse per numero di parlanti madrelingua sono invece lo shona dello Zimbabwe (10,8 milioni), lo zulu (Sudafrica, 10,3 milioni), il kirundi (10,1 milioni), il chewa (8,7 milioni), il xhosa (7,8 milioni) e il kinyarwanda (7,2 milioni).\nClassificazione.\nIl nome \"bantu\", nella maggior parte delle lingue del gruppo, significa \"gente\" (\"-ntu\" indica una persona, e il prefisso \"ba-\" produce una forma plurale); questo termine venne usato per raggruppare le lingue bantu per la prima volta dal linguista tedesco W. Bleek nella seconda met\u00e0 dell'ottocento.\nPi\u00f9 tardi, nel 1948, il linguista inglese Malcolm Guthrie propose una classificazione delle lingue bantu basata su \"zone\" (etichettate con lettere), che si basavano su criteri essenzialmente geografici pi\u00f9 che genetici. Questa classificazione, con alcune varianti successive (creazione di una nuova zona, la J, e spostamenti di alcuni sottogruppi da una zona all'altra), \u00e8 la classificazione ancor oggi maggiormente utilizzata. Ogni zona comprende diversi sottogruppi di lingue, generalmente simili fra loro e in alcuni casi con un elevato livello di mutua intelligibilit\u00e0, che vengono indicati con un codice numerico con decine (ad es. le lingue nguni hanno un codice S40, le lingue sukuma-nyamwezi hanno invece il codice F20); le singole lingue sono invece indicate con un codice specifico, con la stessa decina e un numero variabile dell'unit\u00e0 (sempre restando nel sottogruppo delle lingue nguni, lo zulu ha il codice S42, il xhosa S41, lo swati S43, eccetera).\nUn'altra classificazione, basata su aspetti fonetici e lessicali, divide le lingue bantu in \"nordoccidentali\" (o \"della foresta\") e \"centrali\" (o \"della savana\"); nel primo gruppo ricadono la maggior parte delle lingue delle zone A, B e C (ad eccezione di alcune che sono state successivamente riconosciute come non appartenenti al gruppo bantu), mentre al secondo appartengono le lingue delle altre zone, dalla D alla S.\nLe zone attualmente individuate sono 16:\nGrammatica.\nLa caratteristica pi\u00f9 nota delle lingue bantu \u00e8 l'uso estensivo del prefisso per definire la classe nominale di un sostantivo (con cui si fanno concordare anche aggettivi e verbi); queste classi nominali (sorta di \"categorie\" che corrispondono grosso modo ai generi grammaticali delle lingue indoeuropee) hanno un numero variabile a seconda delle lingue ma sono generalmente molto numerose (anche pi\u00f9 di venti).\nLe lingue bantu tendono a non presentare gruppi di consonanti consecutive. Questa caratteristica appare evidente se si osserva come sono state assimilate parole straniere, inglesi o di altre lingue. Per esempio, la parola chichewa per la \"scuola\", \"sukulu\", deriva da \"school\", con intercalazione di vocali; analogamente, la parola zulu per \"bicycle\" (\"bicicletta\") \u00e8 \"ibhayisikili\"."}
{"id": "512111", "revid": "125477891", "url": "https://it.wikipedia.org/wiki?curid=512111", "title": "Unione delle Forze Democratiche (Bulgaria)", "text": "L'Unione delle Forze Democratiche (in bulgaro \u0421\u044a\u044e\u0437 \u043d\u0430 \u0414\u0435\u043c\u043e\u043a\u0440\u0430\u0442\u0438\u0447\u043d\u0438\u0442\u0435 \u0421\u0438\u043b\u0438, \u0421\u0414\u0421, S\u0103juz na Demokrati\u010dnite Sili, SDS) \u00e8 un partito politico bulgaro, a orientamento conservatore e cristiano-democratico.\nStoria.\nLa SDS \u00e8 nata nel 1989 dall'unione di 11 partiti e movimenti politici, impegnati nella lotta al regime comunista. Nel corso del tempo alla SDS hanno aderito altri 6 movimenti e, nel 1997, ad opera di Ivan Kostov, primo ministro, SDS divenne un unico partito. La SDS \u00e8 membro del Partito Popolare Europeo.\nPer tutti gli anni '80, vari gruppi e movimenti anti-comunisti si riunirono dando vita ad un coordinamento per la democrazia, composto da tre membri per ogni partito o movimento. \u017delju \u017delev e Pet\u0103r Beron ne furono per molti anni rispettivamente portavoce e segretario. Alle elezioni del 1990, la SDS ottenne il 36,2% dei voti, eleggendo 144 seggi ed entrando nel governo Popov, a guida socialista (PSB). Nel 1991, alle nuove elezioni politiche, la SDS perse consensi, ma super\u00f2 il BSP (34% a 33%) ed espresse il primo ministro con Filip Dimitrov. Il governo dur\u00f2 in carica solo un anno, sostituito da quello di Ljuben Berov, sostenuto da PSB e dai liberali di MDL. Alle elezioni del 1994, il PSB ottenne la maggioranza assoluta dei seggi, 125 su 240, e la SDS rimase all'opposizione. Il governo, per\u00f2, a causa della crisi economica, fu sfiduciato e costretto ad indire nuove elezioni nel 1997.\nLe elezioni del 1997 e il primo governo di legislatura.\nNelle nuove consultazioni la SDS, con una lista formata insieme all'Unione Nazionale Agraria Bulgara (US), ottenne il 52,3% dei voti e guid\u00f2 il nuovo governo con il proprio leader, Ivan Kostov. Il governo si impegn\u00f2 nell'accelerare i passaggi per l'adesione all'Unione europea. I tagli sociali ed alcuni fenomeni di corruzione favorirono, alle elezioni del 2001, l'affermazione del Movimento Nazionale Simeone II (NDSV), fondato dall'ex re Simeone II, che ottenne il 42,7% dei voti e la met\u00e0 dei seggi. La Lista SDS-US croll\u00f2 al 18,2%, eleggendo in tutto 51 deputati, contro i 137 del Parlamento uscente.\nDal 2005 al 2013.\nAlle elezioni del 2005, la SDS, presentatasi senza l'US, ottenne il 7,7% dei voti ed elesse 20 deputati, 7 in meno del Parlamento precedente.\nCi\u00f2 che contribu\u00ec al calo della SDS fu la rottura con l'ex leader e primo ministro Ivan Kostov. Kostov, infatti, diede vita al partito Democratici per una Bulgaria Forte (DSB). Il nuovo partito ottenne il 6,5% dei voti ed elesse 17 seggi, quasi eguagliando il risultato della SDS. La SDS, come US e DSB, \u00e8 stata esclusa dal nuovo governo, formato da socialisti (PSB), liberali (NDSV) e democratici-ungheresi (DPS).\nAlle elezioni europee del 2007, UDF \u00e8 crollato allo 4.74% dei voti. Unitosi in coalizione elettorale, detta \"Coalizione Blu\", ottiene un deputato europeo nelle elezioni del 2009, mancando un secondo dallo 0,01%. Con la rettifica del trattato di Lisbona, il 18\u00b0 deputato bulgaro sar\u00e0 attribuito all'UFD. Alle elezioni parlamentari del 2009, la Coalizione Blu ottenne il 6,8% dei voti e 15 seggi, dieci dei quali andarono a SDS.\nAlle elezioni parlamentari del 2013, SDS croll\u00f2 all'1,4% dei voti e non elesse alcun deputato.\nIl Blocco Riformatore.\nIl 20 dicembre 2013, l'SDS ed altri partiti di centro-destra hanno formato il nuovo cartello elettorale Blocco Riformatore."}
{"id": "512129", "revid": "1318658", "url": "https://it.wikipedia.org/wiki?curid=512129", "title": "Derbyshire", "text": "Il Derbyshire (pronuncia o ) \u00e8 una contea dell'Inghilterra nella regione delle Midlands Orientali.\nGeografia fisica.\nLa contea confina a est con il Nottinghamshire, a nord-est con il South Yorkshire, a nord con il West Yorkshire, a nord-ovest con la Greater Manchester, a ovest con il Cheshire e lo Staffordshire e a sud con il Warwickshire e il Leicestershire.\nIl territorio a oriente e a sud \u00e8 prevalentemente ondulato con larghi tratti pianeggianti specie al sud. La parte centro-occidentale \u00e8 attraversata dalla catena collinosa dei Pennini e ricade per la maggior parte nel Parco nazionale del Peak District. La massima altitudine \u00e8 raggiunta con il \"Peak\" di 636 metri di altezza. Dai Pennini scende il fiume Derwent che riempie gli invasi sbarrati da dighe della \"Derwent Reservoir\" e della \nLadybower Resorvoir. Il Derwent a valle attraversa Matlock, sede del consiglio di contea e Derby la pi\u00f9 grande citt\u00e0 della contea. Il Derwent sfocia infine nel fiume Trent che scorre nell'area meridionale. \nNell'estremo sud il territorio ricade nella National Forest.\nAltri centri importanti sono Long Eaton (non lontana da Derby), Chesterfield e Staveley nel nord e Swadlincote nel sud della contea.\nGeografia antropica.\nSuddivisioni amministrative.\nLa contea \u00e8 divisa nei seguenti distretti: \"High Peak\", \"Derbyshire Dales\", \"South Derbyshire\", \"Erewash\", \"Amber Valley\", \"North East Derbyshire\", \"Chesterfield\" e \"Bolsover\".\nDerby, che \u00e8 stata storicamente il capoluogo della contea, \u00e8 un distretto unitario dal 1998 e continua a far parte della contea per funzioni cerimoniali.\nAmministrazione.\nGemellaggi.\nLa contea di Derbyshire \u00e8 gemellata con:"}
{"id": "512131", "revid": "4175", "url": "https://it.wikipedia.org/wiki?curid=512131", "title": "Pozzo", "text": "Il termine pozzo indica una struttura artificiale, solitamente di forma circolare e di dimensioni variabili, da cui si estrae dal sottosuolo l'acqua delle falde acquifere.\nTerminologia.\nL'acqua estratta dai pozzi pu\u00f2 provenire da falde che possono essere freatiche oppure artesiane, a seconda che il flusso dell'acqua che le permea sia \"a pelo libero\" oppure \"in pressione\". In dipendenza dell'uno o dell'altro caso il \"pozzo\" si definisce \"freatico\" oppure \"artesiano\".\nPer analogia, col passare dei secoli, il termine \"pozzo\" \u00e8 stato esteso agli analoghi manufatti scavati per estrarre dal suolo minerali (pozzi minerari), come nelle miniere di carbone, oppure petrolio (pozzi petroliferi) e dei gas ad esso associati (pozzi metaniferi), ecc., nonch\u00e9 a contenere qualcosa (es.: pozzo della neve o neviera). Lo stesso termine si usa in ambito speleologico per indicare cavit\u00e0 naturali ad andamento verticale.\nAnche le strutture esterne, le cosiddette \"vere di pozzo\" o puteali, realizzate, per protezione dalle cadute e/o per estetica, attorno all'imboccatura dei pozzi e delle cisterne, vengono impropriamente chiamate \"pozzi\".\nStoria.\nI pozzi pi\u00f9 antichi di cui si conoscono tracce certe risalgono al Neolitico. Ad Atlit Yam in Israele \u00e8 stato trovato un pozzo datato 8100-7500 a.C.: \u00e8 il pi\u00f9 antico conosciuto. Ne sono stati trovati altri dello stesso periodo a Kissonerga-Mylouthkia e Shillourokambos (Cipro).\nNella Bibbia si parla di alcuni pozzi: il pozzo di Lacai-Roi (nella Genesi), il pozzo di Betlemme (nel Secondo libro di Samuele), il pozzo di Bet-Eked (nel secondo libro dei Re), il pozzo di Giacobbe (nel Vangelo di Giovanni) e il metaforico \"pozzo dell'Abisso\" (l'Inferno, nell'Apocalisse).\nNella pittura i pozzi sono stati rappresentati da Paul Signac (\"Donne al pozzo\"), Paul C\u00e9zanne (\"Paesaggio con pozzo\"), Giovanni Battista Piazzetta (\"Rebecca al pozzo\") e altri.\nDescrizione.\nPozzi artesiani.\nCon questo termine vengono indicati quei pozzi perforati e rivestiti di tubi, dal quale l'acqua fuoriesce spontaneamente al di sopra della superficie del piano campagna, a causa della pressione, superiore a quella che avrebbe se scorresse \"a pelo libero\" sul suolo.\nIl loro nome deriva dalla regione francese dell'Artois, in cui per caso si not\u00f2 per la prima volta, nel corso di una perforazione del suolo, questo fenomeno, poi spiegato dalla scienza Idraulica.\nPozzi \"naturali\".\nEsistono \"pozzi\" anche non artificiali, e sono cos\u00ec dette quelle cavit\u00e0 naturali a sviluppo verticale tipiche del fenomeno carsico, che assolvono a volte anche la funzione di \"inghiottitoio\". Localmente sono dette anche \"gravi\", come nell'altopiano murgiano in Puglia; in altre aree i pozzi molto profondi prendono il nome di \"abisso\".\nI pozzi sono in genere oggetto di esplorazione dagli appassionati della speleologia. Si tratta per\u00f2 di ambienti la cui esplorazione \u00e8 da affrontare sempre con molta cautela, con l'attrezzatura adatta e padronanza delle tecniche, al fine di evitare incidenti. Tra i pozzi di questa categoria si possono ricordare le cosiddette \"Grave di Faraualla\", nei pressi della Masseria Franchini che si trova sullo spartiacque delle Murge nord-baresi, lungo la strada provinciale Corato-Gravina. Si tratta di tre voragini-inghiottitoio, distanti tra di loro non pi\u00f9 di una cinquantina di metri, la pi\u00f9 profonda delle quali supera i 350\u00a0m al di sotto del piano campagna.\nNumerosi pozzi speleologici si trovano in altre aree carsiche del mondo, in Italia ed in Istria e tra questi vanno ricordate anche le foibe, tristemente famose per i noti fatti risalenti agli ultimi atti della seconda guerra mondiale.\nAspetti legali e burocrazia.\nIn Italia la legge n. 36 del 5/1/1994 ha stabilito che tutte le acque, profonde e superficiali (escluse quelle piovane) sono pubbliche e pertanto gli usi produttivi (non domestici perch\u00e9 lo esclude la stessa legge del 1933) devono essere assoggettati a concessione. Pertanto chi possiede un pozzo deve essere in possesso di concessione, e pagare per l'acqua estratta. Per scavarne uno nuovo \u00e8 necessaria la richiesta e l'approvazione della concessione appropriata, nella quale si specifica l'utenza e la portata massima consentita."}
{"id": "512132", "revid": "11959", "url": "https://it.wikipedia.org/wiki?curid=512132", "title": "Firdaws", "text": ""}
{"id": "512134", "revid": "1226", "url": "https://it.wikipedia.org/wiki?curid=512134", "title": "Medico olografico di emergenza", "text": ""}
{"id": "512135", "revid": "599013", "url": "https://it.wikipedia.org/wiki?curid=512135", "title": "Moe", "text": ""}
{"id": "512138", "revid": "125845773", "url": "https://it.wikipedia.org/wiki?curid=512138", "title": "Isole Lofoten", "text": "Le isole Lofoten (pronuncia in lingua norvegese: ) sono un arcipelago della Norvegia che si estende a nord-ovest tra le contee di Nordland e Troms. In totale hanno una superficie di 1.227\u00a0km\u00b2, e contano oltre 24.000 abitanti.\nEtimologia.\n\"Lofoten\" (in lingua norrena: \"L\u00f3f\u00f3t\") significa \"piede di lince\" ed \u00e8 pertanto un nome singolare. Il nome \u00e8 composto da \"l\u00f3\" (in norreno: \"lince\") e \"f\u00f3tr\" (\"piede\").\n\"L\u00f3f\u00f3t\" era il nome originalmente assegnato all'isola Vestv\u00e5g\u00f8ya.\nGeografia e clima.\nLe Lofoten sono divise in aree paragonabili a comuni: V\u00e5gan, Vestv\u00e5g\u00f8y, Flakstad, Moskenes, V\u00e6r\u00f8y, e R\u00f8st, situate nelle isole pi\u00f9 grandi (Austv\u00e5g\u00f8y, Gims\u00f8ya, Vestv\u00e5g\u00f8y, Flakstad\u00f8ya, Moskenes\u00f8ya). Inoltre costituiscono uno dei distretti tradizionali della Norvegia. Le citt\u00e0 pi\u00f9 popolate sono Leknes e Svolv\u00e6r.\nIl territorio \u00e8 caratterizzato da montagne (il monte pi\u00f9 alto \u00e8 il \"Higravstinden\", di 1.161 metri s.l.m.), che finiscono a strapiombo sul mare, una ricchezza per le isole, attraendo molti turisti per la loro particolare bellezza.\nLa costruzione della E10, e di una serie di costosi tunnel e ponti stradali, ha permesso di congiungere direttamente tutte le principali isole dell'arcipelago, rendendole maggiormente accessibili anche agli autoveicoli.\nLe Lofoten si trovano a circa 200 km dal circolo polare artico. Nonostante ci\u00f2, il clima \u00e8 caratterizzato da temperature piuttosto miti principalmente grazie alla corrente del Golfo. La temperatura minima registrata nel 2009 \u00e8 stata di -13,1\u00a0\u00b0C, il 7 febbraio, mentre la massima di 26,6\u00a0\u00b0C il 3 agosto. Le temperature medie mensili pi\u00f9 basse nel 2009 sono state registrate nei mesi di dicembre (-0,8\u00a0\u00b0C) e febbraio (-2\u00a0\u00b0C).\nData la latitudine, le Lofoten sono interessate dal fenomeno del Sole di mezzanotte, e considerate un ottimo punto di osservazione per le aurore boreali.\nGeologia.\nLe Lofoten sono geologicamente un horst, cio\u00e8 un rialzamento tettonico del substrato. Le rocce dell'arcipelago appartengono alla vasta Western Gneiss Region della Norvegia.\nLa forma di alcuni altorilievi e l'irregolarit\u00e0 delle superfici delle isole sono stati attribuiti agli effetti erosivi avvenuti nel corso del Mesozoico, come evidenziato dalla caolinite trovata in alcuni luoghi.\nA nord-ovest l'arcipelago \u00e8 delimitato da una faglia che si sviluppa in senso nordest-sudovest. Si tratta di una faglia diretta, la cui scarpata \u00e8 stata erosa per formare le strandflat, le protuberanze rocciose che tendono ad appiattirsi con l'entrata nel mare.\nStoria.\nSvolv\u00e6r \u00e8 la citt\u00e0 pi\u00f9 antica del Circolo polare artico, anche se la sua struttura centrale risale all'epoca dei Vichinghi, si trovano reperti archeologici risalenti a molto prima, circa al 3000-4000 a.C. Sono state trovate tracce di attivit\u00e0 agricola risalenti all'et\u00e0 del ferro e resti di insediamenti umani databili al 250 a.C.\nIl primo insediamento storicamente noto nella Norvegia settentrionale \u00e8 il villaggio di V\u00e5gan (in lingua norrena: \"V\u00e1gar\"), che esisteva gi\u00e0 all'epoca dei Vichinghi ed era situato sulla costa meridionale delle Lofoten orientali, vicino all'odierno villaggio di Kabelv\u00e5g, nel comune di V\u00e5gan. Il Museo vichingo delle Lofoten, dove si pu\u00f2 ammirare la ricostruzione di una casa lunga di 83 metri di lunghezza (la pi\u00f9 lunga conosciuta), \u00e8 situato a Borg sull'isola Vestv\u00e5g\u00f8y. Nel museo sono accolti ritrovamenti e oggetti risalenti all'et\u00e0 del ferro e ai Vichinghi.\nNel 1432 vi sarebbe giunto, spinto da una tempesta, il veneziano Pietro Querini (a testimonianza di quel fatto \u00e8 stato eretto un monumento, presente tuttora nelle Lofoten), il quale riport\u00f2 nel continente notizie sulla fauna e la flora dell'arcipelago, oltre alla pratica locale dell'essiccazione del merluzzo (stoccafisso), che avrebbe poi avuto grande fortuna in Italia (in particolare nelle aree venete da cui proveniva Querini): la maggior parte dello stoccafisso prodotto nelle isole Lofoten \u00e8 infatti esportato proprio in Italia. Agli inizi del 1900 si \u00e8 tentato di introdurre sull'isola una piccola popolazione di pinguini reali, ma il tentativo \u00e8 fallito e i pinguini scomparvero, probabilmente uccisi dalle popolazioni locali.\nEconomia.\nIl turismo \u00e8 molto sviluppato: in inverno le condizioni meteorologiche non permettono una visita accurata della zona, ma \u00e8 comunque possibile sciare e ammirare l'aurora boreale; in estate invece si pu\u00f2 assistere al fenomeno del sole di mezzanotte.\nSono state sviluppate significative attivit\u00e0 museali (il grande museo vichingo di Borg, e il museo di storia militare e l'esposizione di sculture di ghiaccio di Svolv\u00e6r); attivit\u00e0 escursionistiche marittime e terrestri, e un'intensa attivit\u00e0 di scalate montane, per le quali le montagne delle Isole (il \"Lofoten Wall\") sono celebri.\nLa popolazione comunque vive principalmente ancora di pesca del merluzzo, che tra l'altro \u00e8 anche la principale tipologia alimentare delle isole. Sull'isola di \u00c5 c'\u00e8 un museo dedicato allo stoccafisso. Il merluzzo pescato nell'arcipelago delle isole Lofoten \u00e8 considerato uno dei migliori di tutta la Norvegia, l'Italia importa circa l'80% dei merluzzi pescati nelle isole Lofoten e circa il 40% di tutta la Norvegia.\nIl comune di R\u00f8st, sito su una piccola isola nella parte sud dell'arcipelago, \u00e8 gemellato con il comune italiano di Sandrigo (VI) dal 2001, con cui intrattiene rapporti non solo diplomatici ma anche culinari: lo stoccafisso delle isole Lofoten viene importato nel centro vicentino in occasione della \"Festa del Baccal\u00e0\", durante la quale viene proposto il piatto tipico del baccal\u00e0 alla vicentina."}
{"id": "512139", "revid": "1005847", "url": "https://it.wikipedia.org/wiki?curid=512139", "title": "Deputati della XII legislatura della Repubblica Italiana", "text": "Questo elenco riporta i nomi dei deputati della XII legislatura della Repubblica Italiana dopo le elezioni politiche del 1994."}
{"id": "512140", "revid": "767487", "url": "https://it.wikipedia.org/wiki?curid=512140", "title": "Palazzo Galizia", "text": "Palazzo Galizia \u00e8 un edificio civile italiano sito a Taranto nel Borgo Antico della citt\u00e0 pugliese.\nStoria e descrizione.\nL'edificio fu costruito sul finire del XVII secolo dalla nobile famiglia dei Cesareo, originaria di Nard\u00f2, mediante una complessa opera di accorpamento di edifici minori e di fusione armoniosa degli elementi architettonici. L'ingresso del palazzo si trova in vico Galizia, a cui d\u00e0 il nome.\nSul prospetto esterno \u00e8 possibile notare al primo piano un grande balcone poggiato su piccole arcate, il cui parapetto in cemento \u00e8 il risultato dei recenti restauri, nonch\u00e9 una finestra in stile tardo-rinascimentale impreziosita con modanature classiche. \nAll'interno, il vasto ambiente al piano terra \u00e8 caratterizzato da una volta a botte lunettata. Durante la sua storia il palazzo \u00e8 stato occupato, agli inizi del ventunesimo secolo dalle suore del Sacro Costato."}
{"id": "512144", "revid": "125478018", "url": "https://it.wikipedia.org/wiki?curid=512144", "title": "Movimento per i Diritti e le Libert\u00e0", "text": "Il Movimento per i Diritti e le Libert\u00e0 (in bulgaro: \u0414\u0432\u0438\u0436\u0435\u043d\u0438\u0435 \u0437\u0430 \u041f\u0440\u0430\u0432\u0430 \u0438 \u0421\u0432\u043e\u0431\u043e\u0434\u0438 - \u0414\u041f\u0421, trasl. \"Dvi\u017eenie za Prava i Svobodi\" - DPS; in turco: \"Hak ve \u00d6zg\u00fcrl\u00fckler Hareketi\" - HOH) \u00e8 un partito politico bulgaro fondato nel 1990 da Ahmed Do\u011fan.\nDi orientamento social-liberale e centrista, si propone di rappresentare gli interessi della minoranza turca.\n\u00c8 membro dell'Internazionale Liberale e dell'ALDE.\nStoria.\nAlle elezioni del 1991, le prime dopo la fine del regime comunista, il DPS ottenne il 6% dei voti e 23 seggi su 240. Alle elezioni dell'anno successivo il DPS ottenne il 7,6% dei voti e 24 seggi, entrando nel 1992 in un governo guidato dal Partito Socialista Bulgaro (BSP). L'esperienza governativa non favor\u00ec il partito che alle elezioni del 1994 scese al 5,4% dei voti e perse 10 seggi. Le politiche del 1997, nonostante il ritorno ai livelli del 1991 (7,6% e 19 seggi), segnano l'uscita del DPS dal governo, a guida SDS.\nLe elezioni del 2001 videro l'affermazione del nuovo Movimento Nazionale Simeone II (NDSV), dell'ex re Simeone II, che ottenne il 42,7% dei voti e 120 au 240. Il DPS, che mantenne sostanzialmente inalterato il risultato delle elezioni precedenti, entr\u00f2 cos\u00ec a far parte del nuovo governo guidato da Simeone Borisov Sakskoburggotski. Le elezioni del 2005, videro il crollo del NDSV ( - 21%) e l'incremento del DPS (12,7%, + 4,2%). NDSV e DPS sono entrati, cos\u00ec, a far parte del nuovo governo, guidato da Sergej Stani\u0161ev del BSP.\nAlle elezioni europee del 2007, DPS ha ottenuto il 20% dei consensi, con un incremento del 6% rispetto alle precedenti politiche, ha eletto 4 euro-deputati, 2 dei quali di etnica bulgara. Alle politiche del 2009 DPS consegu\u00ec il 14,5% dei voti e 38 seggi e si pose all'opposizione del governo guidato dal conservatore Bojko Borisov. Nel 2013, a seguito delle proteste di piazza contro la crisi economica, Borisov diede le proprie dimissioni e le previste elezioni politiche furono anticipate di alcuni mesi. Alle successive elezioni parlamentari del 2013 il DPS cal\u00f2 all'11,3%, eleggendo 36 deputati, ma entrando a far parte del nuovo governo di Plamen Oresharski insieme ai socialisti. Il nuovo governo non plac\u00f2, per\u00f2, le proteste popolari."}
{"id": "512146", "revid": "1305772", "url": "https://it.wikipedia.org/wiki?curid=512146", "title": "Alessandro Mazzola", "text": ""}
{"id": "512150", "revid": "767487", "url": "https://it.wikipedia.org/wiki?curid=512150", "title": "Amore e ginnastica (film)", "text": "Amore e ginnastica \u00e8 un film del 1973 diretto dal regista Luigi Filippo D'Amico. Il film \u00e8 tratto dall'omonimo romanzo breve del 1892 di Edmondo De Amicis.\nTrama.\nA Torino, alla fine dell'Ottocento, Simone Celzani \u00e8 un giovane orfano che lavora come segretario per il ricco e severo zio presso il quale vive. Egli \u00e8 perdutamente innamorato della maestra di ginnastica Maria Pedani, che occupa un appartamento nello stesso palazzo assieme ad una sua collega, Elena Zibelli. I due non potrebbero essere pi\u00f9 diversi: lui, ex seminarista, \u00e8 piccolo, timido e tutt'altro che sportivo; lei, al contrario, \u00e8 forte, bella, moderna e, per i tempi, spregiudicatamente femminista, tanto da suscitare chiacchiere sul suo tempo: la moglie del maestro Fassi, anch'egli inquilino del palazzo, \u00e8 convinta che il marito spasimi per lei, e molti si meravigliano quando la Pedani si fa installare in casa una vasca da bagno con fornitura d'acqua calda.\nLa Zibelli, che non condivide la grande passione per la ginnastica della sua coinquilina, ha invece una certa simpatia per Celzani; ma quando apprende della proposta che questi ha fatto alla Pedani, inizia a covare del risentimento. Durante una convocazione dei vari maestri dal direttore della scuola, mentre la Pedani perora la causa della ginnastica come un mezzo per migliorare la salute e la costituzione fisica degli alunni, la Zibelli aderisce invece ad una mozione contro l'analfabetismo promossa da un suo collega, e si mette ad insegnare ad una scuola serale per adulti, ma vi rinuncia dopo che un suo allievo le ha fatto prima delle \"avances\" e poi delle aperte minacce.\nCelzani, dal canto suo, dopo aver ricevuto un primo rifiuto dalla sua amata, per cercare di entrare in altro modo nelle sue grazie inizia a frequentare una palestra e praticare il canottaggio. Deve per\u00f2 guardarsi anche da un altro corteggiatore, Alfredo Ginoni, figlio di un ingegnere che abita anch'egli nel suo palazzo e discreto ciclista: un giorno, per difendere l'onore di Maria da Alfredo che l'avrebbe in qualche modo diffamata, lo sfida a duello. Questo viene interrotto per l'intervento dell'ingegnere, ma lo zio di Celzani ne ha notizia; Simone poi si rompe la testa in palestra per essere caduto dall'altalena. Lo zio lo esorta a cessare dall'insana passione se vuole continuare ad abitare sotto il suo tetto, ma il giovane, che ha ricevuto un nuovo rifiuto dalla maestra, decide piuttosto di andarsene per cambiare vita. Va a salutare la Pedani e apprende che si trova al congresso nazionale sulla ginnastica, al quale \u00e8 stata invitata a tenere una relazione dopo essere stata lodata nel corso di un'ispezione ministeriale. Al termine del congresso, mentre sta mormorando delle parole di congedo, la Pedani lo bacia appassionatamente sulla bocca.\nRiprese.\nLe riprese degli esterni sono state effettuate a Torino e a Roma.\nDistribuzione.\nIl film \u00e8 stato distribuito dall'Italnoleggio Cinematografico.\nAltri tecnici.\nLa consulente per la ginnastica \u00e8 Renata Mezzetti."}
{"id": "512151", "revid": "729019", "url": "https://it.wikipedia.org/wiki?curid=512151", "title": "Guillaume Le Trosne", "text": "Studi.\nNell'opera \"La libert\u00e9 du commerce des grains toujours utile et jamais misible\" (Parigi, 1765) sostenne la necessit\u00e0 dell'introduzione immediata dell'imposta unica. In seguito abbandon\u00f2 questa idea e ripieg\u00f2 su un approccio pi\u00f9 moderato, che accettava come soluzione temporanea le tasse sulla terra e sui prodotti agricoli.\nIn \"De l'int\u00e9ret social\" (1777) definisce un ideale economico a tendenza autarchica, e sostiene che gli unici cittadini di uno stato siano i proprietari terrieri. Commercianti, operai, artigiani, industriali eccetera sono assimilabili a stranieri.\nIn \"De l'administration provinciale, et de la r\u00e9forme de l'imp\u00f4t\" (1779), prospetta un sistema elettorale piramidale, che comprenda assemblee comunali, distrettuali e provinciali, coronate da un Gran Consiglio nazionale. Possono essere elettori solo i proprietari fondiari, indipendentemente dalle dimensioni della loro propriet\u00e0. Le altre classi possono solo esigere la completa immunit\u00e0 delle loro ricchezze e del loro lavoro.\nSi tratta di una prefigurazione della distinzione tra cittadini attivi e cittadini passivi elaborata dieci anni dopo da Siey\u00e8s.\nAltre opere:\n\"Discours sur l'\u00e9tat actuel de la magistrature, avec des notes \u00e9conomiques\" (1764);\n\"De l'ordre social\" (1777)."}
{"id": "512152", "revid": "1444886", "url": "https://it.wikipedia.org/wiki?curid=512152", "title": "Miracolo italiano", "text": ""}
{"id": "512153", "revid": "767487", "url": "https://it.wikipedia.org/wiki?curid=512153", "title": "Per grazia ricevuta (film)", "text": "Per grazia ricevuta \u00e8 un film del 1971 scritto, diretto e interpretato da Nino Manfredi .\nFu presentato in concorso al 24\u00ba Festival di Cannes, dove vinse il premio per la miglior opera prima.\nTrama.\nUn qualificato chirurgo viene chiamato in un piccolo ospedale privato per operare un uomo in gravi condizioni a causa di un tentativo di suicidio: si tratta di Benedetto Parisi. In sala d'attesa si trova la compagna Giovanna Micheli, incinta di lui, che d\u00e0 il consenso alla rischiosa operazione e sua madre, Immacolata, che si augura la morte dell'uomo, desiderando dare Giovanna in sposa a un avvocato amico di famiglia che lei ritiene pi\u00f9 degno, per i sentimenti religiosi che invece Benedetto non ha pi\u00f9.\nLa narrazione, con continue analessi si intreccia con i primi anni di vita di Benedetto, ragazzino vivace e sfrontato che vive in un paesino agricolo dell'Alta Terra di Lavoro. Benedetto \u00e8 orfano: di lui si occupa una zia nubile, che lo rimprovera, lo riempie di scrupoli religiosi e medita di sbarazzarsene affidandolo a un orfanotrofio. Di notte il ragazzo non riesce a dormire perch\u00e9 ha paura di certi rumori; la zia gli dice che sono rimorsi per le sue cattiverie, invece li causa lei stessa ricevendo uomini. Anche gli amici di Benedetto sono pervasi dagli scrupoli, temono di essere in peccato mortale per aver guardato, nascosti nei campi, sotto le gonne delle contadine intente alla raccolta. Mentre si appresta a ricevere la prima comunione, Benedetto riceve dal curato don Quirino l'effigie di sant'Eusebio, martirizzato sul rogo.\nLa notte stessa il ragazzo scopre per caso Giovanni, un amante della zia, che si \u00e8 nascosto dentro un armadio: la donna riesce a spacciarlo per sant'Eusebio, e impone al nipote di non dirlo a nessuno. Benedetto non \u00e8 convinto ma alla fine ci crede. L'indomani infatti, prima di recarsi a scuola, affigge una preghiera scritta a sant'Eusebio nell'armadio dove ha scoperto Giovanni, ma proprio in quel momento la zia entra nella stanza e inizia a spogliarsi per fare un bagno, mostrandosi inavvertitamente nuda al nipote. Benedetto non ha poi il coraggio di confessare questo presunto peccato a don Quirino, e al momento della prima comunione, credendosi in sacrilegio, il ragazzo si sente soffocare dall'ostia: per la vergogna fugge via dalla chiesa e precipita in un dirupo, restando per\u00f2 incolume. La gente grida al miracolo e Benedetto viene condotto in processione fra le popolane che gli chiedono grazie. La zia coglie al volo l'occasione per liberarsene, dedicandolo al santo e facendolo accogliere in un convento francescano, in cui trascorre la giovinezza.\nBenedetto cresce convinto di essere stato miracolato: lavorando come manovale nel convento di frati, si sente lontano dalle tentazioni del mondo. I frati si affezionano alla sua ingenua semplicit\u00e0 e aspettano un segno che indichi definitivamente al giovane la sua vocazione. L'abate vorrebbe che egli facesse esperienza del mondo, seguendo un venditore ambulante, zi' Checco, che si reca spesso al convento. Il ragazzo per\u00f2 sente ormai forte l'attrazione per l'altro sesso, come ha scoperto casualmente.\nDopo qualche tempo Benedetto, diventato nel frattempo venditore ambulante di vestiti, conosce un farmacista ateo, Oreste Micheli, che simpatizza con lui e cerca di allontanarlo dagli scrupoli religiosi e dalla fede stessa. Lo porta anche da una prostituta ma Benedetto non consuma il rapporto perch\u00e9 la donna \u00e8 sposata. Innamoratosi, riamato da Giovanna, la bella figlia del farmacista, Benedetto crede di aver dato pace alla sua esistenza. Oreste non ha mai sposato la madre di Giovanna, Immacolata, una donna al contrario molto osservante se non bigotta, che continua a minacciarlo di volerlo denunciare per la presunta violenza sessuale da cui nacque la figlia.\nGiovanna, che come Benedetto \u00e8 vergine, \u00e8 invece vicina alle idee del padre, e induce il giovane a vincere le sue resistenze e a liberarsi finalmente con lei delle inibizioni sessuali. Egli \u00e8 per\u00f2 combattuto fra il desiderio di sposarla, decisione che compiacerebbe la madre, e la simpatia per le idee di Oreste. Quando finalmente si decide a sposarsi al momento fatidico Benedetto esita ad assentire alla formula matrimoniale ed \u00e8 Giovanna che al suo posto risponde no. I due giovani, di comune accordo, danno vita a una convivenza \"more uxorio\" per sei anni.\nPoco dopo la scoperta della gravidanza di Giovanna, Oreste ha un attacco di cuore. In assenza di Benedetto, Immacolata, la madre di Giovanna, approfitta del torpore di morte imminente di Oreste per fargli amministrare l'unzione degli infermi. Il farmacista ateo, morente bacia il crocifisso che il prete gli avvicina alle labbra. Benedetto arriva in tempo per assistere alla scena e, sconvolto dalla presunta conversione del suocero fugge via e tenta il suicidio lanciandosi da un precipizio sul mare. Condotto in ospedale, si salva, ridestandosi poi alle parole del professore-chirurgo che esclama all'evidenza della buona riuscita dell'operazione: \"\u00c8 stato un miracolo\".\nCritica.\n\u00c8 questa di Manfredi un'impegnativa prova di attore e regista che seppe per\u00f2 realizzare ottenendo successo di critica e di pubblico, nonostante la complessit\u00e0 del tema trattato. Da questa sua seconda esperienza alla regia di un film poteva accadere che Manfredi ripetesse il clich\u00e9 delle sue commedie popolari ed invece egli affronta un tema difficile, quello della fede e dell'educazione religiosa, che per quanto in et\u00e0 adulta si pensi di avere superato continua a rimanere impresso in noi e a condizionare la nostra esistenza..\nIn questo film Manfredi ha ormai raggiunto la sua piena maturit\u00e0 artistica distaccandosi definitivamente dal popolare personaggio televisivo del \"barista di Ceccano\".\nCome ha confermato lo stesso Manfredi, in questo film c'\u00e8 un riferimento autobiografico alla sua infanzia, in cui fu affetto dalla tubercolosi. Da questo avvenimento era nato in lui il dubbio: \"Si est Deus unde malum?\" (\"Se Dio esiste da dove proviene il male?\"). \u00c8 questo il tema che Benedetto discute quella notte con il farmacista che raccoglie articoli di giornale dove vengono descritti incredibili episodi tragici e talora ridicoli avvenimenti che colpiscono dolorosamente una umanit\u00e0 incolpevole.\nManfredi nonostante la complessit\u00e0 del tema trattato sa mantenersi su una linea di equilibrio dosando i toni comici e quelli drammatici, valendosi anche delle interpretazioni dei suoi attori che hanno fatto s\u00ec che il pubblico ne segnasse il successo.\nManfredi fu protagonista di diversi film di Luigi Magni a contenuto critico della religione come \"Nell'anno del Signore\", \"In nome del Papa Re\", \"Secondo Ponzio Pilato\". Il regista romano in un'intervista televisiva ha rivelato come insieme a Manfredi, con cui collabor\u00f2 per la sceneggiatura del film \"Per grazia ricevuta\", discutevano spesso di argomenti religiosi.\nIl film fece rumore nell'Italia del 1971, che si avviava alla libert\u00e0 sessuale, ma dove ancora i discorsi anticlericali di Benedetto e del farmacista non potevano passare inosservati alla gerarchia ecclesiastica. Lo stesso Manfredi ricorda come un gesuita spesso intervenne preventivamente a modificare in modo pi\u00f9 sfumato certe battute del copione. Nel film Manfredi evita una presa di posizione nei riguardi del tema, il film \u00e8 pervaso dal suo scetticismo religioso, ma il giudizio finale \u00e8 lasciato allo spettatore.\nLa pellicola fu la prima comparsa cinematografica di Luca Manfredi, all'epoca undicenne.\nI luoghi del film.\nIl film fu girato in gran parte tra il Basso Lazio, Tuscia e in Umbria. I luoghi in ordine di apparizione: Villa Volpi di Sabaudia (la clinica privata); Fontana Liri (il paese del giovane Benedetto); cascate di monte Gelato a Mazzano Romano (dove incontra le scolaresche); l'Abbazia di San Cassiano, situato su una gola del fiume Nera, nelle vicinanze di Stifone di Narni (il convento); Allo Speco di San Francesco nei pressi di Sant'Urbano di Narni; Monterosi (paese in cui vende la biancheria); l'acquedotto di Nepi (l'incontro con la ragazza \"chiacchierata\"); Todi (dove Benedetto incontra il farmacista e \"tenta\" il matrimonio); Monte d'Oro e spiaggia dei sassolini a Scauri (dove Benedetto cerca di suicidarsi); Pontecorvo (dove Benedetto e gli altri ragazzini spiano le donne mentre raccolgono le foglie di tabacco); San Giovanni Incarico (la collina dove ci sono le balle di paglia sopra un antico carro di legno).\nIncassi.\nIl film, con un incasso di quasi quattro miliardi di lire, fu il maggiore successo della stagione cinematografica italiana 1970-71.\nDetiene ad oggi il 32\u00ba posto nella classifica dei film italiani pi\u00f9 visti di sempre con spettatori paganti."}
{"id": "512155", "revid": "1226", "url": "https://it.wikipedia.org/wiki?curid=512155", "title": "Thark\u00fbn", "text": ""}
{"id": "512159", "revid": "1226", "url": "https://it.wikipedia.org/wiki?curid=512159", "title": "Tharkun", "text": ""}
{"id": "512166", "revid": "767487", "url": "https://it.wikipedia.org/wiki?curid=512166", "title": "Le fate (film)", "text": "Le fate \u00e8 un film collettivo del 1966 diretto dai registi Luciano Salce (\"Fata Sabina\"), Mario Monicelli (\"Fata Armenia\"), Mauro Bolognini (\"Fata Elena\"), Antonio Pietrangeli (\"Fata Marta\").\nTrama.\nFata Sabina.\nRegia: Luciano Salce\nSoggetto e sceneggiatura: Ruggero Maccari e Luigi Magni\nSabina (Monica Vitti) sfugge consecutivamente a due tentativi di violenza da parte di automobilisti dall'apparenza perbene che le offrono un passaggio. Finalmente incontra uno straniero (sammarinese, interpretato da Enrico Maria Salerno) che in compagnia di una bella ragazza sa mantenere la sua compostezza, cosa che risulta quasi impossibile ai repressi e insoddisfatti italiani (e italiane).\nFata Armenia.\nRegia: Mario Monicelli\nSoggetto: Tonino Guerra e Giorgio Salvioni\nSceneggiatutra: Suso Cecchi D'Amico\nLa giovane madre Armenia (Claudia Cardinale) stravolge la vita monotona del medico (Gastone Moschin) che ha chiamato per visitare il suo bambino di pochi mesi. Armenia vive di espedienti e piccole truffe, ma si ritiene candidamente nel giusto e vuole solo il bene di suo figlio, il quale per\u00f2 cambia colore dei capelli troppo spesso.\nFata Elena.\nRegia: Mauro Bolognini\nSoggetto e sceneggiatura: Rodolfo Sonego\nDurante una visita di Luigi (Jean Sorel) a suo marito, Elena (Raquel Welch) scopre l'attrazione che l'amico di famiglia ha per lei. Dopo aver consumato il loro primo rapporto Elena rimane serena e tranquilla a ricamare in presenza del marito e degli ospiti mentre Luigi non si trova a suo agio, e decide di tornare a casa dalla moglie, che dovrebbe essere intenta a ricamare serena e tranquilla in presenza di un ospite.\nFata Marta.\nRegia: Antonio Pietrangeli\nSoggetto e sceneggiatura: Rodolfo Sonego\nLa signora Marta (Capucine) \u00e8 la moglie capricciosa di un ricco e famoso chirurgo (Anthony Steel), padrona severa e scrupolosa quando \u00e8 sobria, frivola e disinibita quando \u00e8 ubriaca, fingendo di dimenticare il tutto quando rinsavisce. A farne le spese il neoassunto cameriere ed autista Giovanni (Alberto Sordi).\nProduzione.\nIl film \u00e8 stato prodotto da Gianni Hecht Lucari per la Documento Film e in una coproduzione francese con la Columbia Films.\nLa pellicola ha una struttura ad episodi, tipologia di film molto in voga in Italia negli anni '60.\nIl film risulta importante soprattutto per il \"cast\", sia tecnico che artistico; infatti \u00e8 diretto da alcuni dei maggiori registi dell'epoca: Mario Monicelli \u00e8 stato il capostipite della \"commedia all'italiana\", Luciano Salce aveva avuto un grande successo qualche anno prima con due film interpretati da Ugo Tognazzi (\"Il federale\" e \"La voglia matta\"), Mauro Bolognini in quel periodo diresse molti episodi di altri \"film collettivi\" e Antonio Pietrangeli era specializzato nella caratterizzazione di varie tipologie di donne e che morir\u00e0 due anni pi\u00f9 tardi nel 1968 a Gaeta per annegamento.\nInoltre il film \u00e8 scritto da alcuni dei pi\u00f9 importanti sceneggiatori della \"commedia all'italiana\": Suso Cecchi D'Amico (autrice di film di quegl'anni come \"Salvatore Giuliano\", \"Il Gattopardo\" e \"Casanova '70\", per quest'ultima pellicola avr\u00e0 la \"nomination\" al Premio Oscar per la migliore sceneggiatura originale), Luigi Magni (che debutter\u00e0 alla regia nel 1968 con \"Faustina\"), Rodolfo Sonego (lo sceneggiatore di fiducia di Alberto Sordi e autore in quel decennio di film come \"Una vita difficile\" e \"Amore mio aiutami\"), Ruggero Maccari (che in seguito scriver\u00e0 \"Profumo di donna\" e \"La famiglia\"), Giorgio Salvioni (autore di altri film a episodi e coautore del gi\u00e0 citato \"Casanova '70\") e Tonino Guerra (noto scrittore e poeta, anche lui coautore di \"Casanova '70\").\nRicco \u00e8 anche il \"cast artistico\", infatti gli attori presenti nel film sono tra i pi\u00f9 famosi e importanti del cinema internazionale di allora: del cinema italiano spiccano Alberto Sordi (l'unico dei \"cinque mattatori\" della \"commedia all'italiana\" presente nel film), Monica Vitti (non ancora affermata come \"attrice brillante\", ma per il film avr\u00e0 la \"nomination\" al Nastro d'argento come migliore attrice non protagonista l'anno seguente), Enrico Maria Salerno (che in quell'anno partecip\u00f2 anche al celebre \"L'armata Brancaleone\" assieme a Vittorio Gassman), Claudia Cardinale (che in quel periodo era attiva anche ad Hollywood), Gastone Moschin (che divenne noto grazie alle interpretazioni nei film \"Gli anni ruggenti\" e \"Signore &amp; signori\"); del cinema francese sono presenti Capucine e Jean Sorel (che interpret\u00f2 molti film italiani); del cinema statunitense \u00e8 presente Raquel Welch (considerata una delle pi\u00f9 grandi \"sex-symbol\" di Hollywood).\nLe animazioni sono della M.S.C. Lodolo di Sandro Lodolo.\nIl film: distribuzione e incassi.\nIl film venne distribuito nelle sale italiane dal 22 novembre 1966.\nCensura.\nIl visto censura della presentazione del film \u00e8 stato pubblicato il giorno 25 ottobre 1966 con codice 48074 con visione senza limitazione di et\u00e0 con la motivazione:\n\"\"La 2\u00aa sezione della Commissione di revisione Cinematografica, visionata il giorno 24/10/1966 la presentazione del film \"Le fate\", constatato che essa \u00e8 composta esclusivamente di didascalie e di fotogrammi fissi, che esulano dalla sostanza e dal contenuto del film, esprime per essa parere favorevole alla concessione del nulla osta per le programmazioni in pubblico, senza limitazioni di et\u00e0.\"\"\nIl primo visto censura \u00e8 datato 15 novembre 1966 con codice 48133 con il divieto di visione ai minori di 14 anni con la motivazione:\n\"La 1\u00aa Sezione Estiva della Commissione di Revisione Cinematografica esaminato il film [\u2026] esprime parere favorevole per la proiezione in pubblico con il divieto ai minori degli anni 14 contenendo il film scene e sequenze nonch\u00e9 il contenuto normativo non adatto alla particolare sensibilit\u00e0 dell'et\u00e0 evolutiva dei predetti minori.\"\nIl secondo visto censura \u00e8 invece datato 26 agosto 1998 con codice 92735 ed annulla il divieto di visione ai minori di 14 anni, considerando il film \"per tutti\" dopo alcuni tagli effettuati e al tempo trascorso dalla prima versione del film.\nIn Spagna il film, uscito con il titolo \"Las cuatro brujas\", \u00e8 vietato ai minori di 18 anni.\nIl film.\nIl film \u00e8 stato girato con pellicola 35 mm."}
{"id": "512167", "revid": "287204", "url": "https://it.wikipedia.org/wiki?curid=512167", "title": "Abhidhamma Pi\u1e6daka", "text": "L'Abhidhamma Pi\u1e6daka (p\u0101li; sanscrito: \"Abhidharma Pi\u1e6daka\"; \"Canestro della dottrina ulteriore\"), \u00e8 una delle tre sezioni del Tripi\u1e6daka (tre canestri) o, pi\u00f9 semplicemente, del canone buddhista. Lo scorrere dei secoli ci ha consegnato solo due raccolte canoniche complete dell'Abhidharma: quella in lingua p\u0101li del Canone p\u0101li, relativa al therav\u0101da, e quella del \"sarv\u0101stivada\", noti anche come vaibh\u0101\u015dika, quest'ultima sopravvissuta grazie alla traduzione nel Canone cinese. Questa opera \u00e8 sempre stata oggetto di una grande attenzione e di un rispetto che non \u00e8 un'esagerazione definire reverenziale. Si consideri, ad esempio, che ai novizi era vietato interrompere i monaci anziani quando erano impegnati a ragionare sui contenuti abhidharmici. La deferenza nei riguardi dell'Abhidharma era profonda ed ampia all'interno della comunit\u00e0 buddhista, tanto che lo stesso Kum\u0101raj\u012bva (344-413), noto per la traduzione in cinese di circa settantadue testi buddhisti, considerava l'Abhidharma il punto d'inizio e la base per la diffusione del pensiero buddhista in Cina. Il motivo \u00e8 facile da intuire: l'insegnamento del Buddha si fonda sulla comprensione della realt\u00e0 che contrasta l'ignoranza (avijja) fonte del dukkha. \nL'importanza dell'Abhidharma.\nConoscere approfonditamente l'Abhidharma significa conoscere la realt\u00e0 non convenzionale del mondo fenomenico. E permette cos\u00ec di fare propri i concetti cardine che si presentano continuamente nei sutta. Se il buddhismo \u00e8 \u201cguardare le cose cos\u00ec come sono\u201d, l'Abhidharma enuclea i costituenti ultimi della realt\u00e0, li descrive e ne delucida le relazioni che tra essi intercorrono. \nL'abhidharma \u00e8 considerabile un'espansione filosofica o metafisica del corpus dottrinario buddhista.\nIl buddhismo pu\u00f2 essere considerato un metodo conoscitivo empirico perch\u00e9 si sofferma sull'analisi della mente, dei fenomeni e delle loro cause ed effetti piuttosto che sulla riflessione sulle categorie assolute del pensiero o dell'essere. Per quanto il suo accostamento alla psicologia o alla psicoterapia sia entro certi limiti giustificabile, \u00e8 comunque lo stesso da ritenersi il buddhismo una disciplina nettamente separata da queste scienze, non condividendo con queste, per lo meno nel loro sviluppo pi\u00f9 moderno, n\u00e9 le premesse di base, n\u00e9 i metodi di fondo, soprattutto quelli terapeutici. Basti elencare l'eredit\u00e0 karmica per individuare una dissimiglianza degna di nota tra il buddhismo e la psicologia.\nLa psicoanalisi e la psicoterapia, non teorica, ma pratica lavorano sull'emersione dei vissuti arcaici, le impronte mnesiche (Samskara), esattamente come il Buddhismo. La differenza sostanziale \u00e8 che i semi causali non possono essere bruciati senza la Visione Profonda (Vipassan\u0101). Dopo l'emersione di un contenuto, nella moderna psicologia, viene proposta una sorta di razionalizzazione dell'evento e non la contemplazione attiva della mente. Un importante psicologo, agnostico, alla domanda: che cosa si intende nella moderna psicologia per individuo sano? Ha risposto \" una persona in cui c'\u00e8 equilibrio tra vuoto e pieno, e questo \u00e8 decisamente buddhista. \nSi potrebbe citare Byung-Chul Han : La negativit\u00e0 del non-fare (nicht-zu) \u00e8 anche un tratto essenziale della contemplazione. Nella meditazione Zen, per esempio, si tenta di raggiungere la pura negativit\u00e0 del non-fare, ossia il vuoto liberandosi da qualcosa che incombe, che si impone. Si tratta di una pratica estremamente attiva, tutt'altro che passiva, \u00c8 un esercizio volto a raggiungere una posizione di sovranit\u00e0 dentro il s\u00e9, a collocarsi al centro di s\u00e9. Se disponessimo soltanto della potenza positiva, invece, saremmo consegnati del tutto passivamente all'oggetto. L'iperattivit\u00e0 \u00e8 paradossalmente, una forma estremamente passiva del fare, che non ammette pi\u00f9 alcun agire libero. Si fonda su un'assolutizzazione unilaterale della potenza positiva.\nDescrizione.\nL'abhidharma, nel portare avanti la disamina dei fenomeni, predilige il metodo induttivo, che osserva e analizza l'esperienza fenomenica per forgiare la conoscenza, al metodo deduttivo, che dall'astrattezza di un'idea cerca corrispondenza nell'esperienza e nei fatti. Per quanto concerne il metodo analitico e il metodo relazionale, possiamo affermare che certamente non disdegna n\u00e9 l'uno n\u00e9 l'altro. Il metodo analitico, che prevede la divisione di un fenomeno dal suo contesto a fini conoscitivi, \u00e8 di grande aiuto anche per allentare l'attaccamento, o la brama, verso processi o cose, specialmente quelli nocivi. Il fine ultimo dell'applicazione del metodo analitico \u00e8 di dimostrare che alla fine tutto si riduce a porzioni di un processo di esperienza che si presenta nei due volti della stessa medaglia: stati di coscienza (il mondo interno) e dhamma, atomi o quanti (il mondo esterno). L'analisi abhidharmica, giunta al completamento della sua indagine, rivela il processo esperienziale come l'unica e ultima verit\u00e0. Tuttavia il pensiero buddhista ha sempre caldeggiato l'idea di non perdere il quadro dell'insieme e di non attaccarsi neanche ai dati emersi dall'estrema indagine analitica dei fenomeni dell'esperienza. Possiamo affermare che la cifra del buddhismo \u00e8 la comprensione di una realt\u00e0 relazionale. L'Abhidharma, dunque, all'assolutismo del metodo analitico affianca, relativizzando, il metodo relazionale che dimostra come le parti appena rivelate dalla scomposizione del metodo analitico non hanno esistenza intrinseca, ma esistono piuttosto perch\u00e9 appartengono ad un insieme, o meglio, perch\u00e9 il loro significato si espleta nel rapporto che tra esse intercorre. Tutto ci\u00f2 \u00e8 visibile e riscontrabile in special modo nel \"Dhammasanga\u1e47\u012b\", il primo libro del corpus abhidhammico theravada, che classifica i fattori della realt\u00e0 fenomenica e il \"Pa\u1e6d\u1e6dh\u0101na\" in cui sono analizzate le relazioni causali dei diversi fattori. Analisi e sintesi sono due approcci che indagano la stessa cosa, l'unica cosa oggettivamente esistente: l'esperienza.\nOrigini dell'Abhidharma.\nLa tradizione therav\u0101da assegna la compilazione dell'Abhidhamma al Buddha stesso, con la sola eccezione di uno dei sette libri, il Kath\u0101vatthu, attribuito a Moggaliputtatissa.\nTale attribuzione \u00e8 per\u00f2 forzata perch\u00e9 il testo contiene resoconti di dispute dottrinali verificatesi in un periodo posteriore alla morte di Buddha.\nInoltre alla raccolta dell'Abhidhamma non si fa mai menzione nelle altre due raccolte del Tipi\u1e6daka, in particolare non compare quale una delle nove ripartizioni degli insegnamenti del Buddha (\"nav\u0101\u1e45g\u0101\") elencate in A\u1e45guttara Nik\u0101ya II, 103. In Vinaya II, 285 compare un resoconto del primo concilio, quello di R\u0101jagaha. Qui \u00e8 descritta la recitazione delle regole monastiche (il Vinaya) e dei discorsi (i Sutta), ma non dell'Abhidhamma. La sua inclusione nel corpus canonico sarebbe quindi da attribuire non alla sua presunta e leggendaria recitazione dal parte del Buddha, ma alla volont\u00e0 di gruppi di monaci che fecero opera di persuasione presso gli anziani di altre scuole, reticenti ad acconsentire alle loro richieste, fino ad ottenere il loro assenso.\nL'Abhidharma Sarv\u0101stiv\u0101da riconosce la partecipazione, oltre che quella del Buddha, di vari anziani appartenenti alla scuola stessa \u2013 anche se questi per la tradizione furono dei compilatori che incentrarono le loro ricerche sul canone a loro preesistente. Un'altra scuola, quella dei \"sautr\u0101ntrika\" (nome derivante dalla parola s\u016btra: coloro che seguono i \"s\u016btra\"), pur riconoscendo il valore dell'Abhidhamma e accettandolo in parte, non riconobbe la paternit\u00e0 dei principi presenti nell'opera al Buddha medesimo. L'Abhidharma con tutta probabilit\u00e0 \u00e8 postumo rispetto alle altre due sezioni del Tripitaka. Quasi certamente, il processo della sua sistematizzazione part\u00ec dall'esigenza di elencare, per un eventuale studio mnemonico, le parti essenziali degli insegnamenti racchiusi nei \"S\u016btra\". Dobbiamo, dunque, immaginarcelo come una specie di elenco, o breviario, nel quale era racchiusa l'essenza dell'insegnamento del Buddha. \nCol tempo questo elenco mnemonico, tramandato in un primo momento oralmente, assume sempre pi\u00f9 l'aspetto di uno studio approfondito di natura filologica e cognitiva di quel che avviene nella realt\u00e0 delle cose in una precipua circostanza fisica e, soprattutto, psicologica. Ciononostante, l'Abhidhamma non costituisce una trattazione filosofica sistematica della dottrina buddhista. Questo fa s\u00ec che l'Abhidhamma, con la sua osservazione dei fattori fisici e mentali, diventi uno strumento importantissimo per la meditazione di visione profonda. Si viene a palesare, dunque, secondo la filosofia buddhista, una differenziazione tra la realt\u00e0 per come ci appare e la vera realt\u00e0 che sfugge alla nostra erronea e fuorviante attivit\u00e0 sensoriale. Il linguaggio e i contenuti dell'Abhidhamma sono assai complessi e difficili da comprendere, non solo per la minuziosa e capillare analisi riduttiva per mezzo della quale processi e forme sono, appunto, ridotti ai fattori costituenti, ma anche per il messaggio, pi\u00f9 che esplicito, che rivolge al lettore.\nContenuti.\nQuesta raccolta mina totalmente il concetto che noi abbiamo di realt\u00e0 fenomenica, intaccando frontalmente anche l'idea che abbiamo di noi stessi. Quel che ci sembra di essere, di fatto non \u00e8: quel che appare ai nostri sensi come un'entit\u00e0 fissa, in realt\u00e0 \u00e8 un processo; questa formula \u00e8 applicabile anche al concetto che abbiamo del nostro S\u00e9. Quel che non leggiamo nell'Abhidharma \u00e8 la spiegazione, o meglio, la scomposizione di quel che avviene nelle narrazioni dei discorsi del Buddha, di ci\u00f2 che rappresenta quel che sembra, ma non \u00e8. \nLa tradizione vuole il Buddha come un abile scrutatore della psiche umana, capace di distinguere le possibilit\u00e0 di comprensione del suo interlocutore. Da qui il Buddha \u015aakyamuni avrebbe divulgato il suo insegnamento in un linguaggio pi\u00f9 accessibile e convenzionale, quello dei \"s\u016btra\", e uno non convenzionale e pi\u00f9 attinente alla realt\u00e0 incarnata nel corpus abhidharmico - per quanto le parole, il linguaggio, possano tradurre integralmente concetti in forme di suono e di scrittura. \nQuesto port\u00f2 la speculazione filosofica abhidharmica a distinguere tra realt\u00e0, o verit\u00e0, convenzionale (sa\u1e43v\u1e5btisatya, sammutisacca) e realt\u00e0 ultima, cio\u00e8 cos\u00ec come le cose sono (\"param\u0101rthasatya\", sans., \"paramatthasacca\", p\u0101li).\nQuel che i filosofi buddhisti sostengono \u00e8 che ci\u00f2 che l'uomo ritiene di percepire \u00e8 solo una parte della realt\u00e0: la realt\u00e0 che si riesce a percepire, considerata la scarsa porzione che se ne riesce a scorgere, non \u00e8 la realt\u00e0 pi\u00f9 profonda, perch\u00e9 \u00e8 un'informazione eccessivamente parziale, una realt\u00e0 oltremodo soggettivizzata dall'esperienza, dall'emotivit\u00e0 e dalle abilit\u00e0 cognitive personali. La Verit\u00e0 sembrerebbe essere nascosta, dunque, dalle capacit\u00e0 percettive e analitiche umane, che i buddhisti definiscono realt\u00e0 convenzionale. Allora le cose del mondo, e nel mondo, non sono entit\u00e0 fisse, ma processi mutevoli e che esistono esclusivamente in una relazione di causa ed effetto.\nAnche l'Io, o, in forma pi\u00f9 estesa, quel che intendiamo con il termine persona, \u00e8 un processo cangiante che influenza e a sua volta \u00e8 influenzato. Il nostro corpo e la nostra mente sono composti da diversi elementi costitutivi e dai corrispondenti effetti di mutua influenza. Tutti i fenomeni dell'universo dipendono, per esistere, dalla loro reciproca interazione: sono, cio\u00e8, interdipendenti. Cos\u00ec la sedia che \u00e8 composta da pi\u00f9 parti, dipende dal legno, da un albero, dalla terra dove fu piantato l'albero, dalla pioggia e dal sole, ma anche da un uomo che ha progettato e costruito questa sedia e dalla sua comprensione del suo uso e funzione. Cos\u00ec anche quello che siamo \u00e8 costituito da parti interdipendenti tra loro e interdipendenti con cause esterne (cibo, ossigeno e cos\u00ec via).\nIn un periodo che ha inizio con l'insegnamento del Buddha l'individuo era ritenuto scomponibile in cinque aggregati: \"skanda\", sans., \"khanda\", p\u0101li. In seguito, anche attraverso quel percorso di ricerca che port\u00f2 alla compilazione dell'Abhidhamma, i cinque aggregati psicofisici furono ulteriormente suddivisi in altre sottounit\u00e0, gli elementi di base: i dhamma. L'Abhidhamma dei therav\u0101da riconosce ottantadue classi di dhamma, solo uno dei quali \u00e8 incondizionato (asamsk\u1e5bta/asa\u1e43khata): il nibb\u0101na. Tutti gli altri sono condizionati (\"samsk\u1e5bta\", sans., \"sa\u1e43khata\", p\u0101li), il che vuol dire che questi ottantuno dhamma esistono grazie a determinate condizioni e quindi, per essere, sono condizionati da altri fattori. Solo il nibb\u0101na non \u00e8 condizionato e non \u00e8 scomponibile in altri fattori e non dipende da altri fattori. I dhamma hanno, ognuno singolarmente, peculiarit\u00e0 distinguibili.\nI dharma/dhamma.\nI dharma, sans., dhamma, p\u0101li, condizionati si dividono in tre categorie: la coscienza (citta = vij\u00f1\u0101na, sans., vi\u00f1\u00f1\u0101\u1e47a, p\u0101li), formata da un solo \"dharma\"; le associazioni mentali (caitasika, sans., cetasika, p\u0101li) composte da ben cinquantadue \"dharma\" \u2013 venticinque salutari, quattordici non salutari e tredici moralmente neutre e sette di queste tredici sono comuni a tutte le \"occasioni\" mentali: contatto, sensazione e percezione. La materia o forma fisica (\"r\u016bpa\") che conta ventotto \"dharma\". Certamente l'Abhidharma \u00e8 uno strumento utilissimo al praticante buddhista, tuttavia quest'opera tra i suoi scopi ha quello di elencare e studiare gli aspetti dell'essere e l'aspetto principale dell'essere \u00e8 il sorgere, il permanere per un tempo determinato, e lo sparire... poi che questa sistematizzazione aiuti e sostenga il meditante \u00e8 fuori di dubbio, tuttavia non possiamo soprassedere sul valore ontologico dell'opera. \nLa critica recente afferma che l'Abhidhamma Therav\u0101da presenta uno studio dell'essere dei fenomeni e dei processi, ma non delle sostanze. La questione di indagare ulteriormente i \"dhamma\" come entit\u00e0 e sostanza rimane abbastanza aperta, e questo \u00e8 uno dei campi di scontro, o confronto, con i sostenitori dell'Abhidharma Sarv\u0101stiv\u0101da. L'Abhidharma Sarv\u0101stiv\u0101da, come \u00e8 presumibile attendersi, ha molte differenze con quello in p\u0101li. Qui abbiamo a che fare con settantacinque \"dharma\" e l'incondizionato \"dharma\" del \"nibb\u0101na\" \u00e8 in compagnia di altri due \"dharma\" incondizionati. Inoltre non tutti i settantacinque trovano corrispondenza con l'elenco dei \"dhamma\" dei ther\u0101vada, il che significa che l'Abhidhamma dei sarv\u0101stivada presenta differenze, anche rilevanti, sul piano ontologico. \nI sarv\u0101stivadin vedevano negli elementi ultimi della realt\u00e0, i \"dharma\", entit\u00e0 forniti di esistenza propria (\"svabh\u0101va\") e non dipendono, non da altre cause, ma hanno a che fare con quello che Paul Williams chiama una reificazione concettuale. \nSpieghiamo di cosa stiamo parlando, onde evitare di dare informazioni ambigue sul pensiero dei Sarv\u0101stiv\u0101da (\"sarva asti\" = ogni cosa \u00e8). Prendiamo l'esempio di una citt\u00e0, il termine \u201ccitt\u00e0\u201d \u00e8 usato per descrivere non una singola unit\u00e0 fenomenica, ma un insieme di singole unit\u00e0 (costruzioni, strade, abitazioni, cittadini, ecc) che, per esemplificazione concettuale, raggruppiamo in un'unica parola portatrice di un valore semantico che esprime l'insieme. Dal punto di vista oggettivo, dunque, un insieme pu\u00f2 anche essere considerato una \u201csingola cosa\u201d \u2013 specialmente quando l'insieme si caratterizza di aspetti che trascendono le parti, assumendo cos\u00ec un nuovo valore diverso o aggiunto a quello delle parti componenti. \u2013 nondimeno \u00e8 inconcepibile un approccio che non tenga anche conto delle singole unit\u00e0 che realizzano l'insieme. Quindi, come suggerisce Paul Williams, i \"dhamma\" per questa scuola buddhista non sono causalmente dipendenti, nel senso che non traggono origine da una reificazione concettuale come quella dell'esempio fatto poco fa per il termina citt\u00e0. \nOvviamente anche per i sarv\u0101stiv\u0101da i \"dharma\" sono in relazione di causa ed effetto tra di loro: il \"dharma\" salutare risente del \"dharma\" non salutare, la brama \u00e8 contrastata dalla non brama e viceversa. Questo implica che i \"dharma\", o i fenomeni, in s\u00e9 non sono, ma vengono ad essere in relazione. Si dice che n\u00e9 esistono n\u00e9 non esistono, quindi non sono buoni come non sono cattivi. Ci\u00f2 non significa che il mondo e la materia non esistono, descrive semplicemente il loro carattere relativo. Ora sappiamo che per l'Abhidharma e per i pensatori buddhisti la manifestazione reale delle cose \u00e8 originata da \"dharma\" condizionati reciprocamente \u2013 nei testi troviamo il termine sa\u1e43sarga, termine molto appropriato per rendere l'idea dello stato delle cose dei dharma. Sa\u1e43sarga \u00e8 un sostantivo composto, ma lo troviamo nei dizionari di lingua sanscrita anche come un unico lemma e in questo caso lo traduciamo con: mescolanza, associazione. Nel caso dei \"dharma\", tradurlo in modo che i due elementi originari della parola siano palesi, ci dar\u00e0 come risultato il composto: \u201cco-emissione\u201d. La realt\u00e0 fenomenica, quindi, \u00e8 il risultato di questa co-emissione di \"dharma\" e questi \"dharma\" hanno le seguenti propriet\u00e0: nascono, continuano il processo di esistenza e cessano al compimento di questo processo, e in ognuna delle suddette fasi influenzano e sono influenzati dagli altri \"dharma\". Per la filosofia buddhista tutto nasce e muore, ma il nascere e morire non sono altro che fasi di un processo relazionato ad altri infiniti processi; tutto \u00e8 condizionato e quel che \u00e8 condizionato \u00e8 sofferenza. Chiudiamo il paragrafo con una scheda che riassume i sette libri che compongono l'Abhidhamma in lingua pali. La \"Dhammasa\u1e45ga\u1e47\u012b\" \u00e8 il primo libro, che gli studiosi buddhisti considerano la sorgente dell'intero sistema dell'Abhidhamma. Possiamo tradurre il titolo come \u201cEnumerazione dei fenomeni\u201d. \nCome abbiamo precedentemente spiegato, questa prima sezione si presenta come un catalogo esauriente dei costituenti ultimi dell'esistenza, non a caso si apre con la \"m\u0101tik\u0101\", una scheda con il programma delle categorie che serve da struttura per l'Abhidhamma, e si divide in quattro capitoli. Il primo, \u201cstati della coscienza\u201d prende circa la met\u00e0 del libro e presenta una prima analisi che divide i suddetti stati di coscienze nella presente triade: sano, malsano e indeterminato. L'analisi prosegue e si fa sempre pi\u00f9 approfondita, ed enumera centoventuno tipi di coscienze classificate in base alla loro qualit\u00e0 etica. Ogni tipo di coscienza a sua volta \u00e8 suddiviso nei relativi fattori mentali coesistenti, che sono definiti individualmente in maniera esauriente. Il secondo capitolo, \u201csulla materia\u201d, porta avanti l'investigazione di ci\u00f2 che \u00e8 moralmente indeterminato, enumerando e ordinando i differenti tipi di fenomeni materiali. Il terzo capitolo, chiamato \u201csommario\u201d, offre spiegazioni concise di tutti i termini presenti nell'Abhidhamma e nel Suttanta, la sezione dei s\u016btra. Il primo libro termina con un riepilogo,\u201csinossi\u201d, che spiega succintamente solamente l'Abhidhamma. Il \"Vibha\u1e45ga\" ,\u201cil libro di analisi\u201d, \u00e8 composto di diciotto capitoli, ogni dei quali si presenta come un'esposizione indipendente. Il Vibha\u1e45ga si occupa nelle diverse sezioni di: aggregati, basi (o 'sfere') sensoriali, elementi, verit\u00e0, facolt\u00e0, originazione dipendente, fondamenti della presenza mentale, sforzi supremi, mezzi per la realizzazione, fattori del risveglio, il nobile ottuplice sentiero, i jh\u0101na, regole d'addestramento, generi di conoscenza, un registro numerico dei contaminazioni o inquinanti, il \"dhammahadaya\" - \u201cil cuore della dottrina\u201d \u2013 che \u00e8 una topografia psicocosmica dell'universo buddhista. Il \"Dhat\u016bkath\u0101\", \u201cil discorso sugli elementi\u201d, \u00e8 scritto in una forma didattica. Esamina tutti i fenomeni che hanno a che fare con gli aggregati, i sensi di base e gli elementi di base. La \"Puggalapa\u00f1\u00f1atti\", \u201cconcetti sugli individui\u201d (il termine puggala si traduce anche con 'persona'), \u00e8 considerato generalmente come il pi\u00f9 in antico dei libri dell'Abhidhamma. Tratta il tema del \"puggala\", la persona. Il libro si apre con un indice e segue il metodo dell'A\u1e45guttara Nik\u0101ya, quindi studia l'essere umano sotto un termine, poi sotto due e cos\u00ec fino a dieci. Varie parti si ritrovano, quasi per intero, nelle sezioni corrispondenti dell'A\u1e45guttara Nik\u0101ya. Inoltre inizia con elenco completo dei tipi di concetti e questo suggerisce che probabilmente \u00e8 stato redatto per supplire alle realt\u00e0 concettuali escluse dagli altri libri dell'Abhidhamma. Il \"Kath\u0101vatthu\" \u201ci punti della controversia\u201d, \u00e8 un trattato, dal tono ovviamente polemico, attribuito a Moggaliputta Tissa. \nCompilato durante il regno dell'imperatore A\u015boka, 218 anni dopo il Parinibb\u0101na del Buddha, esprime la volont\u00e0 di contestare le opinioni eterodosse delle scuole buddhiste non appartenenti ai therav\u0101din che riconoscevano solo gli insegnamenti presenti nei \"s\u016btra\". I therav\u0101da difesero la legittimit\u00e0 di questo libro, suggerendo \u2013 con una tesi ardita \u2013 che in realt\u00e0 Moggaliputta Tissa compil\u00f2 solamente seguendo le intenzioni e le volont\u00e0 del Buddha stesso. Il \"Yamaka\" \u201cil libro degli accoppiamenti\u201d \u00e8 stato compilato con il fine di dissolvere probabili ambiguit\u00e0, definendo con la massima precisione i termini tecnici compresi nell'Abhidhamma. \u00c8 cos\u00ec chiamato perch\u00e9 nelle sue pagine \u00e8 utilizzato il gruppo duale di una domanda con la relativa formulazione opposta. Il \"Pa\u1e6d\u1e6dh\u0101na\" \u201cil libro dei rapporti condizionali\u201d \u00e8 considerato il lavoro pi\u00f9 importante del Abhidhamma, tant'\u00e8 che la tradizione gli ha conferito l'epiteto di \u201cgrande trattato\u201d (\"mah\u0101pakara\u1e47a\"). Un'opera imponente per dimensione e accuratezza. Lo scopo del Pa\u1e6d\u1e6dh\u0101na \u00e8 quello di applicare lo schema delle ventiquattro relazioni condizionate a tutti i fenomeni presenti nella tabella dell'Abhidhamma. Quindi \u00e8 strettamente connesso con i principali fenomeni dell'esistenza sia fisici che mentali: l'io, la persona, il mondo. La parte principale del lavoro ha quattro grandi divisioni: origini secondo il metodo positivo, secondo il metodo negativo, secondo il metodo positivo-negativo e secondo il metodo negativo-positivo. Ciascuno di questi a sua volta ha sei suddivisioni: origini delle triadi, degli elementi bivalenti, degli elementi bivalenti e delle triadi uniti, delle triadi e degli elementi bivalenti uniti, delle triadi e delle triadi unite e degli elementi bivalenti e degli elementi bivalenti uniti. Anche se presenta una puntualissima e dettagliata delucidazione del \"pa\u1e6diccasamupp\u0101da\", non ricalca la classica suddivisione nei dodici anelli, elencando ventiquattro paccaya o modi dell'essere condizionabili."}
{"id": "512168", "revid": "1442080", "url": "https://it.wikipedia.org/wiki?curid=512168", "title": "Mace (beatmaker)", "text": "Ha prodotto brani per una grande variet\u00e0 di artisti, tra i quali Fabri Fibra, Gu\u00e9 Pequeno, Marracash, Izi, Noyz Narcos, Salmo, Lorenzo Fragola, Joan Thiele, Kaos, Colle der Fomento, Jack the Smoker, Gemitaiz e Rkomi.\nBiografia.\nPrimi anni.\nMace entra nel mondo dell'hip hop sin dalla giovane et\u00e0, appassionandosi inizialmente al writing e in seguito alla produzione di basi musicali. Dopo un periodo di gavetta stringe un sodalizio con l'MC milanese Jack the Smoker, dando vita al gruppo La Cr\u00e8me, il quale pubblica l'album \"L'alba\" nel 2003 attraverso la Vibrarecords. Il duo inizia a suonare in tutta Italia, con qualche comparsa anche in Svizzera, fino ad aprire il concerto di Ghostface Killah del Wu-Tang Clan al Rolling Stone di Milano.\nDopo il suo esordio inizia una lunga serie di collaborazioni con artisti di spicco dell'hip hop italiano, producendo brani per Kaos, Colle der Fomento, Mondo Marcio, Bassi Maestro, Clementino, DJ Enzo, Lord Bean, Vacca, Ghemon, Amir, Ape e Zampa, oltre al rapper statunitense Afu-Ra. Nel 2007 ha pubblicato l'album \"Tilt\" insieme all'MC milanese Blodi B, membro del collettivo Banhana Sapiens.\nI Reset!\nNel 2008 Mace si avvicina alla musica elettronica e fonda i Reset! insieme a Alex Trecarichi, Rocco Civitelli, Vincenzo Catanzaro e Matteo Ievolella. Le sonorit\u00e0 del gruppo sono state definite dalla critica specializzata come una fusione di funk, electro, house e hip hop. Nel corso della loro attivit\u00e0 hanno pubblicato una serie di singoli ed EP attraverso etichette discografiche britanniche, australiane e giapponesi, oltre ad aver realizzato remix ufficiali per Fatboy Slim, Cassius, Robyn, Bingo Players, Audio Bullys e Mad Decent (etichetta fondata da Diplo);\nDurante la prima met\u00e0 degli anni duemiladieci il gruppo si \u00e8 esibito in Asia, Australia, Ibiza, Regno Unito e Giappone. \nNel 2013 esce su Sony Music l'album di esordio \"Future Madness\" che include la partecipazione di numerosi artisti come Erick Sermon degli EPMD, Keith Murray, Gu\u00e9 Pequeno, Emis Killa, Noyz Narcos, Clementino, Ensi, Ghemon, Francesco Sarcina e Paul King. Il disco \u00e8 stato successivamente ristampato in Giappone on l'aggiunta di vari remix.\nCarriera solista.\nNel 2012 il musicista si avvicina alla trap e a partire dal 2013 inizia a pubblicare i suoi primi singoli e EP da solista, prevalentemente su etichette statunitensi e britanniche, e a fare tour promozionali in Australia e Giappone. L'anno successivo ritorna a produrre basi musicali per vari rapper italiani, tra cui come Marracash, Gu\u00e9 Pequeno, Jake La Furia, Salmo, Noyz Narcos, Gemitaiz, MadMan, e Izi, per il quale realizza insieme a Shablo la base di \"Chic\" che viene certificato disco di platino.\nNel 2017 ha prodotto il \"Pamplona\" di Fabri Fibra, in seguito certificato triplo disco di platino dalla FIMI e che ha conquistato la vetta della classifica airplay italiana. Tra il 2019 e il 2020 sono usciti i singoli \"Immaginario\" con Colapesce, \"Non mi fido\" con Side Baby e gli Psicologi e \"Bianco/Gospel\" con Gemitaiz.\nNel 2020 ha pubblicato il singolo \"Ragazzi della nebbia\", in cui sono presenti Irama e gli FSK Satellite: esso ha svolto il ruolo di singolo apripista del suo album di debutto. Intitolato \"OBE\", il disco \u00e8 stato pubblicato il 5 febbraio 2021 e ha ottenuto un buon successo in Italia, debuttando in vetta alla Classifica FIMI Album; Il successo dell'album \u00e8 stato reso possibile in special modo dal secondo singolo \"La canzone nostra\" (inciso con Blanco e Salmo), che ha dominato la Top Singoli per quattro settimane consecutive, venendo certificato disco d'oro."}
{"id": "512171", "revid": "125733747", "url": "https://it.wikipedia.org/wiki?curid=512171", "title": "Miranda (film 1985)", "text": "Miranda \u00e8 un film del 1985 diretto da Tinto Brass.\nIl film prende liberamente spunto dalla commedia di Carlo Goldoni, \"La locandiera\", la cui protagonista si chiama per l'appunto Mirandolina.\nTrama.\nIl film \u00e8 ambientato nella bassa Pianura Padana all'inizio degli anni cinquanta. Una locandiera prosperosa e molto disponibile, di nome Miranda, attende da anni il ritorno del marito, Gino, disperso in guerra. In attesa di notizie del coniuge la donna si concede numerose avventure con una serie di personaggi che ruotano intorno alla locanda: l'autotrasportatore Berto, amante fisso e motivo di numerosi litigi.\nIl ricco ex fascista Carlo, l'amante di passaggio, costretto al confino ma pronto a coprire la donna di costosi regali. Il giovane e avvenente tecnico americano, Norman, che si occupa del metanodotto e delle bellezze locali. Tra i pretendenti, non dichiarato, c'\u00e8 pure Toni, il garzone della locanda. Toni \u00e8 sinceramente innamorato di Miranda, ma la donna, intuendone le intenzioni, non gli permette di avere occasione di manifestare i suoi sentimenti.\nMiranda, giocando con i vari uomini, passa da un incontro sentimentale e sessuale a un altro, con grande disinvoltura e leggerezza. Nel frattempo si permette anche di dispensare consigli amorosi e dichiarazioni libertine alle amiche.\nProduzione.\nBuona parte del set avvenne nel paese di Pomponesco. Alcune scene, anzich\u00e9 nella pianura padana, sono state girate al porto di Ancona, mentre la sequenza del ballo \u00e8 stata ambientata presso l'Hotel Regina sulla spiaggia di Senigallia. Tra gli aiuto registi spicca un giovane Domenico Saverni, futuro collaboratore a molte sceneggiature di cinepanettoni.\nDistribuzione.\nIl film \u00e8 stato proiettato nelle sale italiane a partire dal 15 ottobre 1985.\nCritica.\nLa critica ha accolto in modo negativo il film di Tinto Brass. Stefano Reggiani in una sua recensione ha definito la pellicola \"un film di culto corporale, una celebrazione del sesso femminile in senso stretto\". Secondo Matteo Contin, il film \u00e8 sostanzialmente un imbroglio perch\u00e9 vorrebbe essere un sexy-affresco sull'Italia post-bellica, mentre invece si sviluppa come un soft-core condito da dialoghi che vorrebbero far apparire serioso e artistico il tutto. Ne esce un film \"stanco, ricattatorio, senza un briciolo di idea che non sia quella di fare vedere la topa di Serena Grandi\"."}
{"id": "512175", "revid": "767487", "url": "https://it.wikipedia.org/wiki?curid=512175", "title": "Asso (film)", "text": "Asso \u00e8 un film italiano del 1981 diretto da Castellano e Pipolo.\nTrama.\nAsso \u00e8 un incallito giocatore che si \u00e8 guadagnato il soprannome per la sua bravura con le carte. Lo stesso giorno in cui si sposa viene a sapere che in citt\u00e0 \u00e8 arrivato il \"Marsigliese\", un noto giocatore d'azzardo. La moglie Silvia si convince a lasciarlo andare ma soltanto a patto che quella sia l'ultima volta di Asso al tavolo di gioco. Asso va quindi al Bar di Bretella per incontrare il Marsigliese e giocare quella che viene subito definita \"la partita del secolo\". Asso stravince, riducendo sul lastrico l'avversario.\nDi ritorno a casa per\u00f2 Asso incontra \"Sicario\", un killer a pagamento che lo uccide; da questo momento Asso diventa un fantasma. Tornato a casa, racconta alla moglie della sua improvvisa morte e del fatto di essere visibile solo a lei grazie al suo amore. Silvia, inizialmente incredula, accetta la realt\u00e0 del fatto solo quando viene chiamata a riconoscere la salma del marito all'obitorio. Il fantasma affianca quindi la sua vedova, cercando di trovarle un marito; la scelta ricade sul facoltoso banchiere Luigi Morgan, ancora innamorato della defunta moglie Enrichetta, il cui spirito dar\u00e0 dei consigli ad Asso sul come farli convolare a nozze, dando vita ad alcune divertenti situazioni. Bretella, approfittando della morte di Asso, tenta con ogni mezzo di conquistare Silvia, ma lei non cede.\nAsso incontra lo spirito di \"Sicario,\" che lo ha ucciso (a sua volta fatto fuori da Bretella dopo essersi rifiutato di uccidere Morgan e averlo avvertito che l'indomani sarebbe andato alla polizia per autodenunciarsi dell'assassinio di Asso), il quale gli rivela che a commissionare l'omicidio \u00e8 stato proprio il barista. Asso pu\u00f2 cos\u00ec vendicarsi del delinquente, che nel frattempo sta cercando di impedire la celebrazione del matrimonio tra Silvia e Morgan, rapendo quest'ultimo. Dopo un rocambolesco inseguimento, Asso riesce a salvare il banchiere e a far arrestare Bretella. Morgan, per\u00f2, decide di non sposare pi\u00f9 Silvia, tenendo fede ad un voto fatto durante l'inseguimento: se si fosse salvato dal rapimento sarebbe rimasto per sempre lo sposo della sua amata Enrichetta.\nSilvia finisce per innamorarsi di un giocatore di poker, il \"Varesino\", bravo almeno quanto Asso e con la sua stessa faccia, e il fantasma svanisce, non prima di contraddirsi nel ricordare alla moglie che un tipo simile sarebbe stato capace di abbandonarla per giocare una partita a carte.\nAsso arriva infine in paradiso, e si mette a giocare a poker con Dio in persona. Perde, ma Dio gli promette una rivincita tra qualche millennio.\nIncassi.\nIl film risult\u00f2 5\u00ba campione d'incassi nella stagione cinematografica italiana 1980-81."}
{"id": "512179", "revid": "42020", "url": "https://it.wikipedia.org/wiki?curid=512179", "title": "Andrea di Ungheria", "text": ""}
{"id": "512180", "revid": "767487", "url": "https://it.wikipedia.org/wiki?curid=512180", "title": "La stanza del vescovo (film)", "text": "La stanza del Vescovo \u00e8 un film del 1977 diretto da Dino Risi tratto dal romanzo omonimo di Piero Chiara pubblicato nel 1976.\n\u00c8 stato presentato fuori concorso al 30\u00ba Festival di Cannes del 1977, mentre la prima proiezione in sala \u00e8 avvenuta sempre in Francia il 14 settembre dello stesso anno. Il personaggio del cancelliere \u00e8 interpretato dallo scrittore stesso Piero Chiara.\nTrama.\n1946: Marco Maffei, trentenne tornato a Luino dalla Svizzera dove si era rifugiato per scampare dalla guerra, vagabonda per il lago Maggiore con la \"Tinca\", la sua barca a vela. Il giovane, benestante, ha deciso di concedersi un lungo periodo di vacanza prima di cercare un lavoro stabile. Un pomeriggio, mentre attracca al porto di un paese, incontra Temistocle Mario Orimbelli, ozioso e gaudente avvocato di mezza et\u00e0. Anch'egli da poco rientrato a casa, dopo dieci anni trascorsi in guerra tra Africa e Napoli come ufficiale dell'ex Regio Esercito, fraternizza con il giovane, imbarcandosi.\nInsieme raggiungono in barca la darsena della villa dove l'avvocato abita con la dispotica moglie Cleofe Berlusconi, sposata soltanto per interesse. Della famiglia fa parte anche la giovane e bella cognata Matilde Scrosati, moglie di Angelo, fratello di Cleofe, ritenuto disperso in guerra d'Etiopia. Proprio in quei giorni si attende l'arrivo della dichiarazione di morte presunta. Dopo la cena, Marco viene ospitato per la notte nella \"stanza del Vescovo\": il nome deriva da un prozio di Cleofe, monsignor Alemanno Berlusconi, annegato anni prima in modo misterioso nella darsena.\nPer sfuggire alle grinfie della moglie, la mattina successiva Orimbelli si fa trovare sulla barca, costringendo Maffei a ospitarlo. Nonostante la differenza di et\u00e0, tra loro nasce una complicit\u00e0 che li porta a una crociera romantica con due disinvolte turiste svizzere. Al ritorno in villa l'Orimbelli, che ha delle mire su Matilde, intuisce l'interesse di Marco per la cognata. Per eliminare il concorrente, confessa all'amico di avere con lei una relazione segreta. Marco cade nel tranello, rinuncia a corteggiare Matilde e lascia campo libero all'Orimbelli, che seduce la cognata durante la navigazione sul lago insieme a Maffei e a una sua amica, Landina. Mentre i quattro veleggiano arriva la notizia della morte di Cleofe, annegata nella darsena come lo zio vescovo. Marco sospetta dell'avvocato, che gli sembra di aver visto in bicicletta la notte della morte di Cleofe. Lo racconta a Matilde, ma la donna gli dice che si \u00e8 sbagliato e di tacere con il magistrato che segue il caso. Le indagini si concludono con l'archiviazione per suicidio e pochi mesi dopo l'Orimbelli e Matilde si sposano.\nMarco riprende a navigare sul lago e dopo qualche tempo torna a villa Cleofe. Qui si rende conto che i rapporti tra i due coniugi sono pessimi. Di nascosto l'uno dall'altra, l'Orimbelli confessa a Marco che il matrimonio \u00e8 finito e gli chiede di tornare insieme in barca sul lago, mentre Matilde gli racconta che dopo pochi mesi di vita in comune si \u00e8 convinta che il marito sia capace di tutto e possa essere davvero l'assassino di Cleofe.\nLa sera stessa a sorpresa alla villa si presenta Angelo Berlusconi di ritorno dall'Etiopia. Infatti l'uomo, evirato dai guerrieri etiopi e dato per disperso, in realt\u00e0 era vivo ed era rimasto in Africa all'insaputa di tutti, tranne che della sorella e dell'Orimbelli. Berlusconi ha saputo della morte della sorella e accusa il cognato di essersi impossessato di tutto il patrimonio di Cleofe, compresa la propria quota che la donna aveva ereditato dopo la dichiarazione di morte presunta. L'Orimbelli lo caccia, ma il cognato gli annuncia che indagher\u00e0 per conto suo. Maffei va a trovare Berlusconi e questi, per sostenere le sue ragioni, legge una lettera che la sorella gli ha scritto il giorno della morte, il cui contenuto non sembra quello di un prossimo suicida. Le indagini di Berlusconi hanno successo: a incastrare l'Orimbelli arriva la testimonianza di un meccanico ciclista che afferma di avergli venduto una bicicletta, la stessa sulla quale Marco lo aveva visto la notte in cui ha ucciso la moglie. Accertati i forti indizi di colpevolezza, il magistrato ordina l'arresto, ma l'uomo si chiude a chiave nella stanza del Vescovo e si impicca.\nMatilde e Marco potrebbero iniziare una seria storia d'amore, ma dopo una notte di passione il giovane decide di andarsene sulla Tinca nonostante l'esplicita offerta di restare di Matilde, ora proprietaria della villa donatale dal Berlusconi prima di ripartire per l'Africa.\nProduzione.\nPer la parte di Matilde inizialmente era stata scelta l'attrice Lilli Carati.\nNel film, come nel romanzo, ci sono due barche, la Lady e la Tinca, che in origine si chiamava Jamaica ed era una scialuppa di salvataggio dell'Angelina Lauro. Ora la barca \u00e8 affondata e si trova a circa 200 metri a sud del porto di Ranco (Varese), a 30 metri da riva e a 15 metri sott'acqua. Invece la Lady era uno sloop del 1898.\nIn un'intervista, Anna Brovelli di Ranco, che cur\u00f2 la parte nautica del film, ricorda le riprese (iniziate l\u201911 settembre 1976 e terminate il 23 dicembre) e le veleggiate con Piero Chiara.\nLe riprese del film sono state realizzate in diverse localit\u00e0 piemontesi e lombarde del Lago Maggiore, nello specifico:\nColonna sonora.\nIl tema della colonna sonora di Armando Trovaioli \u00e8 stato riutilizzato per la sigla finale del coevo gioco a quiz condotto da Raimondo Vianello e Sandra Mondaini.\nTracce.\nQuesti i brani: \nDistribuzione.\nCensura.\nLe scene di nudo integrale valsero al film il divieto di visione per i minori di 14 anni. Il divieto \u00e8 stato eliminato con la revisione ministeriale dell'8 aprile 2009.\nCuriosit\u00e0.\nIn una scena girata in esterni si vede chiaramente il poster del film \"Il sole sorger\u00e0 ancora\", uscito nel 1957, mentre il film \u00e8 ambientato nel 1946-47, cio\u00e8 oltre 10 anni prima."}
{"id": "512181", "revid": "42020", "url": "https://it.wikipedia.org/wiki?curid=512181", "title": "Ludovico di Ungheria", "text": ""}
{"id": "512183", "revid": "303585", "url": "https://it.wikipedia.org/wiki?curid=512183", "title": "Stadio Aldo Campo", "text": "Lo stadio comunale Aldo Campo di Ragusa \u00e8 un impianto polisportivo che ospita le partite casalinghe dell'Unione Sportiva Ragusa e del Marina di Ragusa e delle due societ\u00e0 di Rugby Padua Rugby e Rugby Audax Clan e alcune gare minori di atletica.\n\u00c8 dotato di 8 corsie per la pista d'atletica che circondano un campo in erba. Edificato nel 1972, \u00e8 dotato di due tribune laterali (A, coperta, con seggiolini e tribuna stampa; B, gradinata riservata ai tifosi locali) e una curva (tribuna C, dedicata agli ospiti).\nLo stadio \u00e8 stato dedicato, nella stagione 2001-2002, ad Aldo Campo, un calciatore degli anni trenta, ma \u00e8 comunemente conosciuto come \"Selvaggio\", in quanto si trova nella contrada omonima. La tribuna B \u00e8 stata intitolata nel 2005 al tifoso Emanuele Firrito.\nSettori e capienza.\nLa capienza dello stadio \u00e8 di 4.500 posti a sedere, cos\u00ec distribuiti:"}
{"id": "512184", "revid": "1507870", "url": "https://it.wikipedia.org/wiki?curid=512184", "title": "Passo Fedaia", "text": "Il passo Fedaia (\"Pas de Fedaa o Jof de Fedaia\" in ladino), (2.057\u00a0m) \u00e8 un valico alpino situato al confine fra Trentino-Alto Adige e Veneto, fra le province di Trento e Belluno, che mette in comunicazione la Val di Fassa all'Agordino, ai piedi della Marmolada, attraverso la Strada statale 641 del Passo Fedaia.\nEtimologia.\nToponimi di questo tipo sono assai diffusi nell'area alpina e derivano dal latino *\"fetaria\" \"pascolo per le pecore\". Tutt'oggi in numerosi dialetti veneti e ladini \u00e8 in uso il termine \"feda\" per indicare la pecora.\nDescrizione.\nIl passo \u00e8 formato da un pianoro di circa 2,5 chilometri, presso il quale si trova un lago artificiale, il lago Fedaia, utilizzato per la produzione di energia idroelettrica. Dal valico partono inoltre alcuni impianti di risalita e numerosi itinerari per le escursioni sulla Marmolada. \u00c8 presente anche un Museo della Grande Guerra.\nIl Fedaia e la ricerca sui raggi cosmici.\nNel 1950 la SADE, che allora aveva il monopolio nel Triveneto della produzione e della distribuzione dell\u2019energia elettrica, inizi\u00f2 la costruzione della diga del Fedaia per ottenere energia idroelettrica immagazzinando le acque di disgelo della Marmolada. Fu costruito ai piedi della diga stessa un laboratorio per lo studio dei raggi cosmici, che poteva disporre di grandi quantit\u00e0 di energia elettrica.\nFu quindi possibile sistemarvi un grande elettromagnete che consentiva di separare la materia dall'antimateria carica. Nel laboratorio, attivo fino al 1955, lavorarono fisici di varie universit\u00e0 e nazioni, e anche i premi Nobel Fermi, Blackett e Powell vi passarono brevi periodi.\nCiclismo.\nIl passo Fedaia, spesso chiamato semplicemente \"Marmolada\", \u00e8 molto conosciuto fra gli amanti del ciclismo soprattutto per il suo versante orientale (veneto), celebre per le bellezze naturali e per la difficolt\u00e0 della salita, che presenta il noto rettilineo di Malga Ciapela, circa tre chilometri quasi completamente diritti ad una pendenza media di oltre il 12% e massima del 15%: si tratta, oltre che di uno dei tratti pi\u00f9 difficili di tutte le salite dolomitiche, di una delle strade alpine che permettono velocit\u00e0 in discesa molto elevate, anche oltre i 100 chilometri orari. Il versante trentino \u00e8 invece molto pi\u00f9 dolce e breve, con circa il 5% di pendenza media.\nGiro d'Italia.\nIl Giro d'Italia si avvicin\u00f2 al passo Fedaia nel 1969, anno in cui era previsto l'arrivo a Malga Ciapela, ai piedi del valico. La frazione in oggetto fu per\u00f2 cancellata per maltempo, e poi riproposta con successo l'anno seguente. La prima scalata fino alla sommit\u00e0 del Fedaia avvenne nel 1975, e da quell'occasione il valico \u00e8 stato pi\u00f9 volte percorso dalla corsa rosa, nel 2008 e nel 2022 anche in veste di arrivo di tappa:"}
{"id": "512187", "revid": "838137", "url": "https://it.wikipedia.org/wiki?curid=512187", "title": "Partito Verde (Bulgaria)", "text": "Il Partito Verde (in bulgaro: \u0417\u0435\u043b\u0435\u043d\u0430 \u041f\u0430\u0440\u0442\u0438\u044f - \u0417\u041f, trasl. \"Zelena Partija\" - ZP) \u00e8 un partito politico bulgaro di orientamento ambientalista fondato nel 1989 da Aleksandar Karakachanov, gi\u00e0 esponente di Ekoglasnost; inizialmente designato come Partito Verde in Bulgaria (\u0417\u0435\u043b\u0435\u043d\u0430 \u043f\u0430\u0440\u0442\u0438\u044f \u0432 \u0411\u044a\u043b\u0433\u0430\u0440\u0438\u044f), nel 2008, dopo la confluenza del movimento \"Bulgaria Verde\" (\u0417\u0435\u043b\u0435\u043d\u0430 \u0411\u044a\u043b\u0433\u0430\u0440\u0438\u044f), ha assunto il nome di Partito Verde - Verdi Bulgari (\u0417\u0435\u043b\u0435\u043d\u0430 \u043f\u0430\u0440\u0442\u0438\u044f \u2013 \u0411\u044a\u043b\u0433\u0430\u0440\u0441\u043a\u0438\u0442\u0435 \u0437\u0435\u043b\u0435\u043d\u0438), venendo infine ridenominato nel 2009.\nStoria.\nIn occasione delle elezioni parlamentari del 1990, le prime dopo la fine del regime comunista, il partito prese parte all'Unione delle Forze Democratiche (SDS), alleanza che raggruppava vari movimenti e partiti di opposizione: la SDS ottenne 144 seggi, di cui 17 verdi. Alle successive parlamentari del 1990 si present\u00f2 nella lista SDS-Liberali, che raccolse il 2,81% dei voti senza conseguire alcun seggio; sempre nel 1990 Aleksandar Karakachanov, leader dei Verdi, fu eletto sindaco di Sofia.\nAlle parlamentari del 1994 il partito ader\u00ec ad \"Alternativa Democratica per la Repubblica\": la lista ottenne il 3,79% e, non avendo superando lo sbarramento del 4%, non fu ammessa al riparto dei seggi.\nIn vista delle parlamentari del 1997 il partito entr\u00f2 a far parte dell\"'Unione per la Salvezza Nazionale\", insieme a Movimento per i Diritti e le Libert\u00e0, Unione Nazionale Agraria Bulgara \"Nikola Petkov\", Nuova Scelta, Federazione Regno di Bulgaria e Partito del Centro Democratico: l'alleanza ottenne il 7,49% e 19 seggi, di cui due di estrazione verde.\nAlle parlamentari del 2005 i Verdi, insieme al Partito Socialista Bulgaro e ad altre formazioni minori, sostennero la \"Coalizione per la Bulgaria\", che ottenne il 31% dei voti e 84 seggi.\nDopo aver ottenuto lo 0,51% alle elezioni europee 2007, il partito non si \u00e8 presentato alle successive tornate elettorali."}
{"id": "512188", "revid": "123870673", "url": "https://it.wikipedia.org/wiki?curid=512188", "title": "Il segno del comando", "text": "Il segno del comando \u00e8 uno sceneggiato televisivo di genere fantastico/giallo diretto da Daniele D'Anza, prodotto dalla Rai nel 1971 in cinque puntate.\nTrama.\nPrima puntata.\nLancelot Edward Forster \u00e8 un professore di letteratura inglese presso l'universit\u00e0 di Cambridge. Ha scoperto per caso un inedito diario di Lord Byron, scritto durante il soggiorno romano del 1817, ed \u00e8 alle prese con la sua pubblicazione, di cui ha gi\u00e0 fatto uscire la prima parte su una prestigiosa rivista letteraria inglese. In un passo del diario, Byron ha annotato: \u00ab21 aprile 1817, notte, ore 11. Esperienza indimenticabile, luogo meraviglioso, piazza con rudere di tempio romano, chiesa rinascimentale, fontana con delfini, messaggero di pietra, musica celestiale, tenebrose presenze\u00bb.\nLa pubblicazione del diario attira l'attenzione di George Powell, addetto culturale dell'ambasciata inglese a Roma, che invita Forster a tenere una conferenza presso il British Council in occasione della settimana byroniana. Il professore riceve anche un secondo invito a recarsi nella Citt\u00e0 Eterna, da un misterioso pittore, un certo Marco Tagliaferri, che gli invia una fotografia della piazza citata da Byron, che Forster ritiene invece un luogo inventato, sfidandolo a trovarla. Incuriosito dalla coincidenza, Forster si precipita nella capitale italiana.\nAppena arrivato, fa visita allo studio di Tagliaferri, in via Margutta 33. Ad aprirgli \u00e8 Lucia, la modella del pittore, che, scalza e semisvestita, lo tiene sulla porta e rimanda l'incontro con l'artista a quella stessa sera in una locanda di Trastevere, la Taverna dell'Angelo. Su consiglio di Lucia, Forster va ad alloggiare all'Hotel Galba, dove gli assegnano la stanza 33. Vi incontra la direttrice, la signora Giannelli, che nega di conoscere la modella, e una sua vecchia fiamma, Olivia, anche lei ospite dell'albergo insieme al compagno Lester Sullivan, detto il Barone rosso, antiquario irlandese a Roma per affari.\nForster cerca di contattare telefonicamente Tagliaferri. Con grande sorpresa scopre che il pittore \u00e8 morto. Recatosi al British Council, incontra Powell e ha occasione di conoscere la sua segretaria italiana Barbara, studentessa di archeologia, che si offre di individuare la fantomatica piazza.\nSi fa sera e arriva l'ora dell'appuntamento con Lucia. La modella conduce Forster per i vicoli di Trastevere fino alla Taverna dell'Angelo, dove per\u00f2 Tagliaferri non si presenta. Forster, dopo aver bevuto del vino, inizia a sentirsi strano e, in preda a spaventose allucinazioni, perde i sensi. Svegliato da una prostituta, si ritrova solo, riverso nella propria automobile: la sua valigetta, contenente la riproduzione in microfilm del diario byroniano, \u00e8 sparita. Frastornato, rifiuta l'aiuto della donna e raggiunge il pi\u00f9 vicino commissariato. Il maresciallo di polizia, trasteverino, non ha mai sentito parlare di una Taverna dell'Angelo e, incredulo, lo invita a sporgere denuncia per un tipico furto con raggiro.\nDeluso e sempre pi\u00f9 confuso, Forster torna alla sua automobile, dove trova il medaglione con l'effigie di una civetta indossato da Lucia. Un fischio lontano, che si spegne tra i vicoli deserti, attira la sua attenzione, ma della taverna sembra non esserci pi\u00f9 traccia. Fatto giorno, Forster torna allo studio di Tagliaferri, dove l'attende una rivelazione sconcertante: il pittore romano \u00e8 s\u00ec morto, ma un secolo prima.\nSeconda puntata.\n\u00c8 un anziano colonnello in pensione, discendente del Tagliaferri nonch\u00e9 suo omonimo, a dare al professore la notizia. L'uomo, che abita accanto allo studio del pittore e colleziona orologi antichi, gli racconta la storia del suo antenato, morto giovane in circostanze misteriose, e della sua amante e modella Lucia, che si uccise disperata il giorno dopo. La leggenda vuole che il fantasma della modella si aggiri ancora per le stanze dello studio abbandonato.\nForster rivela di aver incontrato Lucia: non un fantasma, ma una ragazza in carne e ossa. Quando chiede che aspetto avesse il pittore, il colonnello lo esorta a visitare l'Antico Caff\u00e8 Greco, che conserva un autoritratto di Tagliaferri: Forster rimane di stucco per la forte rassomiglianza con s\u00e9 stesso. Tornato in albergo e rassicurato da Powell, il professore riceve la telefonata di un misterioso anonimo: potr\u00e0 ritrovare la sua valigetta al Cimitero degli inglesi.\nTra i viali del cimitero gli sembra di scorgere nuovamente Lucia. Seguendo la ragazza, giunge nei pressi di una tomba, su cui gli appare appoggiata la figura di un uomo che sembra Tagliaferri. La tomba \u00e8 quella del pittore: leggendo le date impresse sulla lapide, Forster scopre che Tagliaferri era nato nel suo stesso giorno un secolo prima, il 28 marzo 1835, ed era morto nello stesso giorno, il 28 marzo, del 1871. La conferenza su Byron \u00e8 fissata per la sera del 28 marzo 1971: stesso giorno, un secolo dopo. Turbato, Forster si confida con Olivia, che gli confessa di essere spaventata da tutta questa storia.\nForster fa esaminare il medaglione di Lucia da un esperto d'arte, Prospero Barengo. L'antiquario riconosce il manufatto come la rara opera di un orafo del 1700, Ilario Brandani, noto per le sue attivit\u00e0 negromantiche. Mentre Barengo va a chiamare Sullivan per mostrargli il medaglione, Olivia, in preda al terrore, scongiura Forster di sbarazzarsene, convinta che sia maledetto come tutte le opere di Brandani. Sullivan rivela inoltre che anche Brandani \u00e8 nato e improvvisamente morto il 28 marzo, ma di due secoli prima: 1735-1771.\nIntanto Barbara ha scoperto che la foto della piazza \u00e8 il fotomontaggio di un quadro. Forster si reca alla Biblioteca Angelica, per cercarne notizie. V'incontra uno stravagante principe, Raimondo Anchisi, che si dichiara uno studioso dilettante dell'opera di Byron e che lo invita nel suo palazzo, dove conserva un'aggiornatissima collezione di studi byroniani. Forster non si sbilancia, ma quando scopre che il quadro \"Fantasia architettonica con motivi romani\", opera di Tagliaferri, appartiene alla collezione Anchisi, raggiunge nottetempo il palazzo del principe. L'edificio sembra disabitato, quando una figura di donna appare a una finestra, recando un candelabro, e dal buio spunta Lucia, pi\u00f9 inquietante e sfuggente che mai.\nTerza puntata.\nForster torna al British Council e si confida con Powell, che al solito minimizza. Barbara non crede ai fantasmi, ma ricorda che secondo la leggenda chi vede il fantasma di Palazzo Anchisi \u00e8 destinato a morire entro il mese e il 28 marzo 1971 \u00e8 sempre pi\u00f9 vicino.\nIl professore torna da Anchisi, che lo accoglie calorosamente mentre sta cacciando in malo modo Sullivan, che cercava di convincerlo a vendere la sua collezione. Il principe invita Forster nel suo studio, pieno di scritti su Byron e di volumi su esoterismo e occultismo. Anchisi affronta il tema della misteriosa annotazione di Byron: a suo dire, descrive un'esperienza esoterica, vissuta dal poeta inglese in un palazzo, che si affacciava sulla piazza dipinta da Tagliaferri. Nel palazzo, due secoli prima, secondo Cagliostro, abitava un potente negromante, la cui identit\u00e0 pu\u00f2 essere svelata solo da un predestinato.\nAncora turbato, Byron aveva fatto seguire alla sua annotazione dei versi in italiano: \u00abVoltai le spalle al Signore e camminai sui sentieri del peccato. Voltai le spalle al Signore, ma quando il tempo fin\u00ec, seppi che ero giunto dove non dovevo giungere...\u00bb. Forster si mostra scettico. Quando chiede notizie del quadro, Anchisi lo informa che sta per essere venduto all'asta e che il colonnello Tagliaferri ha avuto un malore.\nForster raggiunge la clinica dov'\u00e8 ricoverato il colonnello, ma le sue condizioni non consentono visite. La nipote del colonnello gli consegna la chiave dello studio del suo antenato. Lasciando la clinica, il professore non si accorge dell'arrivo di Sullivan. Entrato nello studio di Tagliaferri, si rende conto che \u00e8 pericolante e disabitato almeno dalla morte del pittore. Un rumore di passi annuncia l'arrivo di Powell, l\u00e0 convocato da una telefonata anonima. Insieme salgono fino al soppalco, dove, superato il bassorilievo di una civetta, ritrovano la valigetta del professore con i microfilm del diario di Byron.\nForster cerca di aggiudicarsi l'asta del quadro, ma \u00e8 battuto da un intermediario, che agisce su incarico di un cliente in incognito. Tornato in albergo, incontra Sullivan, al quale tutta la faccenda sembra una specie di caccia al tesoro, la cui mappa \u00e8 nel diario di Byron. Li interrompe la signora Giannelli, che reca un biglietto con un indirizzo in citt\u00e0: se \u00e8 ancora interessato all'acquisto del quadro, il professore vi si dovr\u00e0 trovare alle 22. Giunto al civico, vi vede entrare la stessa signora Giannelli. Accompagnato in una stanza del palazzo, trova la signora e altri strani figuri, che lo attendono per iniziare una seduta spiritica.\nLa \"medium\", una donna vestita di nero con il volto coperto da un lungo velo che ne dissimula i lineamenti, apparentemente posseduta dallo spirito di Tagliaferri, rivela che il quadro si trova in una nave a remi e che la piazza del quadro esiste. Quando Forster le chiede com'\u00e8 morto Tagliaferri, la medium invita gli altri partecipanti a uscire; poi rivela che il pittore era gi\u00e0 morto da un secolo e che anche Forster \u00e8 gi\u00e0 morto. Alzatasi, lancia un urlo spaventoso e sviene. Forster la soccorre e si accorge che \u00e8 Lucia. Adagiatala su un divano, si volge per cercare aiuto, ma sembra che ogni via d'uscita sia stata serrata. Quando torna a guardare il divano, anche Lucia \u00e8 misteriosamente scomparsa, lasciando per\u00f2 aperta una delle porte della stanza. Forster si trova a vagare per il magazzino della sartoria teatrale Paselli.\nScosso, fa ritorno in albergo: il portiere lo informa che Olivia e Sullivan sono improvvisamente partiti. Dalla finestra della sua stanza scorge la signora Giannelli e Lucia che rientrano in hotel da un ingresso secondario. Il professore si precipita nella camera della signora Giannelli, che insiste di essere sola. Lo squillo del telefono interrompe la tesa conversazione. La signora Giannelli esita a rispondere. Appena sollevato il ricevitore, il professore glielo strappa di mano: all'altro capo, un uomo cerca di Sullivan per avvertirlo che il colonnello Tagliaferri \u00e8 morto.\nQuarta puntata.\nForster fa visita alla nipote del colonnello e scopre che, nell'esatto istante in cui \u00e8 morto, ha smesso di funzionare un pezzo importante della sua collezione: un orologio del '700, opera dell'orafo Ilario Brandani. All'interno dell'orologio ci sono l'effigie di una civetta e il nome di un santo: Onorio. Il professore si reca alla chiesa di Sant'Onorio al Monte, ma non vi trova nessun apparente collegamento con Tagliaferri o con Brandani.\nDeluso, torna a studiare i microfilm del diario di Byron a casa di Barbara, quando riceve una telefonata di Sullivan. Il Barone rosso parla di un ingranaggio di morte che si \u00e8 messo in moto e che ha gi\u00e0 mietuto la prima vittima nel colonnello Tagliaferri. Se Forster non vuole essere la prossima, deve risolvere un mistero, che \u00e8 come una banconota strappata in due parti: Sullivan ne ha una, l'altra \u00e8 nel diario di Byron. La telefonata, a cui assiste Powell nascosto nel giardino della residenza di Sullivan, \u00e8 interrotta da due spari.\nLa mattina dopo Forster va da Powell per metterlo al corrente degli ultimi sviluppi, che il diplomatico inglese finge di non conoscere. Il professore ricorda che, all'arrivo all'Hotel Galba, aveva trovato Olivia intenta ad ascoltare alla televisione l'esecuzione per orchestra del Salmo XVII di Baldassarre Vitali. Torna con Powell alla chiesa di Sant'Onorio al Monte, dove sono custoditi i salmi musicati dal compositore, ma nella collezione manca proprio il XVII.\nInsieme raggiungono la Basilica di Massenzio, dove l'orchestra del concerto televisivo sta provando. Forster, per un momento, crede di vedere Lucia tra i violoncellisti. Il direttore d'orchestra conferma che non c'\u00e8 traccia dello spartito originale con il testo del Salmo XVII e accenna a una leggenda, per la quale il salmo \u00e8 legato a un segreto e tra i suoi versi si cela un messaggio criptato. Stavolta \u00e8 Powell a mostrarsi scettico. Per lui la chiave del mistero \u00e8 nel quadro e l'asta era una trappola per far uscire allo scoperto Sullivan.\nForster e Powell pranzano con Barbara. Vengono a sapere dalla ragazza che a Roma \u00e8 rimasta una sola nave a remi: \u00e8 l'isola Tiberina, che ne ha la forma e, secondo la leggenda, sorge nel luogo in cui ne affond\u00f2 una. Nell'unico appartamento sull'isola, con stupore e sollievo, il professore ritrova Olivia e il quadro di Tagliaferri. La donna, terrorizzata, lo scongiura di lasciare Roma per sfuggire ai personaggi occulti e terribili che manovrano i fili di tutta la storia. Forster inizia a sospettare di Powell e di Anchisi. Tra le cose di Sullivan il professore trova un metodo per l'apprendimento della musica. Olivia spiega che serviva al Barone rosso per studiare la partitura del Salmo XVII di Vitali.\nA sera Forster accetta un nuovo invito del principe Anchisi. Dopo cena, il nobile rievoca una seduta spiritica di qualche anno prima, durante la quale lo spirito di Tagliaferri aveva parlato di un tragico mistero, nascosto nelle pagine del diario sconosciuto di un grande poeta: quello di Byron scoperto dal professore. Il principe rivela a Forster che Tagliaferri, oltre che un pittore, era anche un noto spiritista che, convinto di essere la reincarnazione di Brandani, teneva le sue sedute all'Hotel Galba.\nNel suo studio, Anchisi mostra a Forster un libro del '700, appartenuto al colonnello Tagliaferri. L'anonimo autore scrive di un maestro, che affid\u00f2 un segreto lascito a familiari fidati, affinch\u00e9 lo nascondessero, custodito \u00abda un messaggero con corpo ma senz'anima\u00bb, in una piazza, dov'erano un rudere romano e una fontana con delfini. Oltre non si pu\u00f2 leggere: le pagine del libro sono devastate, come da furiose pugnalate. Il lascito \u00e8 noto come il segno del comando, anche se nessuno sa cosa sia: pu\u00f2 essere ritrovato solo da un predestinato.\nImprovvisamente Forster precipita in una dimensione onirica. Mentre passeggia sulle tombe di Brandani e di Tagliaferri, accompagnato ora da Lucia ora da Barbara, incontra Anchisi, il sarto Paselli, l'antiquario Barengo e la signora Giannelli che, con altre persone, stanno preparando la sua sepoltura per il 28 marzo. Arriva Sullivan, che lo scongiura di salvare Olivia; infine gli appare la stessa Olivia che, legata, terrorizzata e sofferente, invoca il suo aiuto prima di morire. Forster si risveglia nel suo letto all'Hotel Galba, destato dalla cameriera che gli porta la colazione. Olivia \u00e8 davvero morta: apparentemente si \u00e8 tolta la vita. Forster, che non crede al suicidio dell'amica, affronta Powell: il diplomatico, per conservare la fiducia del professore e garantirsi la sua collaborazione, gli rivela di essere un agente dell'Intelligence Service.\nQuinta puntata.\n\u00c8 il 24 marzo e a Forster non resta che immergersi nello studio del diario di Byron alla ricerca di un qualche indizio. Si imbatte nella frase: \u00abNotte indimenticabile in casa di O. Ch'io possa essere dannato, se accetto di nuovo un suo invito\u00bb. Si convince che O., unico personaggio incognito del diario, sia la chiave del mistero. Insieme a Barbara, setaccia le biblioteche di Roma e i registri parrocchiali, finch\u00e9 non lo identifica: O. sta per Oberon, soprannome affibbiato da Byron a Sir Percy O. Delaney. Nel 1817 abitava in un palazzo di Via delle Tre Spade, al numero 119. \u00c8 il 28 marzo.\nAll'ingresso del palazzo, Forster ritrova l'effigie della civetta. Sceso nella cripta, sotto un'edicola con un'icona del Cristo, scorge la tomba di Sir Percy. All'improvviso sente un organo eseguire il Salmo XVII di Baldassarre Vitali. Il suono della melodia lo guida a un appartamento nel palazzo. Gli apre un anziano cieco: \u00e8 lui a custodire lo spartito del Salmo, detto \"della doppia morte\", che Vitali non aveva voluto affidare a Sant'Onorio, perch\u00e9 la riteneva una musica maledetta. Leggendo lo spartito, Forster scopre che i versi \u00abVoltai le spalle al Signore e camminai sui sentieri del peccato...\u00bb non sono di Byron, ma di Vitali. L'anziano gli racconta che la piazza, su cui guarda l'edificio, un tempo era quella descritta da Byron e dipinta da Tagliaferri: affacciatosi alla finestra, il professore vede Lucia nella piazza e si precipita in strada.\nLa modella si lascia inseguire per le vie di Roma e conduce Forster alla sartoria Paselli, fino alla stanza della seduta spiritica. Poi scompare. Nel palazzo entrano anche Sullivan, che aveva solo inscenato la sua morte e stava seguendo Forster, e Powell, che a sua volta stava alle calcagna di Sullivan per proteggere il professore. I due si affrontano pistole alla mano: Powell rinfaccia al Barone rosso di aver eliminato in Olivia un testimone scomodo e gli chiede conto del \"carteggio von Hessel\". Sullivan, nel tentativo di fuggire, apre la chiusura provvisoria di una finestra in restauro, cade nel vuoto e muore. Powell si mostra convinto che il professore sia stato vittima delle trame di Sullivan, interessato alle sue ricerche, ma non dice di pi\u00f9.\nViene il tempo della conferenza. Al British Council si presentano l'antiquario Barengo, la signora Giannelli e il principe Anchisi, che si qualifica come proprietario dell'Hotel Galba. Forster espone le sue scoperte: nel palazzo di Via delle Tre Spade, che fu di Oberon, nel Settecento abitava Baldassarre Vitali, anch'egli un negromante. Il suo spirito apparve a Byron nel corso della seduta spiritica citata da Anchisi, confessando di aver ucciso Ilario Brandani per carpirgli il segno del comando. Il compositore aveva poi criptato nel testo del Salmo XVII l'indicazione del luogo in cui lo aveva nascosto.\nDopo la conferenza Forster cerca di rintracciare il luogo, ma \u00e8 preceduto da Powell che, ai piedi della statua di un angelo (il \u00abmessaggero con corpo ma senza anima\u00bb) gli rivela finalmente la sua missione: recuperare un compromettente \"dossier\" segreto tedesco. Un ufficiale delle SS, durante la guerra, aveva alloggiato nella casa del cieco: appassionato di musica, aveva decifrato il testo di Baldassarre Vitali e aveva usato per il \"dossier\" lo stesso nascondiglio del segno del comando, che intanto \u00e8 scomparso.\nIl 28 marzo sta finendo e Forster sembra dover andare incontro al suo ineluttabile tragico destino, lo stesso di Brandani e di Tagliaferri. Addentratosi nei sotterranei, che si aprono dietro la statua dell'angelo, alla vana ricerca del segno del comando, si ritrova nel cantiere della metropolitana di Roma: sta per essere schiacciato da una macchina scavatrice, quando, a mezzanotte, i lavori vengono fermati, appena in tempo. La predestinazione \u00e8 stata smentita. Al contrario Powell, dopo un'accesa discussione con il principe Anchisi e la sua confraternita, muore in un incidente stradale alle luci dell'alba.\nForster si ritrova tra i vicoli di Trastevere. Per caso riconosce la Taverna dell'Angelo. Entrato, vi trova Lucia. La ragazza gli confida che la predestinazione non si \u00e8 compiuta, perch\u00e9 il segno del comando \u00e8 gi\u00e0 in suo possesso: \u00e8 il medaglione di Lucia con l'effigie della civetta, lasciato sul sedile della sua automobile dopo il loro precedente incontro nella taverna. Ma Lucia \u00e8 una ragazza assunta da Anchisi per impersonare la modella di Tagliaferri o \u00e8 il fantasma della vera Lucia?\nProduzione.\nIl soggetto de \"Il segno del comando \"fu scritto nel 1969 dagli sceneggiatori Dante Guardamagna e Flaminio Bollini, con la partecipazione di Lucio Mandar\u00e0 e Giuseppe D'Agata. Venduto alla Rai, fu accantonato e \"riesumato\" per la produzione nel 1970.\nI quattro autori cominciarono a scrivere la sceneggiatura, ma Guardamagna e Mandar\u00e0 presto abbandonarono, mentre Bollini, che si propose anche per la regia, e D'Agata continuarono. Si arenarono a met\u00e0 e, giunti a un punto morto, anche Bollini gett\u00f2 la spugna. D'Agata riusc\u00ec a terminare lo \"script\". Seguirono diversi mesi di preparazione in studio, per poi passare alle riprese tra Roma e Napoli: molte ricostruzioni negli studi partenopei furono opera dello scenografo Nicola Rubertelli.\nIl tema era inusuale per i tempi: occultismo, esoterismo, spiritismo, reincarnazione (Brandani/Tagliaferri/Forster, Vitali/Byron/Powell, Cagliostro/Oberon/Anchisi), antichi manoscritti, oscuri orafi e musicisti del Settecento, pittori e poeti ottocenteschi, presenze fantasmatiche, sullo sfondo di una Roma in continuo bilico tra passato e presente, tra realt\u00e0 e mistero.\nLa realizzazione del finale fu alquanto travagliata. Sarebbero state preparate cinque versioni (notizia per\u00f2 non confermata da D'Agata), ma comunque Daniele D'Anza fu costretto a cambiarlo su pressione di alcuni attori (tra cui Silvia Monelli), che lo reputavano troppo poco \u201cmagico\u201d rispetto alla trama. Peraltro il finalissimo fu girato nella allora costruenda Linea \"A\" della Metropolitana di Roma.\nDistribuzione.\nTrasmissione.\nTrasmesso dal 16 maggio al 13 giugno 1971 sul Programma Nazionale (l'odierna Rai 1), dalle 21.15 alle 22.15 circa, in cinque puntate domenicali, \"Il segno del comando\" paralizz\u00f2 il paese, avvinse, intrig\u00f2 e impaur\u00ec il pubblico televisivo, con un ascolto medio di 14.800.000 spettatori, rimanendo negli annali della televisione italiana.\nHome Video.\nNel 2000 la serie originale venne distribuita in VHS e qualche anno dopo in DVD (2, contenenti i 5 episodi per un totale di 360 minuti) dalla Elleu Multimedia e distribuita su licenza Rai Trade. Nel 2010 usc\u00ec una nuova edizione in 3 DVD, edita da Rai Trade.\nNel gennaio 2019 \u00e8 uscita in edicola una nuova edizione dello sceneggiato in tre dischi DVD, nella collana \"Sceneggiati RAI - Giallo &amp; Mistero\", numeri 1, 2 e 3.\nColonna sonora.\nLa sigla finale, la canzone \"Cento campane\", scritta da Fiorenzo Fiorentini per il testo e da Romolo Grano per la musica, era cantata da Nico Tirone, cantante del gruppo \"beat\" Nico e i Gabbiani. Questa versione venne pubblicata in 45 giri dall'etichetta discografica CGD con numero di catalogo CGD 115. Il disco ebbe un buon successo di vendite. Una versione strumentale di \"Cento campane\", eseguita da Romolo Grano e dalla sua Orchestra, venne pubblicata all'interno del cofanetto \"Cinema Hit Parade!\" nel 1977 da Selezione dal Reader's Digest. Del brano esiste una \"cover\" cantata da Lando Fiorini.\nNell'agosto 2020 il maestro Roberto Mucci ha eseguito il Salmo XVII (\"Salmo della doppia morte\") dallo spartito originale di Romolo Grano, sull' (link nei collegamenti esterni); la registrazione originaria del Salmo, nella colonna sonora dello sceneggiato, fu eseguita all'organo dell'Auditorium \"Alessandro Scarlatti\" del CPTV Rai di Napoli.\nOpere derivate"}
{"id": "512189", "revid": "125823259", "url": "https://it.wikipedia.org/wiki?curid=512189", "title": "Scream (film 1996)", "text": "Scream, distribuito anche con il titolo Scream - Chi urla muore, \u00e8 un film del 1996 diretto da Wes Craven e scritto da Kevin Williamson.\nRiscuotendo un grande successo e uno dei pi\u00f9 alti incassi del 1996, la pellicola riprende le caratteristiche dei precedenti horror (come \"Nightmare\" o \"Halloween - La notte delle streghe\"), e unisce agli elementi tipici dell'orrore anche la satira.\nIl lungometraggio, oltre ad avere avuto quattro sequel diretti (\"Scream 2\", \"Scream 3\", \"Scream 4\" e \"Scream\"), ha dato origine a un vero e proprio franchise che \u00e8 proseguito nel corso dei decenni successivi.\n\"Scream\" narra la storia di Sidney Prescott (Neve Campbell), la cui vita viene sconvolta, come tutto il resto della cittadina in cui vive, da alcuni brutali e misteriosi omicidi. Sembra che dietro tutto ci sia una persona che indossa una maschera di Halloween (Ghostface), il cui personaggio \u00e8 ispirato al vero serial killer Danny Rolling. Altri protagonisti sono il vicesceriffo Lenny \"Linus\" Riley (David Arquette), la giornalista Gale Weathers (Courteney Cox) e l'amica di Sidney e sorella di Linus, Tatum Riley (Rose McGowan).\nTrama.\nWoodsboro, 1996. Casey Becker, ragazza liceale di 16 anni, riceve una telefonata da uno sconosciuto mentre \u00e8 sola in casa, con il quale inizia a parlare di film dell'orrore e, dopo alcune domande del tutto innocue, la conversazione prende una brutta piega quando quest'ultimo rivela alla ragazza di starla osservando, cos\u00ec Casey decide di riattaccare. Il misterioso interlocutore per\u00f2 la richiama minacciandola di morte (rivelandosi quindi un folle serial killer) e le rivela che il suo fidanzato Steve Orth \u00e8 tenuto in ostaggio nel suo patio. Per salvarlo, Casey dovr\u00e0 rispondere ad alcune domande sui film horror ma, dopo aver sbagliato una risposta su \"Venerd\u00ec 13\" (essendo stata ingannata), assiste terrorizzata all'omicidio di Steve. Rifiutandosi di rispondere ad altre domande, la ragazza tenta di fuggire, ma finisce nelle mani di un assassino mascherato da fantasma (Ghostface). Ci\u00f2 avviene proprio mentre i genitori di lei stanno rientrando a casa; sar\u00e0 la madre a scoprire poco dopo il cadavere della figlia, sventrato e appeso a un albero nel giardino.\nIl giorno dopo la notizia dell'uccisione della giovane crea molto sgomento e preoccupazione presso gli studenti della \"Woodsboro High School\" e colpisce in particolare Sidney Prescott, compagna di classe di Casey e gi\u00e0 alle prese con l'imminente anniversario della morte di sua madre Maureen, uccisa presumibilmente dall'amante di lei, Cotton Weary. Mentre \u00e8 sola in casa la sera, in attesa che la sua amica Tatum Riley passi a prenderla, Sidney riceve una telefonata misteriosa dallo stesso interlocutore di Casey. Dopo aver riagganciato (in seguito a una minaccia di quest'ultimo), viene aggredita da Ghostface, ma riesce a sfuggirgli e ad allertare le autorit\u00e0, costringendo l'aggressore alla fuga. Il ragazzo di Sidney, Billy Loomis, arriva poco dopo in suo soccorso, ma quando fa cadere il telefono cellulare dalla tasca, Sidney sospetta immediatamente che abbia fatto lui la telefonata e fugge. Billy viene arrestato, mentre Sidney trascorre la notte a casa di Tatum, dove riceve un'altra telefonata da Ghostface che le rivela come abbia accusato la persona sbagliata.\nIl giorno dopo, Billy viene rilasciato per mancanza di prove e i sospetti ricadono sul padre di Sidney, Neil Prescott, scomparso da giorni e dal cui cellulare provengono le misteriose telefonate. Visti i fatti di cronaca, le lezioni vengono temporaneamente sospese e, mentre \u00e8 solo nell'edificio scolastico, il preside Arthur Himbry viene ucciso da Ghostface con quattro pugnalate allo stomaco. Il fidanzato di Tatum, Stuart Macher, approfittando della sospensione delle lezioni e dell'assenza dei suoi genitori, organizza la sera stessa una festa in casa, a cui partecipano Sidney, Tatum, il loro amico Randy Meeks e molti altri studenti. Anche la giornalista Gale Weathers, dubbiosa che l'assassino in circolazione sia lo stesso che ha ucciso la madre di Sidney, e convinta che lo stesso colpir\u00e0 alla festa, si presenta a casa di Stuart insieme al cameraman Kenny Jones, in cui nasconde una microcamera. Anche il vicesceriffo e fratello di Tatum, Linus Riley, \u00e8 nei pressi della casa per tenere d'occhio la situazione, ma la prima vittima della serata \u00e8 proprio Tatum: dopo essere andata in garage per prendere delle birre, si imbatte in Ghostface e viene schiacciata tra la porta del garage e il muro mentre tentava di fuggire. Billy arriva alla festa subito dopo e, insieme a Sidney, si apparta in camera da letto per parlarle in privato, dove i due consumano un rapporto sessuale; Linus e Gale intanto indagano nella zona circostante.\nI liceali, eccetto Randy, lasciano la festa non appena vengono a sapere dell'omicidio del preside Himbry, e l'assassino coglie l'occasione per salire in camera da letto e aggredire Sidney e Billy, i quali si stavano rivestendo. Sidney fugge per un pelo dalla casa e cerca aiuto nel furgone di Gale, in cui vi trova soltanto il cameraman Kenny. Entrambi vedono sullo schermo tramite la microcamera che l'assassino sta per uccidere Randy per poi rinunciare all'idea e allontanarsi. Improvvisamente per\u00f2 l'assassino compare e sgozza il cameraman mentre Sidney viene leggermente ferita ma riesce nuovamente a scappare. Gale e Linus, dopo aver trovato nelle vicinanze l'auto di Neil Prescott, tornano indietro. Gale scopre il cadavere di Kenny e, terrorizzata, tenta di fuggire con il suo furgone, ma finisce fuori strada, andando a sbattere contro un albero, mentre Linus entra in casa per investigare, dove viene pugnalato alla schiena dal serial killer; Sidney (dopo essere stata nuovamente aggredita dentro la macchina di Linus mentre cercava di scappare) prende la sua pistola. Dal nulla, Stuart e Randy si avvicinano a lei accusandosi a vicenda di essere l'assassino, e Sidney, dubbiosa e spaventata, si chiude in casa, in cui trova Billy ferito ma ancora vivo; La ragazza gli d\u00e0 la pistola per sicurezza.\nRandy si precipita in casa dicendo che Stuart \u00e8 impazzito, ma Billy, con stupore di Sidney, gli spara. Il ragazzo rivela di essere l'assassino, mentre Stuart, anch'egli rientrato in casa, si presenta come suo complice. Billy e Stuart spiegano la loro intenzione di uccidere Sidney, e di incastrare il padre di lei, che avevano rapito e tenuto segregato in casa, per gli omicidi compiuti. La coppia rivela inoltre di aver ucciso un anno prima la madre di Sidney e di aver incastrato Cotton, poich\u00e9 la donna aveva una relazione anche con il padre di Billy, ragione per la quale la madre dello stesso ragazzo se n'\u00e8 andata via di casa per sempre. L'intervento di Gale, sopravvissuta all'incidente, li distrae e Sidney ne approfitta per affrontare i due giovani assassini, tramortendo Billy con un ombrello e facendo cadere un televisore sulla testa di Stuart, uccidendolo. Sembra essere tutto finito, ma improvvisamente Billy si riprende, dando un pugno a Randy, che nel frattempo si era ripreso dallo sparo, e cerca definitivamente di uccidere Sidney, ma viene fermato da Gale, che gli spara a una spalla. Sid, Gale e Randy guardano Billy steso per terra: rinviene per un attimo ma Sidney gli spara alla testa e lo uccide. I tre sopravvissuti liberano, infine, il padre di Sidney e nel mentre arrivano polizia e giornalisti. Gale inizia a girare un servizio sull'accaduto, e Linus, anch'egli sopravvissuto, viene portato d'urgenza al pronto soccorso.\nProduzione.\nCast.\nIl ruolo di Sidney Prescott, prima di essere assegnato a Neve Campbell, era stato offerto a Drew Barrymore, che rifiut\u00f2 preferendo interpretare Casey Becker, sostenendo che se il personaggio da lei interpretato fosse morto all'inizio il pubblico si sarebbe potuto aspettare qualsiasi risvolto (la sua parte dura solamente dodici minuti). Sempre per lo stesso ruolo fece l'audizione Melissa Joan Hart, ma fu scartata. Reese Witherspoon rifiut\u00f2 il ruolo da protagonista; lo stesso fecero Janeane Garofalo per il ruolo di Gale Weathers e Melinda Clarke per quello di Tatum Riley. Per quest'ultima parte fu presa in considerazione l'attrice Charlotte Ayanna. Kevin Patrick Walls non riusc\u00ec a ottenere la parte di Billy e come consolazione interpret\u00f2 la piccola parte del ragazzo di Casey Becker. Per la maggior parte delle scene dietro la maschera di Ghostface c'\u00e8 uno stuntman, non un attore. Linda Blair, famosa per avere interpretato Regan MacNeil, la bambina posseduta dal demonio nel film L'esorcista, appare in un brevissimo cameo nel ruolo di giornalista.\nRiprese.\nLe riprese del film sono iniziate il 15 Aprile del 1996 e si sono concluse l'8 Giugno dello stesso anno.\nColonna sonora.\nLa colonna sonora fu pubblicata nel 1996 e contiene undici tracce. La canzone di tutti e tre i film \u00e8 \"Red Right Hand\" di Nick Cave and the Bad Seeds. Un ennesimo omaggio a un film horror \u00e8 rivolto ad \"Halloween\"; infatti la canzone \"(Don't Fear) The Reaper\" dei Blue \u00d6yster Cult \u00e8 presente in tutti e due i film, con la differenza che in \"Scream\" \u00e8 una reinterpretazione di Gus Black. La colonna sonora del film \u00e8 anche stata usata in alcune scene di \"Halloween - 20 anni dopo\" (1998).\nDistribuzione.\nDivieti.\nNegli USA \u00e8 stata distribuita con la classificazione di et\u00e0 Rating - \u201cR\u201d, cio\u00e8 vietato ai minori di 17 anni \u201cper la presenza di immagini violente e brutali, e per il linguaggio scurrile\u201d, mentre in Italia \u00e8 vietato ai minori di 14 anni.\nHome video.\nNel 1997 negli USA e in Italia \u00e8 uscita la versione in VHS di \"Scream\".\nNel 1999 \u00e8 uscita la versione in DVD di \"Scream\". Negli USA il DVD \u00e8 distribuito dalla Buena Vista International e dalla Miramax, mentre in Italia il DVD \u00e8 stato distribuito dalla Cecchi Gori Group. Nel 2000 \u00e8 uscita una riedizione di questo DVD.\nNel dicembre del 2011 \u00e8 uscita un'altra edizione del film, distribuita dalla Eagle Pictures, per la prima volta anche in Blu-ray Disc.\nNel novembre del 2021 in onore del 25\u00ba anniversario della prima pellicola e dell\u2019uscita nelle sale del 5\u00ba capitolo della serie la Paramount Pictures ha rilasciato una nuova edizione contenente due dischi: un disco che presenta una versione restaurata del film con un master 4K \u00e8 un disco Blu Ray con un master restaurato rispetto l\u2019edizione della Eagle Pictures.\nAccoglienza.\n\"Scream\" usc\u00ec in anteprima il 18 dicembre 1996 presso l'AMC Avco theater di Westwood, in California. Bob Weinstein diede disposizione affinch\u00e9 il film fosse distribuito il 20 dicembre, data su cui alcuni erano critici dal momento che, considerato il periodo natalizio, erano maggioritari film per famiglie e simili. Weinstein sostenne che ci\u00f2 sarebbe stato favorevole per il film, dal momento che i fan dell'horror e gli adolescenti non avrebbero avuto nulla di interessante da guardare nel periodo di dicembre. Quando gli incassi del primo fine settimana del film fecero registrare si ritenne che Weinstein avesse perso la scommessa; tuttavia la settimana successiva gli introiti, lungi dal diminuire, continuarono ad aumentare, incrementandosi fino a giungere al totale lordo, negli Stati Uniti, di , con annessi forti elogi della critica.\nIncassi.\n\"Scream\" fu distribuito dalla Dimension e usc\u00ec nel 1996 nelle sale degli Stati Uniti e guadagn\u00f2 nel weekend d'apertura. In totale incass\u00f2 e questa cifra lo rende il capitolo pi\u00f9 remunerativo dell'intera serie.\nCritica.\nOltre al pubblico anche la critica reag\u00ec bene. Morando Morandini scrive nel suo dizionario che \u00abCraven gioca con gli stereotipi del genere, analizzandoli e smontandoli, ma anche con i nervi dello spettatore, dimostrandogli che funzionano ancora\u00bb. Il film ricevette inoltre critiche mediamente positive anche sui principali siti di recensioni pubbliche. Su \"Rotten Tomatoes\" la pellicola ricevette il gradimento del 79% basata su 82 recensioni, su \"Metacritic\" un punteggio di 65 su 100..\nPeter Stack, del \"San Francisco Chronicle\", apprezz\u00f2 il passaggio dai film slasher per ragazzi degli anni '80 e la loro \u00abendless series of laborious, half-baked sequels\u00bb. Kevin Thomas, del \"Los Angeles Times\", defin\u00ec Scream \u00aba bravura, provocative sendup of horror pictures\u00bb, ossia una brillante, provocatoria trasmissione di immagini dell'orrore, e si compliment\u00f2 per il film \u00abspaventoso e raccapricciante\u00bb che aveva comunque evitato un senso di \u00abmorbosit\u00e0\u00bb. Ancora, Adam Smith di \"Empire\" lo ha definito \u00abClever, quick and bloody funny\u00bb. La sceneggiatura di Williamson ha ricevuto elogi in quanto contenente \u00abfiendishly clever, complicated plot\u00bb (una trama diabolicamente intelligente e complicata) che \u00abdeftly mixes irony, self-reference and wry social commentary with chills and blood spills\u00bb (mescola abilmente ironia, autoreferenzialit\u00e0 e ironico commento sociale con brividi e spargimenti di sangue). Time Out London ha lodato l'intelligenza e gli spaventi del film, insieme al casting, affermando che \u00abat last, a horror movie to shout about!\u00bb. \"Film4\" cit\u00f2 \"Nightmare - Nuovo incubo\" e il suo cast di personaggi consapevoli come ispirazione per \"Scream\", ma afferm\u00f2 che laddove il primo era stato \u00abnoble failure \u2013 pretty smart, but crucially not very scary\u00bb (un nobile fallimento - intelligente, ma fondamentalmente non molto spaventoso), il secondo era \u00abnot merely clever ... it is, from its breathtaking opening sequence (with Barrymore as the woman in peril) onwards, simply terrifying\u00bb (non solo intelligente ... \u00e8, dalla scena d'apertura mozzafiato (con Barrymore come donna in pericolo) in poi, semplicemente terrificante).\nRoger Ebert, del \"Chicago Sun-Times\", diede al film una recensione positiva di 3 stelle su 4, mostrando apprezzamento per \u00abthe in-jokes and the self-aware characters\u00bb, ma rimanendo confuso dal fatto che il modus ironico del film disinnescasse il livello di violenza dello stesso. Pi\u00f9 critica Janet Maslin, sul \"The New York Times\", che sostenne che \u00abnot much of 'Scream' is that gruesome\u00bb (non molto di \"Scream\" \u00e8 raccapricciante) e che il mix \u00abmocking humor\u00bb e di \u00ablurid material\u00bb non mettesse completamente a proprio agio i fan del genere. Nonostante fosse critico nei riguardi del film, definendolo come \u00abone experiment that needed more lab time\u00bb (un esperimento che richiedeva pi\u00f9 tempo di laboratorio), \"Variety\" si compliment\u00f2 con il cast \u00abforte\u00bb identificando le performance di Campbell e Ulrich come \u00abcarismatiche\u00bb. Critica anche la BBC che defin\u00ec \"Scream\" come un derivato dei film che quest'ultimo satirizza, affermando che \u00ab\"Scream\" runs out of humour, and in turn robs itself of the chance to get the audience to take the thrills and gut-spills it offers seriously\u00bb.\nControversie.\nNegli anni successivi alla sua uscita \"Scream\" \u00e8 stato accusato di avere ispirato crimini e di induzione ad atti di violenza.\nOmicidio Castillo.\nNel gennaio del 1998 il diciassettenne Mario Padilla e suo cugino quattordicenne Samuel Ramirez pugnalarono la madre del primo, Gina Castillo, per 45 volte, uccidendola. Il caso divenne noto come \"l'omicidio di \"Scream\"\" e fu sottoposto a un'intensa osservazione mediatica dopo che i ragazzi ebbero dichiarato di essere stati ispirati da \"Scream\" e da \"Scream 2\". La coppia di colpevoli confess\u00f2 che avrebbe avuto bisogno dei soldi acquisiti dall'omicidio per finanziare una follia omicida che avrebbe incluso due costumi da Ghostface e un sintetizzatore vocale come quello usato dai personaggi del film. Durante il processo la psicologa Madeline Levine, che aveva studiato l'effetto della violenza sui bambini, dichiar\u00f2 che il film aveva \u00abassolutamente\u00bb fornito un progetto ai due. Il caso avrebbe dovuto evidenziare l'effetto dei film violenti sugli adolescenti, tuttavia il giudice presidente John Cheroske ordin\u00f2 che le prove relative a \"Scream\" fossero vietate e che il caso non fosse definito \"l'omicidio di \"Scream\"\", rifiutando ai media l'accesso all'aula del tribunale, con l'intenzione di trattare il caso come un omicidio e nient'altro.\nAggressione Murray.\nIl 7 gennaio 1999 il tredicenne Ashley Murray fu pugnalato diverse volte alla testa e alla schiena dai suoi amici di allora, il quattordicenne Daniel Gill e il quindicenne Robert Fuller, e lasciato al suo destino. Fu trovato e salvato da un uomo anziano che stava portando a spasso il proprio cane. Gli accoltellatori furono soprannominati \"gli aggressori di \"Scream\"\" in quanto emerse che poco prima dell'aggressione avevano guardato il film e furono ritrovati, tra gli oggetti in loro possesso, disegni di maschere di Ghostface. Murray, quando testimoni\u00f2 contro la coppia, dichiar\u00f2 di credere che i due fossero stati influenzati dal film.\nMassacro della Columbine High School.\nIl 4 maggio 1999, a seguito del massacro della Columbine High School e dell'incremento dei resoconti mediatici sugli effetti di film, giochi e altri media violenti sulla societ\u00e0, il Comitato del commercio del Senato degli Stati Uniti tenne un'audizione sul marketing dei film di Hollywood per i giovani. Il Comitato si concentr\u00f2 in particolare sui film horror. La scena iniziale di \"Scream\" fu mostrata al Comitato come un esempio di media negativo che pu\u00f2 essere visto dai bambini.\nOmicidio Beaup\u00e8re.\nIl 3 giugno 2002 un ragazzo di 17 anni attir\u00f2 la sua amica, Alice Beaup\u00e8re, fuori dalla casa dei genitori di lei a Saint-S\u00e9bastien-sur-Loire, comune francese, e la accoltell\u00f2 42 volte indossando una maschera di Ghostface. Fugg\u00ec quando vide un vicino raggiungere la scena, mentre la ragazza fece in tempo a riferire a quest'ultimo il nome del suo assalitore prima di morire. Dopo essere stato arrestato il ragazzo dichiar\u00f2 alla polizia di avere voluto uccidere qualcuno per emulare il personaggio di Ghostface di \"Scream\"."}
{"id": "512191", "revid": "367445", "url": "https://it.wikipedia.org/wiki?curid=512191", "title": "Campana di mezzogiorno", "text": "Durante l'assedio di Belgrado (attuale capitale della Serbia, in quel tempo citt\u00e0 ungherese nota con il nome di N\u00e1ndorfeh\u00e9rv\u00e1r) nel 1456 da parte del sultano ottomano Mehmed II, Papa Callisto III ordin\u00f2 una campana di mezzogiorno per chiamare i fedeli a raccolta per pregare per i difensori della citt\u00e0, guidati dall'ungherese Giovanni Hunyadi e dall'abruzzese Giovanni da Capestrano. Tuttavia, in molte localit\u00e0 l'ordine di suonare la campana arriv\u00f2 dopo la notizia della vittoria e la campana di mezzogiorno si tramut\u00f2 in una commemorazione della vittoria. Il Papa non ritir\u00f2 l'ordine e ancora oggi le chiese cristiane suonano la campana di mezzogiorno."}
{"id": "512195", "revid": "48344", "url": "https://it.wikipedia.org/wiki?curid=512195", "title": "Abhidhamma", "text": ""}
{"id": "512196", "revid": "1868812", "url": "https://it.wikipedia.org/wiki?curid=512196", "title": "Passo di Falzarego", "text": "Il Passo di Falz\u00e0rego (\"\u015auogo de Fouzargo\" in ladino ampezzano, 2.109 m s.l.m.) \u00e8 un valico alpino del Veneto, in provincia di Belluno, situato pochi chilometri a sud del confine con il Trentino-Alto Adige, fra il Lagazuoi e il Sass de Stria, che mette in comunicazione l'alto Agordino con Cortina d'Ampezzo tramite la strada statale 48 delle Dolomiti. Tramite il passo Valparola, una delle principali arterie di comunicazione delle Dolomiti, che si trova 2 km a nord, si collega anche con la val Badia.\nToponimo.\nL'etimo alla base del toponimo va ricercato nel ladino ampezzano \"f\u00f3uze\", \"falce\", anche se la motivazione non \u00e8 chiara (forse in riferimento alla forma del luogo). \nUn'ipotesi pi\u00f9 poetica, frutto per\u00f2 di etimologia popolare, vede il nome Falzarego derivare da un ipotetico ladino non documentato \"f\u00e0lza r\u00e9go\", ossia \"falso re\". Questo appellativo si riferirebbe ad un leggendario sovrano del regno dei Fanes, che avrebbe usurpato il trono al suo legittimo detentore e si sarebbe successivamente tramutato in pietra per aver ingannato il proprio popolo.\nCiclismo.\nIl Falzarego \u00e8 tra i famosi passi dolomitici percorsi varie volte nel corso degli anni dal Giro d'Italia e resi celebri dalle imprese dei pi\u00f9 forti scalatori di tutti i tempi. Su questo valico per la prima volta Fausto Coppi sconfisse Gino Bartali in una scalata montana, nel Giro del 1946.\nTuttavia la salita non presenta difficolt\u00e0 particolari se non per la lunghezza, che \u00e8 di oltre 15 chilometri di ascesa per entrambi i versanti, ed \u00e8 molto amato per le bellezze paesaggistiche che offre.\nDi seguito si riportano gli scollinamenti al Giro (sono omessi i passaggi effettuati per scalare il vicino GPM del passo Valparola *):"}
{"id": "512197", "revid": "2014155", "url": "https://it.wikipedia.org/wiki?curid=512197", "title": "Lazar II Brankovi\u0107", "text": "Era il secondo figlio di \u0110ura\u0111 Brankovi\u0107 e Elena Cantacuzena. Gli succedette il suo fratello minore Stefano III Brankovic.\nFamiglia.\nLazar e la sua famiglia vengono nominati nel \"Dell'Imperadori Constantinopolitani\", un manoscritto custodito nella Biblioteca Vaticana. Questo documento \u00e8 anche noto come il \"manoscritto Massarelli\" poich\u00e9 fu rinvenuto tra le carte di Angelo Massarelli (1510-1566). Masarelli \u00e8 anche noto poich\u00e9 fu segretario del Concilio di Trento, registrando le notizie quotidiane del concilio.\nIl manoscritto Massarelli cita Lazar come figlio di \u0110ura\u0111 Brankovi\u0107 ed Eirene Kantakouzene. Il libro \"The Byzantine Lady. Ten Portraits 1250-1500\" (1994), di D. M. Nicol mette in questione la maternit\u00e0, ipotizzando che \u0110ura\u0111 fosse stato precedentemente sposato con una delle figlie di Giovanni IV di Trebizonda. Tuttavia questa teoria non presentava fonti attendibili e mancava di tenere conto che Giovanni IV nacque tra il 1395 e il 1417, facendo apparire improbabile che fosse gi\u00e0 nonno nel decennio 1410.\nRegno.\nSia Grhur che Stefano, suoi fratelli maggiori, furono accecati per ordine di Murad II nel 1441. Apparentemente Lazar divenne erede al trono di suo padre perch\u00e9 era l'unico figlio maschio vedente. \u0110ura\u0111 mor\u00ec il 24 dicembre 1456 e Lazar gli succedette come pianificato.\nSecondo Fine il breve regno di Lazar fu costellato principalmente da litigi familiari con la madre e i fratelli. Nel 1457 Lazar fece voto di obbedienza a Maometto II, figlio e successore di Murad II. Fine vede questo come un tentativo di prevenire un'invasione ottomana La sua unica altra decisione di un certo rilievo fu la nomina di Mihailo Andelovi\u0107, membro della famiglia degli Angeli, come suo primo ufficiale. Mihailo avrebbe per un breve periodo comandato il consiglio di reggenza in seguito alla morte del suo signore.\nLazar mor\u00ec il 20 gennaio 1458. Giorgio Sfranze ne registra la data ma non le cause.\nMatrimonio e figli.\nNel 1446 Lazar spos\u00f2 Helena Palaiologina, figlia di Tommaso Paleologo (ca. 1410-1465), Despota di Morea, e di Caterina Zaccaria del Principato d'Acaia. I suoi nonni materni erano Centurione II Zaccaria e Creusa Tocco. Avrebbero avuto tre figlie.:"}
{"id": "512199", "revid": "7336", "url": "https://it.wikipedia.org/wiki?curid=512199", "title": "Falzarego", "text": ""}
{"id": "512200", "revid": "287204", "url": "https://it.wikipedia.org/wiki?curid=512200", "title": "Abhidhamma Pitaka", "text": ""}
{"id": "512205", "revid": "44939", "url": "https://it.wikipedia.org/wiki?curid=512205", "title": "Genetica classica", "text": ""}
{"id": "512206", "revid": "2014155", "url": "https://it.wikipedia.org/wiki?curid=512206", "title": "Stefan III Brankovi\u0107", "text": "\u00c8 venerato come santo dalla Chiesa ortodossa serba.\nBiografia.\nFiglio del re di Serbia \u0110ura\u0111 Brankovi\u0107 e fratello minore di Lazar II Brankovi\u0107, pare fosse cieco e perci\u00f2 rimase escluso dalla linea di successione fino a quando tutti i suoi parenti maschi non furono morti.\nFu incoronato despota di Serbia dopo la morte di Lazar. L'8 aprile 1458 il Re d'Ungheria Mattia I e il re di Bosnia Stefano Tommaso lo detronizzarono e incoronarono il figlio di quest'ultimo, Stefano Toma\u0161evi\u0107.\nQuando la Serbia fu conquistata dagli Ottomani il figlio di Stefano, Jovan di Rascia, condusse i rifugiati serbi nel sud del Paese. L\u00ec fu riconosciuto come Principe dei Serbi.\nDiscendenza.\nStefan e Angelina Arianit Komneni ebbero cinque figli:"}
{"id": "512208", "revid": "767487", "url": "https://it.wikipedia.org/wiki?curid=512208", "title": "Heltah Skeltah", "text": "Gli Heltah Skeltah sono stati un duo musicale hip hop statunitense composto da:\nIl duo era anche membro del supergruppo hip hop Boot Camp Clik di New York, assieme a Buckshot, Smif-N-Wessun e O.G.C..\nIl debutto degli Heltah Skeltah risale alla presenza nell'album degli Smif-N-Wessun \"Dah Shinin\"' del 1995. Alla fine del 1995 si sono uniti agli O.G.C. per formare The Fab 5, e realizzare la hit singola \"Leflaur Leflah Eshkoshka\". Ruck &amp; Rock hanno ricevuto molta attenzione come membri dei Fab 5, per il loro carisma.\nIl duo ha pubblicato l'album di debutto \"Nocturnal\" nel giugno 1996, che includeva \"Leflah\", e che vende pi\u00f9 di 250.000 copie, diventando un punto fermo dell'underground hip hop a causa del suono torvo e delle rime forti. Che \u00e8 anche il primo album dell'etichetta Duck Down Records.\nDopo le due pubblicazioni con il Boot Camp nel 1997 il gruppo \u00e8 tornato nel 1998 con \"Magnum Force\", da cui la hit \"I Ain't Havin' That\", ma la critica non ha apprezzato l'album per i contenuti leggeri. A seguito di questa delusione, i due si sono allontanati reciprocamente: Rock inizia ad avere problemi con \"Duck Down Records\", segnandosi sotto l'etichetta di DJ Lethal \"Lethal Records\", pianificando l'uscita dell'album \"Planet Rock\" in realt\u00e0 poi mai pubblicato. Sean Price fu attaccato assieme al Boot Camp per l'album \"The Chosen Few\" in 2002.\nGli Heltah Skeltah si sono riuniti nel 2005, facendo un'apparizione nell'album di Sean Price \"Monkey Barz\" ed in quello degli Smif-N-Wessuns \"Reloaded\". Il duo sta lavorando con il Boot Camp per il loro terzo album \"The Last Stand\", previsto per l'estate 2006, oltre a lavorare anche ad un album come gruppo Heltah Skeltah, intitolato \"D.I.R.T.\", acronimo di \"Da Incredible Rap Team\".\nSean Price \u00e8 deceduto la mattina dell'8 agosto 2015 durante il sonno, a soli 43 anni, per cause sconosciute."}
{"id": "512209", "revid": "486946", "url": "https://it.wikipedia.org/wiki?curid=512209", "title": "Lazar Brankovic", "text": ""}
{"id": "512210", "revid": "1637029", "url": "https://it.wikipedia.org/wiki?curid=512210", "title": "Azienda sanitaria locale", "text": "Un'azienda sanitaria locale (abbreviato ASL) o azienda unit\u00e0 sanitaria locale (AUSL) \u00e8 un ente pubblico della pubblica amministrazione italiana, deputato all'erogazione di servizi sanitari in un determinato territorio, di solito provinciale. In singole regioni assume diverse denominazioni (ASP, ASM, ATS).\nAssolve ai compiti del Servizio Sanitario Nazionale e delle altre incombenze previste dalla legge in uno specifico ambito territoriale. \nStoria.\nI servizi sanitari erano originariamente gestiti dalle casse mutualistiche (risalente all'istituzione dell'INAM nel 1943 e recepito dalla Repubblica Italiana nel 1947) che avevano evidenti disparit\u00e0 di trattamento tra lavoratori e disoccupati o sottoccupati. \nCon l'istituzione del Servizio sanitario nazionale attraverso la legge del 23 dicembre 1978 n. 833, i servizi sanitari divenivano totalmente a carico statale, si erogavano in tutto il territorio nazionale in ottemperanza di quanto gi\u00e0 predisposto dall'articolo 32 della Costituzione della Repubblica Italiana ed erano di competenza delle \"Unit\u00e0 Sanitarie Locali\" (U.S.L.) istituite dalla stessa legge del 1978. Successivamente, col d.lgs. 30 dicembre 1992, n. 502, le U.S.L. vennero trasformate in aziende sanitarie locali, dotate di autonomia e svincolate da un'organizzazione centrale a livello nazionale, poich\u00e9 dipendenti dalle regioni italiane.\nDescrizione.\nLe ASL fanno parte del servizio sanitario nazionale; sono aziende con personalit\u00e0 giuridica pubblica, dotate di autonomia organizzativa, gestionale, tecnica, amministrativa, patrimoniale e contabile nonch\u00e9 centri di imputazione di autonomia imprenditoriale; infatti secondo l'art. 3 d.lgs 30 dicembre 1992, n. 502:\nSecondo il tenore letterale della norma, esse avrebbero natura di enti pubblici economici; tuttavia dall'inizio del 1993, secondo la prevalente giurisprudenza, l'A.S.L. \u00e8 un organo di competenza delle regioni, che possiede una propria soggettivit\u00e0 giuridica con un'autonomia che ha in seguito assunto anche carattere imprenditoriale.\nIl personale in servizio presso i dipartimenti di prevenzione delle ASL, come medici dirigenti, medici veterinari dirigenti, assistenti sanitari e tecnici della prevenzione nell'ambiente e nei luoghi di vita e di lavoro che esplica funzioni di ispezione e vigilanza, svolge attivit\u00e0 di polizia amministrativa e, se delegati dalle autorit\u00e0 competenti, di polizia giudiziaria.\nDenominazioni.\nCiascuna regione sceglie per queste aziende una propria denominazione.\nIn Liguria, Abruzzo, Campania, Lazio, Piemonte e Puglia sono denominate \"Azienda Sanitaria Locale\" (ASL). \nHanno invece denominazioni diverse nelle seguenti altre regioni e provincie autonome:\nOrganizzazione.\nSono organi dell'ASL:\nCiascuna ASL \u00e8 organizzata nelle seguenti strutture tecnico-funzionali complesse:\nDipartimenti.\nSecondo l'art. 17-bis, comma 1, del d.lgs. 30 dicembre 1992, n. 502, \"l'organizzazione dipartimentale \u00e8 il modello ordinario di gestione operativa di tutte le attivit\u00e0\" delle medesime.\nSecondo il comma 2 del medesimo articolo, il \"direttore di dipartimento\", preposto allo stesso, \u00e8 nominato dal direttore generale dell'azienda sanitaria fra i direttori delle strutture complesse aggregate nel dipartimento e continua a svolgere anche le funzioni di direzione della struttura alla quale \u00e8 preposto. La preposizione al dipartimento\u00a0\u2013 che pu\u00f2 essere ospedaliero, territoriale o di prevenzione\u00a0\u2013 comporta l'attribuzione sia di responsabilit\u00e0 professionali in materia clinico-organizzativa e della prevenzione, sia di responsabilit\u00e0 di tipo gestionale in ordine alla razionale e corretta programmazione e gestione delle risorse assegnate per la realizzazione degli obiettivi attribuiti. A tal fine, il direttore di dipartimento\npredispone annualmente il piano delle attivit\u00e0 e dell'utilizzazione delle risorse disponibili, negoziato con la direzione generale nell'ambito della programmazione aziendale.\nIl direttore di dipartimento \u00e8 membro di diritto del collegio di direzione dell'azienda sanitaria (art. 17, co. 2, d.lgs. 502/1992). \u00c8 affiancato da un \"comitato di dipartimento\", la disciplina della cui composizione e delle funzioni, compresa la partecipazione all'individuazione del direttore di dipartimento, \u00e8 demandata alla legge regionale (17-bis, co. 3, d.lgs. 502/1992).\nPersonale.\nLo stato giuridico del personale \u00e8 disciplinato dal D.P.R. 20 dicembre 1979, n. 761; secondo tale norma il personale \u00e8 reclutato mediante concorso pubblico bandito e gestito dalla regione di competenza. \u00c8 prevista l'assunzione per chiamata diretta, ma solo in particolari casi e per mansioni che richiedano elementare preparazione.\nEsso \u00e8 distinto in ruoli nominativi e divisi in comparto e dirigenza, gestiti dalla regione di pertinenza, e suddiviso in:\nServizi.\nLe ASL sono organizzate in servizi sanitari territoriali, dipartimenti e presidi ospedalieri. Una ASL pu\u00f2 comprendere:\nDistretto sanitario.\nIl Distretto Sanitario o \"distretto socio sanitario\" \u00e8 la struttura territoriale dell'Azienda sanitaria locale deputata all'erogazione delle cure primarie attraverso i medici e i pediatri di libera scelta e la gestione a livello locale delle domande di prestazioni specialistiche e di diagnostica, nonch\u00e9 delle domande di prestazioni ospedaliere in regime ambulatoriale e di ricovero.\nIl sistema delle cure primarie a livello territoriale comprende i servizi e le prestazioni dell'assistenza primaria e specialistica, consultoriale, domiciliare e semiresidenziale. Il Distretto svolge quindi un ruolo chiave anche per allargare o restringere l'offerta di servizi e per integrare le esigenze dei diversi soggetti che concorrono alla promozione della salute, alla prevenzione delle malattie e delle disabilit\u00e0, ai servizi sociali e socio-sanitari.\nI Distretti Socio-Sanitari assicurano:\n- medico di famiglia e pediatra\n- accesso a esami e prestazioni specialistiche in ambulatori, poliambulatori e ospedali\n- emergenza sanitaria: guardia medica e raccordo con 118 e pronto soccorso\n- prevenzione: vaccinazioni, informazione e screening\n- tutela della salute: ambiente, alimenti, lavoro, veterinaria\n- assistenza farmaceutica\n- assistenza riabilitativa e protesica\n- assistenza domiciliare\n- accesso all'assistenza ospedaliera\n- accesso all'assistenza residenziale e semi-residenziale\n- consultori per l'infanzia, la maternit\u00e0 e la famiglia\n- informazione e assistenza amministrativa per l'utilizzo dei vari servizi sanitari e socio sanitari\nDal 2007 l'INPS dedica ai soli dipendenti o pensionati pubblici non autosufficienti il servizio \"Homecare\", programma avanzato di assistenza domiciliare integrata e caso unico nel panorama italiano, in cui la gestione della non autosufficienza \u00e8 del tutto affidata alle famiglie.\nPresidio ospedaliero.\nIl presidio ospedaliero \u00e8 un ospedale non costituito in azienda ospedaliera, in quanto privo dei requisiti di legge. Pertanto gode di un'autonomia molto minore, esso comunque ha autonomia a livello direttivo (presenza di un dirigente medico responsabile delle funzioni igienico-organizzative e un dirigente amministrativo responsabile della gestione amministrativa) e autonomia funzionale con contabilit\u00e0 separata, seppure interna al bilancio dell'azienda sanitaria locale (ASL) di riferimento. Il direttore sanitario del presidio ospedaliero dipende dal direttore generale dell'ASL.\nDistribuzione sul territorio.\nAttualmente nel territorio italiano sono presenti:"}
{"id": "512220", "revid": "123075794", "url": "https://it.wikipedia.org/wiki?curid=512220", "title": "Abbazia territoriale di Einsiedeln", "text": "Labbazia territoriale di Einsiedeln (in latino: \"Abbatia Territorialis Einsiedlensis\") \u00e8 una sede della Chiesa cattolica in Svizzera immediatamente soggetta alla Santa Sede. Nel 2019 contava 47 battezzati su 47 abitanti. \u00c8 retta dall'abate Urban Federer, O.S.B.\nTerritorio.\nLa diocesi comprende l'abbazia nella citt\u00e0 di Einsiedeln, nel cantone svizzero di Svitto, dove si trova la cattedrale abbaziale di Nostra Signora dell'Assunzione e San Maurizio.\nLa chiesa abbaziale.\nLa chiesa abbaziale, nell'attuale forma, fu iniziata nel 1719 per volere dell'abate di allora, Thomas Schenklin, e fu costruita sui disegni di Caspar Moosbrugger (1656-1723), architetto e confratello benedettino.\nSi tratta di un edificio in stile barocco e rococ\u00f2 a navata unica, il cui inizio dal portale d'ingresso \u00e8 segnato da uno spazio ottagonale, sormontato da una cupola, al centro del quale \u00e8 posta la Cappella della Madonna Nera, rivestita di marmi neri e bianchi di Salisburgo.\n\u00c8 uno degli esempi pi\u00f9 importanti dell'arte rococ\u00f2 tedesca.\nAd essa hanno lavorato tra gli altri i fratelli Egid Quirin e Cosmas Damian Asam e il pittore Carlo Innocenzo Carloni.\nStoria.\nSul sito ove sorge l'abbazia, l'eremita san Meinrado (\u2020 861) aveva fatto erigere una cappella. Dopo il suo assassinio, vi si trasfer\u00ec come eremita il venerabile Bennone, che seguito da alcuni discepoli, fece ricostruire, ampliandola, la cappella di san Meinrado e fece dissodare il terreno circostante ponendo cos\u00ec le basi per la futura abbazia (Bennone era stato nominato nel 927 da Enrico I di Sassonia, vescovo di Metz, ove rimase un paio di anni e di dove torn\u00f2 in questo luogo, non potendo pi\u00f9 esercitare il suo ministero episcopale perch\u00e9 accecato da un gruppo di cittadini di Metz).\nL'abbazia territoriale fu eretta nel 934 da Everardo, che ne fu il primo abate. Durante il Medioevo fu un'abbazia imperiale e un'importante stazione lungo il Cammino di Santiago; nel XIV secolo divenne a sua volta meta di pellegrinaggi per il simulacro della Madonna Nera. La statua attuale, tardogotica, risale alla met\u00e0 del XV secolo e sostituisce una precedente statua romanica.\n\u00c8 il pi\u00f9 importante santuario mariano in Svizzera.\nCronotassi degli abati.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'abbazia territoriale nel 2019 su una popolazione di 47 persone contava 47 battezzati, corrispondenti al 100,0% del totale."}
{"id": "512223", "revid": "92723", "url": "https://it.wikipedia.org/wiki?curid=512223", "title": "Abbazia territoriale di Saint-Maurice", "text": ""}
{"id": "512224", "revid": "1318658", "url": "https://it.wikipedia.org/wiki?curid=512224", "title": "Arrondissement di Lod\u00e8ve", "text": "L\"arrondissement\" di Lod\u00e8ve \u00e8 un \"arrondissement\" dipartimentale della Francia situato nel dipartimento dell'H\u00e9rault, nella regione dell'Occitania.\nStoria.\nFu creato nel 1800, sulla base dei preesistenti distretti. Soppresso nel 1926, fu ricostituito nel 1942.\nComposizione.\nL\"arrondissement\" \u00e8 composto da 98 comuni raggruppati in 8 cantoni:"}
{"id": "512225", "revid": "767487", "url": "https://it.wikipedia.org/wiki?curid=512225", "title": "Familiar to Millions (DVD)", "text": "Familiar to Millions \u00e8 un DVD che contiene parte del concerto tenuto dalla band inglese Oasis al vecchio stadio di Wembley il 21 luglio 2000. Dal concerto \u00e8 stato tratto anche l'album live \"Familiar to Millions\".\nContenuto.\nIl DVD \u00e8 diviso in 5 parti e raccoglie tutti gli album e i singoli usciti sino a quel momento (luglio 2000). Per ogni album \u00e8 presente la copertina e la tracklist, per i singoli viene mostrata la copertina e le b-sides.\nSingoli.\nda Definitely Maybe:\nda (What's the Story) Morning Glory?:\nda Be Here Now:\nda Standing on the Shoulder of Giants:\nExtras.\nPresenta 4 sottomenu:\nTHE TAMBOURINE - selezionando questa voce, inizia il concerto della band, ma ogni tanto appare un tamburino; se si clicca sopra, partono alcuni documentari sulla preparazione del concerto, sul pubblico, ecc. (i documentari sono peraltro presenti in un'altra area del DVD, quindi \u00e8 possibile vederli senza dover aspettare che compaia il tamburino durante il concerto)\nTHE VIEWS - \u00e8 possibile seguire l'esecuzione di \"Cigarettes &amp; Alcohol\" da 4 diverse angolazioni.\nTHE VISUALS - sono presenti alcuni dei video creati per il concerto e che appaiono nei maxischermi alle spalle della band durante il concerto:\nTHE DOCUMENTARY - sono i documentari a cui si pu\u00f2 accedere anche dalla voce \"THE TAMBOURINE\":\nThe Gig.\n\u00c8 il concerto vero e proprio.\nThe Setlist.\n\u00c8 la tracklist del concerto, che sostanzialmente corrisponde a quella del CD omonimo (manca soltanto \"Helter Skelter\", bonus track non registrata allo stadio Wembley). Da questo menu si pu\u00f2 saltare direttamente ad una canzone in particolare o seguire tutto il concerto dall'inizio:\nThe Sound.\nSi pu\u00f2 decidere se seguire il concerto in Stereo o in Dolby Sorround."}
{"id": "512232", "revid": "110157", "url": "https://it.wikipedia.org/wiki?curid=512232", "title": "Valle del Chiampo", "text": "La Valle del Chiampo \u00e8 una vallata prealpina fra le Piccole Dolomiti e i monti Lessini.\nGeografia.\nCorre in direzione nord-sud in provincia di Vicenza, al confine con la provincia di Verona, percorsa dal torrente omonimo. Lunga una trentina di chilometri, molto stretta e impervia nella sua parte alta. \u00c9 caratterizzata da bellezze paesaggistiche e naturali considerevoli.\nIdrografia.\nIl torrente principale nasce nel monte Gramolon a Crespadoro, nei pressi di Montebello Vicentino riceve l'apporto del Rio Rodegotto. A monte dell'abitato di San Bonifacio riceve l'apporto del torrente Aldeg\u00e0.\nL'alta valle si presenta molto ricca di ruscelli, tra i principali vi sono il Righello, la Val Mora, il C\u00f2rbiolo e Valbianca in comune di Crespadoro.\nEconomia.\nLa principale attivit\u00e0 economiche \u00e8 senz'altro la concia delle pelli: la zona di Arzignano costituisce infatti uno dei pi\u00f9 caratteristici e prosperosi distretti industriali italiani, concentrando l'intera filiera produttiva. Lo sviluppo e la prosperit\u00e0 dell'intera valle \u00e8 legata al prosperare di tale attivit\u00e0 nel secondo dopoguerra.\nAltra attivit\u00e0 importante che caratterizza la parte alta della valle \u00e8 l'estrazione e la lavorazione dei marmi, largamente esportato. Il marmo di Chiampo \u00e8 un calcare nummolitico, di color bianco grigiastro, rosso o dalle sfumature rosee molto usato nell'edilizia come materiale ornamentale, perfettamente lavabile e lucidabile, che non assorbe liquidi e quindi difficilmente si macchia.\nIl turismo non ha mai avuto un ruolo veramente importante nell'economia della vallata e negli ultimi anni ha conosciuto un calo, anche se l'escursionismo sui versanti della valle delle Piccole Dolomiti e dei Lessini \u00e8 ancora attivo. Da segnalare il turismo religioso a Chiampo nel santuario e nella Grotta di Lourdes del Beato Claudio, visitato da pellegrini che provengono da tutto il mondo.\nNel comune di Crespadoro \u00e8 importante l'allevamento ittico delle trote, in particolare nella frazione di Ferrazza.\nInfrastrutture e trasporti.\nLa valle \u00e8 attraversata dalla strada provinciale 31 Valdichiampo, che garantisce i collegamento verso l'area vicentina.\nNel 1880 fu aperta una diramazione della tranvia Vicenza-Valdagno che collegava Montecchio Maggiore ad Arzignano, successivamente prolungata a Chiampo nel 1903. Tale linea, elettrificata nel 1929 e che contribu\u00ec al rilancio economico dell'area, venne soppressa dalle Ferrovie e Tramvie Vicentine nel 1961."}
{"id": "512234", "revid": "372624", "url": "https://it.wikipedia.org/wiki?curid=512234", "title": "Monte Orlando", "text": ""}
{"id": "512238", "revid": "1543377", "url": "https://it.wikipedia.org/wiki?curid=512238", "title": "Cecit\u00e0 corticale", "text": " \nLa cecit\u00e0 corticale \u00e8 un deficit visivo in cui si manifesta cecit\u00e0 a seguito di lesione delle aree visive primarie della corteccia cerebrale. In alcuni casi \u00e8 accompagnata da anosognosia, cio\u00e8 il paziente si dimostra inconsapevole del proprio deficit, arrivando anche a negarne l'esistenza (sindrome di Anton). La descrizione completa di questa condizione si deve al neurologo austriaco Gabriel Anton nel 1899 (Anton G: \u00dcber die Selbstwahrnehmung der Herderkrankungen des Gehirns durch den Kranken bei Rindenblindheit und Rindentaubheit. Arch Psychiatrie Nervenkrankh 1899, 32:86-127. Ma la cecit\u00e0 corticale era gi\u00e0 apparsa nelle \"Lettere morali a Lucilio\" di Lucio Anneo Seneca scritte tra 61 e il 65 DC. Nella lettera n\u00b0 50 scrive: \"Arpaste, la pazza di mia moglie, \u00e8 rimasta, come sai, in casa mia come peso lasciatomi in eredit\u00e0\u2026 Orbene, questa pazza ha perduto improvvisamente la vista. Ti racconto una cosa incredibile, ma vera: non sa di essere cieca; chiede allo schiavo che la accompagna di poter recarsi altrove; dice che la casa \u00e8 buia.\" Michel Eyquem de Montaigne nel suo secondo libro di Les essais capitolo 12. edito da Langelier A. Paris; 1595. Descrive un nobiluomo che non credeva di essere cieco nonostante evidenti segni della sua cecit\u00e0. In questo caso non erano riportati disturbi psichiatrici o deficit cogntivi.\nIn questa condizione sono lese, per cause traumatiche o pi\u00f9 spesso vascolari (ischemia dell'arteria cerebrale posteriore), le cortecce visive primarie deputate alla visione, situate nei lobi occipitali del cervello (aree 17 secondo Brodmann).\nGli occhi e le vie nervose che trasportano l'informazione visiva al cervello non sono lese e non contribuiscono alle manifestazioni deficitarie di questa condizione.\nVista la contiguit\u00e0 anatomica delle aree visive destra e sinistra, si ha una lesione spesso bilaterale e si manifesta, quindi, cecit\u00e0 corticale completa.\nNel caso la lesione interessi un solo emisfero cerebrale, si avranno deficit di solo una met\u00e0 del campo visivo, cio\u00e8 un'emianopsia. Il campo visivo viene diviso orizzontalmente in emicampo destro ed emicampo sinistro, e l'informazione relativa a ciascun emicampo viene elaborata nell'emisfero cerebrale controlaterale, quindi una lesione del lobo occipitale dell'emisfero di destra causer\u00e0 un'emianopsia sinistra, e viceversa. La cecit\u00e0 corticale non \u00e8 un fenomeno del tipo \"tutto o nulla\" ma dipende molto dall'ampiezza e dalla profondit\u00e0 delle lesioni stesse. Di solito si verifica un recupero spontaneo entro la prima settimana, che avviene secondo un ordine tipico: si cominciano a distinguere stimoli luminosi puntiformi, poi viene recuperata la sensazione di movimento, quindi gradualmente si ricominciano a percepire i contorni degli oggetti e per ultimo i colori. Il grado di recupero \u00e8 molto variabile da persona a persona, e in alcuni casi gravi il disturbo non migliora nemmeno a distanza di anni.\nIn caso di cecit\u00e0 corticale esiste un fenomeno per cui il soggetto, pur non riuscendo a distinguere uno stimolo visivo, \u00e8 in grado di localizzarlo nello spazio; questo fenomeno prende il nome di visione cieca.\nOltre al deficit nelle funzioni visive, pu\u00f2 presentarsi anche alterazione nella generazione e confronto delle immagini mentali visive. Per esempio il paziente pu\u00f2 rivelarsi incapace di valutare quale fra due animali abbia le dimensioni maggiori, o non riuscire a descrivere i dettagli visivi di un animale, sebbene riesca invece ad elencarne le caratteristiche funzionali. Tuttavia, crisi epilettiche (o stimolazioni elettriche artificiali) limitate alla sola corteccia occipitale generano sensazioni visive elementari (punti, stelle, lampi, ecc.), mentre immagini pi\u00f9 complesse si ottengono stimolando il lobo temporale o temporo-occipitale."}
{"id": "512239", "revid": "27767", "url": "https://it.wikipedia.org/wiki?curid=512239", "title": "Gasogeno", "text": ""}
{"id": "512241", "revid": "298055", "url": "https://it.wikipedia.org/wiki?curid=512241", "title": "Angelo bianco (Streghe)", "text": ""}
{"id": "512242", "revid": "122865363", "url": "https://it.wikipedia.org/wiki?curid=512242", "title": "Asian Volleyball Confederation", "text": "L'Asian Volleyball Confederation (AVC) riunisce le federazioni pallavolistiche di Asia e Oceania e ha sede a Pechino, Cina.\nFederazioni affiliate.\nData la vastit\u00e0 dell'area sotto il governo dell'AVC, sono state create 5 Associazioni di zona:"}
{"id": "512243", "revid": "767487", "url": "https://it.wikipedia.org/wiki?curid=512243", "title": "Testata (arti marziali)", "text": "Una testata \u00e8 - nelle arti marziali - un colpo portato con la testa utilizzando una delle parti robuste del cranio come area di impatto. \n\u00c8 efficace quando si colpisce una parte debole del corpo dell'avversario (ad esempio il naso o la fronte). \nSe assestata in maniera non appropriata, una testata pu\u00f2 causare pi\u00f9 danni all'aggressore che all'aggredito. "}
{"id": "512251", "revid": "15428", "url": "https://it.wikipedia.org/wiki?curid=512251", "title": "Amedeo IV", "text": ""}
{"id": "512252", "revid": "131358", "url": "https://it.wikipedia.org/wiki?curid=512252", "title": "A.J. Auxerre", "text": ""}
{"id": "512254", "revid": "712828", "url": "https://it.wikipedia.org/wiki?curid=512254", "title": "Araneae", "text": "Gli araneidi (Araneae ) sono un ordine di Aracnidi, suddiviso, a novembre 2021, in 129 famiglie che comprendono ben specie.\nSono artropodi terrestri provvisti di cheliceri e hanno il corpo suddiviso in due segmenti, cefalotorace e opistosoma, e otto zampe. I due segmenti sono congiunti da un piccolo pedicello di forma cilindrica. Come in tutti gli Artropodi, il celoma (cavit\u00e0 del mesoderma per il trasporto dei fluidi), pur essendo molto piccolo, consente il passaggio dell'emolinfa che ossigena e nutre i tessuti e rimuove i prodotti di scarto. L'intestino \u00e8 cos\u00ec stretto che i ragni non possono mangiare alcun grumo di materiale solido, per quanto piccolo, e sono costretti a rendere liquide le parti interne delle loro prede con vari enzimi digestivi per poi suggerle e nutrirsene.\nCon l'eccezione del sottordine pi\u00f9 primitivo, quello dei Mesothelae, i ragni hanno il sistema nervoso pi\u00f9 centralizzato fra tutti gli Artropodi e, come questi, hanno i gangli cefalici fusi in una sola massa all'interno del cefalotorace. Diversamente dalla maggior parte degli artropodi, i ragni non hanno muscoli estensori nel loro corpo; i movimenti delle zampe e del corpo sono ottenuti attraverso variazioni di pressione del loro sistema idraulico. Nella parte terminale dell'addome sono presenti le filiere che estrudono la seta, usata per avvolgere le prede e costruire le ragnatele.\nCaratteri generali.\nI ragni sono animali predatori, sia di altri ragni, sia di insetti; le specie pi\u00f9 grandi arrivano a catturare e nutrirsi anche di lucertole e di piccoli uccelli senza difficolt\u00e0. Da vari studi e osservazioni si \u00e8 scoperto che gli esemplari giovani completano la loro dieta con il nettare, mentre gli esemplari adulti preferiscono integrare con il polline. Nel 2007 \u00e8 stata descritta la prima specie vegetariana di ragni: si nutre quasi esclusivamente di polline e delle tenere punte delle foglie di alcune acacie.\nIn varie specie di ragni i cheliceri sono diventati atti a secernere un veleno per immobilizzare le prede, a volte tanto tossico da risultare pericoloso anche per l'uomo. Negli ultimi due decenni si stanno sperimentando piccole dosi di questi veleni a scopo terapeutico o come insetticidi non inquinanti. Buona parte dei ragni cattura le prede intrappolandole in vischiose ragnatele ponendosi in agguato nelle vicinanze per poi iniettare loro il veleno. Le specie che usano questa tattica di caccia sono molto sensibili alla pi\u00f9 piccola vibrazione che scuote i fili della ragnatela. D'altro canto, le specie che cacciano all'agguato sono fornite di un'ottima vista, fino a dieci volte pi\u00f9 acuta di quella di una libellula.\nAlcuni ragni cacciatori hanno particolare abilit\u00e0 e intelligenza nell'adoperare varie tattiche per sopraffare la preda, mostrando anche di saperne imparare di nuove se occorre. Ad esempio alcune specie hanno modificato il loro aspetto prendendo le sembianze esteriori di formiche al punto da essere facilmente confusi con una di loro.\nLe ragnatele sono molto variabili in forma, quantit\u00e0 di tela adoperata e grandezza. Sembra che le prime forme a essere adottate siano state quelle orbicolari; le specie che ancora le adoperano sono poche: la maggior parte dei ragni esistenti preferisce estendere la propria tela e renderla quanto pi\u00f9 aggrovigliata possibile allo scopo di massimizzare il volume d'aria in cui pu\u00f2 imbattersi un insetto.\nNei ragni maschi i pedipalpi (appendici situate sotto o a lato dell'apertura boccale) sono stati modificati a guisa di siringa per iniettare lo sperma nell'apparato genitale femminile. Alcuni di loro devono porre in essere complicati rituali di corteggiamento prima di potersi avvicinare alla femmina per fecondarla, per evitare di essere divorati. I maschi della maggior parte delle specie riescono a evitare questo destino in quanto la femmina consente loro di posizionarsi nelle parti marginali delle ragnatele anche per qualche tempo dopo l'accoppiamento. D'altro canto vi sono maschi di alcune specie che, dopo aver fecondato la femmina, si offrono in pasto a lei, probabilmente per fornire pi\u00f9 nutrienti alla prole che nascer\u00e0. In varie specie le femmine costruiscono un sacco ovigero setoso dove trovano spazio almeno un centinaio di uova; i giovani, una volta nati, sono comunque incapaci di procurarsi il cibo da soli, fino a quando non hanno compiuto la loro prima muta. In questi casi sono le femmine/madri a sfamare la prole e condividere le prede catturate con essa.\nSolo poche specie di ragni hanno un comportamento sociale, cio\u00e8 costruiscono tele in cooperazione con altri ragni, fino a diverse migliaia; il comportamento sociale \u00e8 vario: da una semplice tolleranza di vicinato, come nell'aggressiva vedova nera, a una vera e propria caccia coordinata fra pi\u00f9 esemplari e successiva suddivisione delle prede catturate. In quanto a longevit\u00e0, la maggior parte dei ragni non supera i due anni, solo alcuni esemplari di tarantole e vari migalomorfi in cattivit\u00e0 sono noti per essere sopravvissuti fino a venticinque anni.\nDallo studio dei reperti fossili rinvenuti, i primi animali capaci di produrre seta compaiono nel Devoniano, circa 386 milioni di anni fa, comunque in essi manca ogni traccia di filiere. I primi ragni fossili veri e propri sono stati rinvenuti in rocce del Carbonifero, databili quindi fra 299 e 318 milioni di anni fa, e sono molto simili agli attuali appartenenti all'ordine Mesothelae. I gruppi principali di ragni moderni, Araneomorphae e Mygalomorphae, fanno la loro comparsa nel Triassico inferiore, all'incirca 200 milioni di anni fa. Solo nei fossili datati da 130 milioni di anni fa in poi si ritrovano anche ragni conservati nell'ambra, aventi una maggiore ricchezza di particolari visibili e analizzabili, soprattutto nei dettagli anatomici. Sono state rinvenute anche ambre con un abbraccio mortale fra un ragno e la sua preda, mentre la sta imbozzolando e altre in cui si sono preservate anche le uova nei sacchi ovigeri.\nDescrizione.\nStruttura del corpo.\nI ragni, in quanto a struttura del corpo, sono artropodi, cio\u00e8 costituiti da segmenti articolati fra loro, e chelicerati, cio\u00e8 provvisti di cheliceri e di un apparato boccale peculiare. In quanto \"artropodi\" hanno un corpo suddiviso in segmenti dai margini articolati, ricoperto da una cuticola composta da chitina e proteine. La testa \u00e8 composta da vari segmenti che si fondono l'uno con l'altro durante lo sviluppo dell'embrione. In quanto \"chelicerati\" il loro corpo \u00e8 costituito da due tagmata, tipica segmentazione degli Artropodi, insieme di segmenti che sottendono una funzione simile. Il primo di questi, che prende il nome di cefalotorace o prosoma, \u00e8 la fusione completa di due tagmata che in un insetto sarebbero separati: il capo e il torace; il tagma posteriore prende il nome di addome o opistosoma. Lo schema della fusione dei segmenti che compongono la testa dei chelicerati \u00e8 unico fra gli artropodi: quello che sarebbe il primo segmento del capo di norma scompare all'inizio dello sviluppo, cosicch\u00e9 ai chelicerati mancano le antenne tipiche di molti artropodi. Infatti i chelicerati davanti alla bocca hanno solo due appendici che funzionano al pi\u00f9 solo per accompagnare il cibo, ma mancano completamente della struttura masticatoria che potrebbe avere funzione di \"mascella\". Le prime appendici sul davanti dell'apparato della bocca sono chiamate pedipalpi e hanno funzioni diverse all'interno di gruppi diversi di chelicerati.\nRagni e scorpioni appartengono a uno dei gruppi di chelicerati, denominato Aracnidi. Mentre i cheliceri degli scorpioni sono composti da un paio di artigli di dimensioni ragguardevoli che ha la funzione di accompagnare il cibo verso la bocca o di contribuire a tenerlo fermo, quelli dei ragni sono cavi e contengono ghiandole velenigene; inoltre terminano in forma appuntita, molto sottile, al fine di inoculare il veleno. Quando i cheliceri non sono in uso vengono ripiegati all'indietro nella parte superiore, in cui sono allocate \"barbe\" spesse che hanno il compito di filtrare e trattenere fuori qualsiasi grumo solido, in quanto i ragni si alimentano solo di cibo liquido o reso in forma liquida. I pedipalpi negli altri scorpionidi prendono la forma di artigli appuntiti atti a catturare e trattenere la preda, mentre nei ragni fungono da sensori di dimensioni abbastanza piccole, le cui parti basali sono un prolungamento della bocca. In aggiunta, i ragni maschi hanno allargato queste ultime sezioni basali adoperandole per il trasferimento di sperma all'interno della femmina.\nNei ragni, il cefalotorace e l'addome sono congiunti da un piccolo peduncolo di forma cilindrica che consente all'addome di muoversi indipendentemente dal capo mentre secerne la seta. La parte superiore del cefalotorace \u00e8 ricoperta da un singolo carapace convesso, mentre la parte inferiore \u00e8 ricoperta da due pezzi di carapace di forma alquanto appiattita. L'addome \u00e8 molle e ha la forma ovoidale, non mostra alcun segno di suddivisione o frazionamento, con l'eccezione dei primitivi Mesothelae, i cui rappresentanti odierni, i Liphistiidae, hanno il carapace costituito da vari segmenti nella parte posteriore.\nProblema della segmentazione del capo degli artropodi.\nUn problema oggetto di acceso dibattito fra gli esperti del settore \u00e8 quello relativo alla segmentazione del capo degli artropodi, diversa da un gruppo all'altro; in modo particolare si discute se e come queste differenze possano essere inquadrate in un processo evolutivo che si estende dai Trilobiti fino ai Crostacei e ai Chelicerati di cui fanno parte i ragni. Le origini di queste segmentazioni, e una loro prima differenziazione, viene fatta risalire ai fossili dell'Argillite di Burgess, del periodo Cambriano, quando si diffuse una pluralit\u00e0 di forme viventi molto diverse fra loro, molte delle quali si estinsero in breve tempo. Come si evince dalla tabella a fianco, la segmentazione parte da una struttura semplice e lineare, quale quella dei Trilobiti, per poi crescere di complessit\u00e0, sia nel posizionamento dei vari organi (zampe, pedipalpi, cheliceri), sia nell'aumento della quantit\u00e0 dei segmenti che, originariamente facenti parte della testa, nei Crostacei e nei Tracheati vanno a comporre il corpo. In centinaia di milioni di anni la parte sommitale, il primo segmento o acron, che contiene le varie tipologie di occhi composti \u00e8 rimasto pressoch\u00e9 inalterato, come pure il segmento della testa preposto alla crescita delle antenne, assente solo nei chelicerati. Infine, nei Chelicerati e nei Tracheati un segmento posteriore all'acron si perde durante lo sviluppo embrionale, rispettivamente il primo e il secondo segmento, come se non fossero funzionali, pur continuando a essere latenti in questi gruppi di animali. Anche nell'uomo abbiamo simili strutture vestigiali quali l'appendice o il coccige della colonna vertebrale.\nApparato circolatorio e respiratorio.\nApparato circolatorio.\nAl pari degli altri artropodi, i ragni sono provvisti di celoma strutturato in piccole aree situate nei dintorni dell'apparato riproduttivo e dell'apparato escretore ma non avente funzione circolatoria. Tale funzione \u00e8 espletata dall'emocele, cavit\u00e0 estesa per la maggior parte della lunghezza del corpo e in cui circola il flusso sanguigno. Il cuore ha forma tubolare ed \u00e8 situato nella parte posteriore del corpo con all'interno molteplici sottili ostii che consentono il flusso del sangue in una sola direzione, impedendogli di defluire all'indietro; ci\u00f2 fa s\u00ec che il sangue entri nel cuore dall'emocele ma non vi ritorni prima di aver attraversato tutta la parte anteriore; Dal cuore si dirama un'arteria che si apre nella parte anteriore dell'addome e che, passando attraverso il pedicello, si ramifica e si diffonde in molte parti del cefalotorace. Questa tipologia di apparato circolatorio \u00e8 detto sistema circolatorio aperto.\nApparato respiratorio.\nI ragni hanno sviluppato pi\u00f9 tipi di organi respiratori, fra cui i polmoni a libro, la trachea, o entrambi. Il sangue di tutti i ragni che hanno polmoni a libro contiene il pigmento respiratorio emocianina che rende il trasporto dell'ossigeno pi\u00f9 efficiente.\nI ragni Migalomorfi e Mesothelae hanno due paia di polmoni a libro, che si riempiono di emolinfa, e hanno due aperture esterne sulla superficie ventrale dell'addome che consentono all'aria di entrare e di porre in circolo l'ossigeno. Questo \u00e8 anche il caso di una delle famiglie pi\u00f9 antiche di ragni Araneomorfi, la famiglia Hypochilidae; le restanti famiglie di questo gruppo hanno solo il paio anteriore di polmoni a libro intatto, mentre quello posteriore dell'apparato respiratorio \u00e8 parzialmente o totalmente cambiato in una trachea, attraverso la quale l'ossigeno viene diffuso nell'emolinfa o direttamente ai tessuti e agli organi. Le trachee, dove presenti, sono molto simili per forma, dimensioni e funzione alle trachee degli Insetti, ma nei ragni sono poste nell'opistosoma. Il sistema respiratorio con la trachea si \u00e8 probabilmente diffuso a partire dai ragni di piccole dimensioni per contrastare la disidratazione e l'essiccamento. La trachea originariamente era collegata agli organi circostanti attraverso un paio di aperture chiamate \"spiracoli tracheali\", ma nella maggioranza dei ragni odierni questi spiracoli si sono fusi in uno solo nella parte mediana, spostandosi nella parte posteriore vicino alle filiere. I ragni che posseggono trachee hanno generalmente un tasso metabolico pi\u00f9 elevato e una migliore resistenza alla disidratazione.\nNutrizione, digestione ed escrezione.\nNutrizione.\nNei ragni i cheliceri sono indispensabili per la nutrizione: sono costituiti da un segmento basale e da uno terminale a forma di artiglio dentellato. Caratteristica unica fra i chelicerati \u00e8 la parte terminale dei cheliceri, la punta dell'artiglio, che viene adoperata dalla maggior parte delle specie per inoculare il veleno secreto dalla ghiandole velenifere. La dimensione di queste ghiandole varia a seconda delle diverse famiglie: in alcune mancano del tutto, in altre coinvolgono ampie sezioni della parte anteriore del prosoma. Le ghiandole sono costituite in genere da una parte epiteliale con funzione escretrice e sono avvolte da un rivestimento le cui contrazioni consentono lo sgorgare di goccioline di veleno all'interno dei cheliceri fino alla base delle zanne. L'unica famiglia di ragni completamente sprovvista di ghiandole velenifere \u00e8 quella degli Uloboridae. I due pedipalpi sono pi\u00f9 corti delle zampe e formati da sei segmenti; alla base hanno delle \"gnathocoxae\" usate come \"mascelle\" per tenere ben stretto il cibo, coadiuvarne la triturazione, la liquefazione e infine l'assimilazione.\nDigestione.\nNell'ambito degli aracnidi, i ragni hanno un intestino alquanto stretto, che pu\u00f2 ricevere solo cibo in forma liquida, e due serie di filtri appositi per trattenere all'esterno qualsiasi particella di cibo solido, per quanto piccola. Essi utilizzano, uno alla volta, due sistemi diversi per digerire il cibo esternamente prima di ingerirlo.\nAlcuni ragni pompano enzimi digestivi dal mesentere nella preda e poi succhiano i tessuti liquefatti della preda stessa nell'intestino; quindi abbandonano l'esuvia vuota della preda composta in genere di materiali troppo duri e non digeribili. Altre specie di ragni macinano prima la preda spappolandola con la parte terminale dei pedipalpi e i cheliceri, utilizzando sempre gli enzimi digestivi per facilitare l'assimilazione. In queste specie sia i cheliceri sia la base dei pedipalpi sono posizionati in modo da formare una cavit\u00e0 antecedente la bocca vera e propria.\nLo stomaco, posto nel cefalotorace, funziona come una pompa che spedisce il cibo sempre pi\u00f9 all'interno del sistema digestivo. Nella parte anteriore dell'intestino \u00e8 presente un filtro setoso che impedisce al particolato ancora presente di proseguire, al fine di non ostruire i sottili tubuli che costituiscono le parti successive dell'intestino. Il mesentere \u00e8 ricco di \"punti ciechi\" per la digestione, compartimenti senza uscita dove vengono estratti i nutrienti dal cibo ingerito. La maggior parte di essi si trova nell'addome in cui \u00e8 preponderante il sistema digestivo, ma alcuni sono situati anche nel cefalotorace. Nell'intestino posteriore vengono disidratate le feci allo scopo di recuperarne l'acqua.\nEscrezione.\nLa maggior parte dei ragni converte i prodotti di scarto delle varie attivit\u00e0 fisiologiche in acido urico, che pu\u00f2 essere espulso come materiale asciutto. I tubuli malpighiani sono deputati a estrarre questi prodotti di scarto dal sangue nell'emocele per poi scaricarli nella borsa cloacale, da cui vengono espulsi attraverso l'ano. La produzione di acido urico e la rimozione degli scarti attraverso i tubuli sono caratteristiche evolutesi indipendentemente in vari rami di artropodi per conservare l'acqua e consentire loro di sopravvivere in ambienti in cui essa \u00e8 un bene raro e prezioso; tra le varie strutture preposte all'escrezione, i tubuli malpighiani degli insetti e degli aracnidi si sviluppano da parti completamente diverse dell'embrione. Comunque alcuni ragni primitivi dell'ordine Mesothelae e del sottordine Mygalomorphae, conservano i nefridi (\"piccoli reni\") del presunto artropode progenitore ancestrale, le cui funzioni sono simili a quelle dei reni umani: adoperano infatti un certo quantitativo di acqua per espellere prodotti di scarto azotati quali l'ammoniaca.\nSistema nervoso centrale.\nIl sistema nervoso centrale di base di un artropode \u00e8 costituito da un paio di fasci di nervi che corrono lungo l'intestino con gruppi di gangli come centri di controllo locali nei vari segmenti del corpo, e da un cervello formato dalla fusione dei gangli dei segmenti della testa posti davanti e dietro la bocca, in modo tale che l'esofago sia circondato da questi conglomerati di gangli. In particolare possiamo distinguere un \"ganglio sopraesofageo\", pi\u00f9 piccolo, che riceve informazioni dagli ocelli e da altri organi di senso, e ha la funzione di elaborare e integrare gli stimoli esterni e poi, tramite i neuroni con cui \u00e8 connesso all'altro ganglio, coordinare una risposta. L'altro ganglio, che prende il nome di \"ganglio sottoesofageo\", posto nella parte bassa del cefalotorace, \u00e8 l'insieme dei gangli delle varie appendici e ha la forma di una stella a pi\u00f9 punte; questo ganglio prosegue il suo cammino nell'opistosoma attraverso un minuscolo cordoncino, innervandolo, e ha come funzione principale il coordinamento motorio dell'animale. Con l'eccezione dei primitivi Mesothelae, dei quali i Liphistiidae \u00e8 l'unica famiglia sopravvissuta, i ragni hanno il sistema nervoso centralizzato tipico degli Aracnidi: i gangli di tutti i segmenti nella parte posteriore dell'esofago sono fusi, in modo che il cefalotorace \u00e8 riempito in massima parte da tessuto nervoso e non vi sono gangli nell'addome. Nei Mesothelae, invece, i gangli dell'addome e della parte posteriore del cefalotorace sono separati e distinti.\nOrgani di senso.\nOcelli.\nLa maggior parte dei ragni ha quattro paia di occhi nella parte frontale del cefalotorace, posizionati in schemi (detti \"patterns\") che variano da una famiglia all'altra. Il paio posizionato sulla fronte \u00e8 del tipo chiamato ocelli \"pigment-cup\" (contenitori del colore), che nella maggior parte degli artropodi servono solo a individuare la direzione dalla quale arriva la luce, adoperando l'ombra proiettata dalle superfici negli ocelli stessi. In ogni caso gli occhi principali della parte frontale delle teste dei ragni hanno la capacit\u00e0 di formare delle immagini abbastanza nette e distinte.\nGli ocelli laterali si pensa siano derivati dagli occhi composti dei chelicerati pi\u00f9 primitivi, ma non hanno le suddivisioni in sfaccettature tipiche di quelli degli altri invertebrati. In molti ragni questi ocelli secondari rilevano la luce riflessa diversamente dagli occhi principali tramite un tapetum lucidum riflettente; ad esempio, ci\u00f2 fa s\u00ec che al buio gli occhi dei ragni-lupo vengono rilevati dalla luce riflessa di una torcia proprio grazie ai tapeta. D'altra parte, gli occhi secondari dei ragni salticidi non hanno traccia alcuna di tapetum.\nL'acutezza visiva dei ragni salticidi supera di un fattore dieci quella delle libellule che sono, fra gli insetti, quelli che vedono meglio. In effetti l'occhio umano, per quanto complesso, \u00e8 solo cinque volte pi\u00f9 acuto di quello di un ragno salticida. Questi ragni riescono ad avere una vista cos\u00ec acuta grazie a una serie di lenti, una retina composta di quattro strati e l'abilit\u00e0 di girare dappertutto i loro occhi integrando le immagini di tutti in una sola. L'unico difetto di tutto questo processo di scansione e integrazione di immagini \u00e8 di essere relativamente lento.\nCuticola e peli.\nNella maggior parte degli altri artropodi la cuticola, per sua stessa natura, blocca la maggior parte degli stimoli sensoriali provenienti dall'esterno. Invece i ragni e altri generi di artropodi hanno modificato la struttura della cuticola in modo da poter ricevere stimoli dall'esterno e potervi reagire, permeandola di piccoli organi di senso che collegano l'esterno del corpo col sistema nervoso. Vari sensori di tatto, in modo particolare peli di varie forme chiamati setae, sono sensibili a vari livelli di pressione, dalla brezza leggera delle correnti d'aria a un contatto pressorio di una certa forza. Altri sensori di tipo chimico consentono di sopperire alle nostre funzioni di riconoscimento degli odori e dei sapori, spesso dalla parte mediana delle setae. I ragni hanno anche nelle giunture dei loro arti dei sensori particolari in grado di percepire vibrazioni anche di piccola entit\u00e0, i tricobotrii, meccanorecettori in grado di percepire con precisione il movimento delle ali di una mosca e poterla catturare. Nella costruzione delle ragnatele, tutte le informazioni supportate da questi sensori meccanici e chimici sono pi\u00f9 importanti della vista stessa, mentre \u00e8 la vista acuta a prevalere come importanza sugli altri organi di senso nei ragni che cacciano attivamente.\nOrgani liriformi.\nGli organi liriformi sono organi di senso a fessura, propriocettori in grado di misurare le variazioni di tensione della cuticola dei ragni quando \u00e8 sottoposta a pressione. Hanno la forma di un'apertura lunga a forma di fessura (da 8 a 200 micrometri di lunghezza) e sono situati principalmente sulle articolazioni dei segmenti delle zampe; alcuni ragni li hanno anche distribuiti sul corpo e lungo gli articoli delle zampe.\nCome nella maggior parte degli artropodi, i ragni mancano di organi preposti all'equilibrio e all'accelerazione e contano esclusivamente sulla vista per stabilire di volta in volta dove \u00e8 su e dove \u00e8 gi\u00f9. I propriocettori degli artropodi, cio\u00e8 quegli organi di senso che portano informazioni sul grado di forza applicata dai muscoli e sul grado di curvatura delle varie giunture delle zampe, sono attivi e funzionali. D'altra parte, poco \u00e8 noto su altri tipi di sensori interni che ragni e artropodi potrebbero avere.\nLocomozione.\nZampe.\nI ragni hanno quattro paia di zampe funzionali all'ambulazione, ognuna delle quali \u00e8 formata da sette segmenti; partendo dall'interno verso l'esterno sono: la coxa, il trocantere, il femore, la patella, la tibia, il metatarso e il tarso. Tutti questi segmenti sono ricoperti da una cuticola provvista di peli, alcuni dei quali si possono considerare veri e propri organi di senso. Anche se tutti gli artropodi usano per la locomozione muscoli legati all'interno del loro esoscheletro per flettere i loro arti, i ragni e alcuni gruppi di artropodi usano un sistema pressorio idraulico per distenderli e contrarli, sistema ereditato a sua volta dalle forme di vita antenate degli artropodi. Di conseguenza, un ragno col cefalotorace forato non pu\u00f2 pi\u00f9 estendere le sue zampe, e le zampe stesse di ragni morti si contraggono su s\u00e9 stesse accartocciandosi e aggranchiendosi. A quanto risulta da alcuni esperimenti, i ragni possono generare pressioni, internamente, fino a otto volte la forza necessaria a estendere totalmente le loro zampe, e i ragni salticidi possono saltare verso l'alto fino a cinquanta volte la loro lunghezza aumentando all'improvviso la pressione del sangue nel terzo e quarto paio di zampe.\nScopulae.\nLa maggior parte dei ragni che cacciano attivamente, anzich\u00e9 fare affidamento sulle ragnatele, ha ciuffi densi di peli molto sottili fra gli artigli appaiati sulle punte delle loro zampe. Questi ciuffi, noti come scopulae, consistono di setole le cui parti terminali sono suddivise in circa mille ramificazioni, che consentono, ai ragni che le posseggono, di camminare agevolmente su superfici lisce come i vetri e a testa in gi\u00f9 su qualsiasi tipo di soffitto. A quanto \u00e8 stato appurato le scopulae ottengono questa forte presa di contatto grazie a strati estremamente sottili di acqua sulle superfici. I ragni, come del resto altri aracnidi, sia camminando sia correndo, poggiano sempre almeno quattro zampe sul terreno contemporaneamente.\nProduzione della seta.\nFiliere.\nL'addome dei ragni non ha appendici, con l'eccezione di quelle che sono state modificate per formare da una a quattro (di norma sono tre) paia di filiere corte e mobili, che emettono seta. Ogni filiera ha molti fusuli, sorta di tubicini microscopici, ognuno dei quali \u00e8 collegato a una ghiandola sericigena. Sono conosciuti almeno sei tipi di ghiandole setifere, ognuna delle quali produce un tipo leggermente diverso di seta.\nLa seta \u00e8 composta principalmente da una proteina molto simile a quella adoperata nelle sete secrete da insetti. Nella fase iniziale di produzione \u00e8 un liquido che non indurisce subito per esposizione all'aria e ci\u00f2 consente ai ragni di intrecciarla esternamente. In seguito, dopo che si \u00e8 indurita, la proteina riesce a cambiare la struttura interna. Una volta completata la filatura, la seta risultante per quanto concerne la resistenza alla trazione, a parit\u00e0 di diametro, \u00e8 simile al nylon e a materiali biologici quali la chitina, la cellulosa e il collagene, ma \u00e8 molto pi\u00f9 elastica, in altre parole si pu\u00f2 stirare e allungare molto di pi\u00f9 prima che si spezzi o perda la forma originaria.\nCribellum.\nAlcuni ragni hanno un cribellum, una filiera modificata con oltre fusuli, ognuno dei quali produce una sola fibra eccezionalmente sottile. Tali fibre vengono estratte fuori dal \"calamistro\", una sorta di appendice anatomica dalla forma di pettine con un insieme di peli sulla punta articolata del cribellum, e unite insieme in un solo filo lanoso, utilizzata dal ragno proprio per separare e rendere pi\u00f9 voluminosi i fili vischiosi distesi dal cribellum; cos\u00ec distese le fibre sono molto efficienti nell'afferrare e trattenere le setole degli insetti. I ragni pi\u00f9 primitivi avevano cribellum che producevano seta in grado di catturare le prede, prima che sviluppassero la seta cosparsa di goccioline appiccicose, pi\u00f9 efficiente nel trattenere gli insetti. La maggior parte delle famiglie di ragni ha perso il cribellum e vengono per questo chiamati anche ecribellati.\nAlcune specie di ragni che non costruiscono ragnatele per afferrare le prede, utilizzano la seta in diversi altri modi: come involucri per lo sperma e per le uova fertilizzate, come \"corde di sicurezza\" nell'affidarsi alle correnti di vento, per costruire tane e ricoveri, e persino come \"paracadute\" dagli esemplari pi\u00f9 giovani e pi\u00f9 leggeri.\nRiproduzione e ciclo vitale.\nRituali della riproduzione.\nI ragni si riproducono sessualmente e la fertilizzazione \u00e8 interna ma indiretta, in pratica lo sperma non \u00e8 inserito nel corpo della femmina dai genitali del maschio ma da una struttura intermedia. Diversamente da altri artropodi terrestri, i ragni maschi non producono spermatofore, involucri pieni di sperma, all'interno del loro corpo, ma roteano la piccola tela che lo contiene fino all'eiaculazione e poi lo trasferiscono su alcune strutture a forma di pipetta situate sulle punte dei loro pedipalpi. Nel momento in cui un maschio scopre nei suoi pressi segnali della presenza di una femmina della sua stessa specie, controlla se \u00e8 pronta per l'accoppiamento: ad esempio, in alcune specie che costruiscono ragnatele o \"corde di sicurezza\", il maschio pu\u00f2 identificare la specie e il sesso del ragno che ha prodotto questi oggetti attraverso l'odorato.\nCorteggiamento.\nI ragni hanno un marcato dimorfismo sessuale nella maggior parte delle specie. I maschi adoperano generalmente rituali di corteggiamento elaborati per impedire alle femmine, spesso di dimensioni maggiori, di mangiarseli prima di portare a termine la fertilizzazione; in alcuni casi il maschio \u00e8 di dimensioni tanto pi\u00f9 piccole da non essere considerato minimamente appetibile. I maschi hanno quindi il compito di manifestare, con svariati comportamenti, l'intenzione di accoppiarsi e le femmine, con un atteggiamento passivo e non mostrando aggressivit\u00e0, si rendono disponibili all'accoppiamento. In tal caso il maschio trasferisce lo sperma nella parte terminale del pedipalpo inserendolo nelle aperture presenti nella parte posteriore dell'opistosoma femminile per fecondarla. Sebbene ogni specie abbia le sue peculiari caratteristiche nel corteggiamento, possiamo per\u00f2 distinguerne tre diversi tipi a seconda della strategia messa in atto da parte del maschio:\nPrimo tipo.\nI ragni delle famiglie Thomisidae e Clubionidae hanno un corteggiamento molto modesto; di solito il maschio semplicemente striscia sulla femmina, tiene fermo il suo addome e inserisce l'organo copulatore nell'apertura genitale femminile. Ancora pi\u00f9 fugace \u00e8 l'incontro fra i due sessi di \"Micrommata virescens\", uno Sparassidae, dove il maschio colorato salta accanto alla femmina pi\u00f9 grande di lui e di colore verde intenso, l'afferra con i cheliceri, si posiziona per l'accoppiamento e lo completa con la totale passivit\u00e0 della femmina.\nAnche molti Haplogynae e migalomorfi mostrano rituali poco compless; dopo il contatto diretto dei corpi, i maschi e le femmine si scambiano un breve \"intergioco\" con le zampe frontali e i pedipalpi prima dell'accoppiamento. Nel caso del terafoside \"Aphonopelma hentzi\", ad esempio, il maschio entra in contatto con la femmina tamburellando con le zampe anteriori sul corpo di lei e collocandosi frontalmente. La reazione della femmina \u00e8 istintiva, disponendosi in posizione di attacco con le zampe anteriori sollevate. Questa particolare posizione consente per\u00f2 di proseguire il corteggiamento al maschio che, tamburellando e tirando, la trasforma in una posizione di sottomissione, in modo da consentirgli l'accoppiamento senza correre pericoli: la femmina offre i propri cheliceri aperti al maschio affinch\u00e9 possa tenerli bloccati per il tempo necessario all'accoppiamento, all'incirca un minuto o poco pi\u00f9.\nAlcuni ragni muniti di cribellum invece hanno sviluppato un'altra particolare modalit\u00e0 di corteggiamento: i maschi legano le femmine con la seta prima dell'accoppiamento: fatto che sembra avere solo un significato simbolico dato che dopo l'accoppiamento la femmina \u00e8 perfettamente in grado di liberarsi da sola.\nSecondo tipo.\nNel caso si renda necessaria l'emissione di feromoni da parte della femmina, il corteggiamento \u00e8 molto pi\u00f9 complesso e diversificato.\nSpesso i feromoni sono gi\u00e0 secreti dalla femmina sulla ragnatela (riscontrato nei generi Filistata, Segestria e Amaurobius); in questo caso il maschio cerca di farsi riconoscere tirando o pizzicando fili della ragnatela stessa. A volte il contatto fisico \u00e8 necessario per scatenare il corteggiamento come in \"Amaurobius ferox\"; invece in \"Amaurobius simili\" e in \"Amaurobius fenestralis\" \u00e8 sufficiente la presenza del feromone. In molte specie di Amaurobius i segnali vibratori generati da zampe, palpi e addome assumono caratteristiche peculiari a seconda della specie.\nIn alcuni Clubionidae e Gnaphosidae i maschi si sistemano vicino a femmine immature e aspettano la loro ultima muta per accoppiarsi immediatamente dopo, approfittando del momento in cui queste sono ancora inoffensive in quanto la cuticola non si \u00e8 ancora completamente sclerotizzata. Questo comportamento \u00e8 stato riscontrato anche nei maschi del genere Argiope.\nNel caso specifico di \"Philodromus rufus\", un ragno della famiglia dei Thomisidae che vive due anni, la femmina \u00e8, occasionalmente, capace di essere fecondata durante l'ultima muta addirittura anche in presenza dei fluidi della muta stessa; inoltre essa si accoppia ripetutamente con lo stesso maschio o anche con altri per pi\u00f9 giorni consecutivi; il feromone, in questo caso, \u00e8 concentrato sulle zampe: infatti se queste vengono \"lavate\" con appropriati solventi, non si ha pi\u00f9 risposta da parte del maschio. Negli Araneidae i maschi pizzicano i fili delle tele delle femmine in maniera da attirarle sul \"filo dell'accoppiamento\" da essi creato.\nIn \"Linyphia triangularis\", della famiglia Linyphiidae, invece il maschio \u00e8 sempre dominante rispetto alla femmina e non viene mai da essa attaccato, anzi si nutre sfruttando la tela di lei e poi al momento del corteggiamento la distrugge quasi completamente affinch\u00e9 nessun altro maschio possa raggiungerla e nessuna preda possa distrarre la femmina stessa dalla presenza del maschio.\nNel caso invece dei Lycosidae e dei Pisauridae le femmine lasciano una traccia di feromoni sul substrato sul quale camminano insieme al filo di seta; infatti occludendo le filiere della femmina ricettiva si \u00e8 visto che non vi \u00e8 alcuna reazione da parte dei maschi collocati sullo stesso substrato sul quale \u00e8 appena passata, mentre si ha una immediata risposta di corteggiamento quando alla stessa femmina si liberano di nuovo le filiere. Sono comunque necessari al corteggiamento anche segnali tattili, vibratori, visivi e acustici. Spesso la femmina non \u00e8 passiva, risponde attivamente ai segnali maschili. I segnali vibratori e acustici sono particolarmente necessari in caso di incontri che avvengono di notte. Il repertorio di segnali del corteggiamento dei Lycosidae \u00e8 veramente molto complesso e vario.\nNei Pisauridae invece il corteggiamento inizia con l'approccio da parte del maschio alla femmina tramite un dono, di solito una mosca avvolta nella seta, ma nei pi\u00f9 evoluti rimane solo il simbolico involucro vuoto; l'accoppiamento avviene grazie al fatto che la femmina \u00e8 distratta e pone la sua attenzione principalmente sul dono.\nTerzo tipo.\nNei Salticidae e negli Oxyopidae i segnali visivi sono i pi\u00f9 importanti nel corteggiamento sebbene vi siano anche segnali tattili e chimici. I maschi compiono una vera e propria danza davanti alla femmina e spesso le estremit\u00e0 delle zampe pi\u00f9 usate a questo scopo sono addirittura colorate.\nSe la femmina rimane immobile o risponde con i segnali adeguati alla specie il maschio la tocca con le zampe anteriori e procede con l'accoppiamento. Pare che le femmine pi\u00f9 giovani che abbiano appena mutato siano preferite dai maschi a quelle pi\u00f9 vecchie; forse il segnale dei feromoni \u00e8 pi\u00f9 debole in queste ultime. Al riguardo, \u00e8 interessante il caso di \"Phidippus johnsoni\" che cambia completamente sistema di corteggiamento se la femmina \u00e8 fuori o \u00e8 nascosta dentro un nido.\nSe il corteggiamento ha successo il maschio inietta il suo sperma dai pedipalpi nella femmina attraverso l'apertura genitale della stessa, nota come epigino, posta sulla parte inferiore del suo addome. Gli apparati riproduttivi delle femmine variano da semplici tubi a sistemi che includono ricettacoli seminali nei quali le femmine immagazzinano lo sperma ricevuto e lo rilasciano quando sono fertili.\nAccoppiamento.\nLe molte variazioni delle posizioni dell'accoppiamento si possono riassumere in tre tipi fondamentali e uno inusuale:\nAll'interno di una stessa famiglia la posizione dell'accoppiamento non sempre \u00e8 fissa. Ad esempio negli Agelenidae la posizione n. 3 \u00e8 quella pi\u00f9 comune ma in certe specie di Tegenaria adottano la n. 1.\nI \"sacrifici\" del maschio.\nI ragni maschi del genere \"Tidarren\" amputano uno dei loro palpi durante la maturazione ed entrano nella vita adulta con un solo palpo. I palpi costituiscono il 20% della massa del corpo degli appartenenti a questo genere, e liberandosi di uno dei due palpi migliorano di molto la mobilit\u00e0. Nella specie yemenita \"Tidarren argo\", il palpo rimanente \u00e8 strappato via dalla femmina dopo l'accoppiamento. Il resto di palpo strappato rimane nell'epigino della femmina per le successive quattro ore, a quanto pare continuando a funzionare indipendentemente. Nel frattempo la femmina si alimenta del maschio rimasto senza palpi.\nIn oltre il 60% dei casi la femmina del ragno australiano \"Latrodectus hasselti\" uccide e mangia il maschio dopo che questi ha inserito il secondo palpo nell'apertura genitale della femmina; in questo caso si osserva addirittura che i maschi cooperano cercando di offrirsi ai cheliceri della femmina, per fornire nutrimento alla futura prole. Alcune ricerche effettuate hanno mostrato che la maggior parte dei maschi non trova mai un'occasione per accoppiarsi e i pochi che vi riescono aumentano le probabilit\u00e0 di avere una discendenza assicurandosi che la femmina sia ben nutrita.\nNella norma dei casi, comunque, i maschi di parecchie specie scampano a pi\u00f9 accoppiamenti, limitati principalmente dalla loro vita di breve durata. Alcuni riescono a vivere senza correre pericoli anche per qualche tempo nelle ragnatele insieme con le femmine. Anche per i maschi che eseguono riti di corteggiamento, si hanno casi (ad esempio la \"vedova nera\") in cui rischiano comunque di essere divorati dopo l'accoppiamento; mentre in altri i maschi cercano di tenere a bada la femmina eseguendo il rituale di legare e di sottomettere la partner (pi\u00f9 che altro simbolico visto che la femmina \u00e8 ampiamente in grado di liberarsi in qualunque momento).\nLa deposizione delle uova.\nLa maggior parte delle specie della famiglia Pholcidae depone le uova nel terreno in piccole masserelle collegate fra loro, ma costituisce un'eccezione rispetto alla totalit\u00e0 dei ragni.\nInfatti la grande maggioranza delle femmine depone fino a uova alla volta in uno o pi\u00f9 sacchi ovigeri avvolti dalla seta, e si adoperano per mantenerli a un livello abbastanza costante di umidit\u00e0.\nIl sacco ovigero (\"cocoon\" \u00e8 il termine inglese tecnico) viene intessuto dalla femmina in varie forme a seconda della specie: pu\u00f2 essere da sferico a emisferico, da cilindrico a fusiforme; quando viene deposto nel terreno \u00e8 ricoperto di terriccio o di foglioline per mimetizzarlo con l'ambiente. Il colore della seta che avvolge il sacco ovigero pu\u00f2 essere bianco, rosa, o anche giallo paglierino. I ragni della famiglia Theridiidae costruiscono un solo bozzolo in cui pi\u00f9 femmine depongono le uova. Nella famiglia Salticidae molte specie proteggono i sacchi ovigeri legandoli alla loro ragnatela o nascondendoli in tane apposite, portandoli fra i cheliceri o legandoli alle filiere e trascinandoli con s\u00e9.\nI piccoli di ragno (\"spiderlings\").\nI piccoli di ragno passano tutti i loro stadi larvali nelle uova e ne escono fuori come ragnetti, molto piccoli e sessualmente immaturi ma di aspetto e forma del tutto simile a quella degli adulti. Alcuni ragni mostrano delle cure parentali per i loro giovani, come ad esempio i ragni-lupo che, rendendo ruvidi i peli del loro dorso, vi covano sopra i piccoli ragnetti che riescono a restare abbarbicati alla madre, mentre le femmine di alcune specie rispondono al comportamento \"mendicante\" dei loro giovani dandogli la propria preda o rigurgitando del cibo gi\u00e0 ingerito.\nMuta dei ragni.\nPreparativi.\nCome gli altri artropodi, i ragni effettuano la muta nel crescere in quanto le loro cuticole non sono estensibili. In alcune specie i maschi approfittano di una femmina che ha fatto da poco la muta per accoppiarsi con meno rischio di essere divorati in quanto essa \u00e8 indebolita per lo sforzo fatto. Nei ragni di dimensioni medio-grandi ci si pu\u00f2 accorgere dell'inizio della muta ponendo attenzione ad alcuni particolari: l'animale smette di alimentarsi per un periodo che va da due settimane a qualche mese (dipende dalla specie). Questo prolungato digiuno \u00e8 segno che il ragno ha accumulato tutte le sostanze necessarie per avviare una nuova fase di accrescimento che culmina con la muta. Inoltre diventa meno aggressivo del solito e le specie che sono solite produrre tela costruiscono una struttura apposita dove riporsi in attesa di questo cambiamento. I dettagli fisici esterni da cui possiamo intuire che \u00e8 prossima la muta comprendono un opistosoma pi\u00f9 grosso del solito, in evidenza soprattutto se il ragno \u00e8 giovane, e la perdita dei peli urticanti che lo fa divenire glabro a chiazze. Proprio la colorazione di queste zone ci aiuta a comprendere quando il ragno \u00e8 prossimo alla muta: quando la colorazione passa dal colore rosa chiaro al grigio scuro, ci\u00f2 \u00e8 segno di una forte idratazione della pelle, necessaria perch\u00e9 si possa staccare dall'epidermide sottostante. Appena poco prima della muta alcuni ragni costruiscono con le filiere un tappetino di seta abbastanza fitto; ad esempio, la \"Lasiodora parahybana\" vi depone all'intorno i peli urticanti che va perdendo dall'opistosoma al fine di scoraggiare eventuali predatori che volessero attaccarla in questo momento di alta vulnerabilit\u00e0.\nLa muta.\nA questo punto il ragno si sdraia supino in modo da avere la possibilit\u00e0 di muovere pi\u00f9 agevolmente le zampe. Poi, grazie ad alcuni enzimi, la parte superiore del cefalotorace si spacca consentendo al ragno di sgusciare fuori dalla vecchia pelle un poco alla volta con movimenti lenti. La pelle dell'opistosoma si spacca lateralmente e quindi vengono rinnovati anche organi esterni come le filiere e i polmoni a libro. Nel caso abbia subito mutilazioni in passato, il ragno \u00e8 in grado di ricostruire l'arto mancante, anche se inizialmente sar\u00e0 di dimensioni pi\u00f9 piccole degli altri, dimensioni che recuperer\u00e0 una muta dopo l'altra. La frequenza con cui i ragni compiono la muta varia a seconda dell'et\u00e0, della specie e delle condizioni alimentari: ragni giovani effettuano le mute pi\u00f9 di frequente, a volte anche a distanza di un mese, in modo da raggiungere dimensioni che rendano pi\u00f9 difficile la predazione da parte di altre specie. Gli esemplari adulti, invece, ne effettuano una o due all'anno, soprattutto a seconda delle condizioni alimentari. I ragni arboricoli e terrestri delle zone tropicali sono pi\u00f9 veloci nella crescita e nelle mute avendo una maggiore costanza di alimenti disponibili lungo tutto l'arco dell'anno.\nDimensioni.\nI ragni sono presenti in natura in una grande variet\u00e0 di dimensioni. Parte dei ragni di piccole dimensioni appartengono alla sottofamiglia delle Erigoninae, detti anche \"ragni nani\", la cui lunghezza del corpo \u00e8 di poco inferiore al millimetro; il \"Patu marplesi\", appartenente alla famiglia Symphytognathidae, e comune nella Samoa Occidentale, ha una dimensione di mezzo millimetro. Il record attuale appartiene alla specie \"Patu digua\", con esemplari di . \nI ragni pi\u00f9 grandi e pi\u00f9 pesanti, invece, sono annoverati fra le tarantole che possono raggiungere un \"bodylength\", cio\u00e8 una lunghezza del solo corpo, di 90 millimetri e una \"legspan\", cio\u00e8 la distanza massima fra le punte delle zampe distese, di oltre 250 millimetri. I ragni pi\u00f9 grossi conosciuti appartengono al genere \"Theraphosa\" (\"Theraphosa blondi\" e \"Theraphosa apophysis\") delle foreste della Guyana: sono stati ritrovati degli esemplari che raggiungevano i di \"legspan\". Il primato effettivo sembra appartenere a un esemplare di Theraphosa apophysis (negli anni novanta del secolo scorso era denominata \"Pseudotheraphosa apophysis\", poi il genere dal 2001 \u00e8 confluito in Theraphosa) che misurava ben 33 centimetri di \"legspan\".\nPer quanto riguarda i ragni fossili alcuni esemplari del genere \"Megarachne\" studiati nel 1980 e risalenti al periodo Carbonifero raggiungevano una \"legspan\" di ben 80 centimetri; nel 2005, uno studio pi\u00f9 accurato e approfondito su questi esemplari ha portato a classificarli come Eurypterida, classe di artropodi chelicerati aventi alcune affinit\u00e0 con gli Araneae.\nColorazione.\nSono state identificate finora solo tre classi di pigmenti nei ragni: gli ommocromi, responsabili di una grande variet\u00e0 di colori negli occhi, le \"biline\" e la \"guanina\", anche se altri pigmenti sono stati scoperti ma non ancora caratterizzati. Le melanine, i carotenoidi e le \"pterine\", che sono molto comuni in altri animali, nei ragni sono completamente assenti. In alcune specie l'esocuticola delle zampe e il prosoma vengono modificate da un processo simile a quello della concia, dando luogo a una colorazione marrone. \nLe biline sono state ad esempio rinvenute in \"Micrommata virescens\" e sono la causa della sua colorazione verde acceso. La guanina \u00e8 responsabile per le chiazze bianche del ragno comunissimo \"Araneus diadematus\" e in molte specie viene accumulata in cellule specializzate chiamate \"guanociti\". In generi quali \"Tetragnatha\", \"Leucauge\", \"Argyrodes\" o \"Theridiosoma\", la guanina \u00e8 responsabile del loro aspetto argenteo. La guanina, originariamente, \u00e8 un prodotto finale del metabolismo di una proteina e quindi diviene prodotto di scarto per la maggior parte degli animali. Alcuni ragni, invece, hanno imparato a conservarla e a depositarla nell'organismo per poterla poi utilizzare all'occorrenza. I colori strutturali che si manifestano nelle varie specie, cos\u00ec importanti per il riconoscimento tassonomico di molte di esse, sono il risultato della diffrazione, diffusione e interferenza della luce, ad esempio, nella modifica delle setae e del corpo. Il prosoma bianco dell'Argiope \u00e8 dovuto a peli che riflettono la luce del Sole; sia il genere \"Lycosa\" sia il genere \"Josa\" hanno aree di cuticola modificata che fungono da piccoli riflettori della luce naturale.\nOrifizi.\nNei ragni possiamo distinguere i seguenti orifizi:\nEcologia e comportamento.\nNutrizione senza predazione.\nNormalmente i ragni sono considerati predatori di altri animali, tuttavia esistono alcune eccezioni: ad esempio, il ragno salticida \"Bagheera kiplingi\" ottiene il 90% del suo cibo da materiale vegetale abbastanza solido prodotto dalle acacie in mutua relazione simbiotica con una specie di formica del genere \"Pseudomyrmex\".\nLe forme giovani (dette \"juvenilia\") di alcuni ragni delle famiglie Anyphaenidae, Corinnidae, Clubionidae, Thomisidae e Salticidae si alimentano col nettare secreto dalle piante. Studi di laboratorio mostrano che si comportano cos\u00ec intenzionalmente, per lunghi periodi e, mentre si alimentano, provvedono anche a una pulizia periodica del loro corpo. Questi ragni preferiscono anche soluzioni zuccherine ad acqua semplice, il che indica che sono alla continua ricerca di nutrienti. Siccome molti ragni hanno abitudini notturne \u00e8 probabile che sia stato sottostimato il loro ricorso al consumo di nettare. Il nettare contiene amminoacidi, lipidi, vitamine, sali minerali oltre a zucchero e vari studi hanno dimostrato che, quando queste integrazioni alimentari sono disponibili, i ragni riescono a vivere pi\u00f9 a lungo. Dal punto di vista strettamente ergonomico il ragno, alimentandosi di nettare, evita i rischi di lotte con le prede e il dispendio energetico nel produrre veleno ed enzimi digestivi.\nDiverse specie di ragni sono note per alimentarsi di artropodi morti (saprofagia), della seta delle ragnatele e anche delle loro cuticole esterne dopo la muta. Il polline intrappolato nella ragnatela pu\u00f2 essere mangiato e vari studi hanno dimostrato che i giovani ragni che hanno potuto nutrirsi di polline hanno migliori possibilit\u00e0 di sopravvivenza. In cattivit\u00e0 si hanno diverse notizie attendibili di ragni che si cibano anche di banane, marmellate, salsicce e latte. Tutto ci\u00f2 \u00e8 meno insolito di quanto si pensi: fra gli insetti, gli esemplari giovani di una specie di mantide religiosa, si nutrono attivamente di polline, proprio come si comportano alcuni ragni adulti che catturano insetti all'interno dei fiori, (Thomisidae, ad esempio), cibandosi anche del polline per integrare l'alimentazione.\nTecniche predatorie.\nIl metodo pi\u00f9 classico e pi\u00f9 famoso di un ragno per catturare la preda \u00e8 la costruzione di una fitta ragnatela composta da fili ricoperti di sostanze collanti e aderenti. La grande variet\u00e0 di disposizioni e strutture delle ragnatele permette ai di ragni di intrappolare specie di insetti diversi nella stessa area; ad esempio ragnatele costruite orizzontalmente fra le foglie intrappolano insetti che volano dalla vegetazione interna verso l'alto, mentre ragnatele verticali o poco inclinate consentono di catturare insetti che volano orizzontalmente. I ragni costruttori di ragnatele hanno la vista poco acuta, ma in compenso una sensibilit\u00e0 eccezionale alle vibrazioni della ragnatela stessa.\nLe femmine del ragno d'acqua \"Argyroneta aquatica\" costruiscono una ragnatela a forma di \"campana di immersione subacquea\" che riempiono d'aria e usano per digerire le prede, mentre fanno la muta, quando si accoppiano e allevano i piccoli. In pratica vivono quasi completamente all'interno di queste \"campane\"; ne escono solamente per cacciare le prede che si imbattono nella struttura della campana stessa o nei fili che l'ancorano. Alcuni ragni usano le superfici placide di laghi e stagni a guisa di \"ragnatele\": quando due insetti lottando tra loro finiscono sul pelo dell'acqua, il ragno sente le vibrazioni che causano agitandosi e accorre per assalirli.\nVi sono inoltre ragni che tessono piccole ragnatele, aderenti a una o pi\u00f9 zampe, mobili o semimobili, che manipolano per catturare le prede: in pratica distendendo le zampe, la ragnatela si tende in tutta la sua ampiezza; ripiegando le zampe, la tela si affloscia. Quelli del genere \"Hyptiotes\" e i ragni della famiglia Theridiosomatidae tendono fortemente le loro tele per poi rilasciarle quando una preda le colpisce, tuttavia non trasportano attivamente la tela con loro, fabbricandola nuova di volta in volta. Le specie della famiglia Deinopidae tessono tele molto piccole, le tengono distese fra le loro due prime paia di zampe e le spingono in avanti fino a due volte la lunghezza del proprio corpo per intrappolare la preda; questa tecnica pu\u00f2 aumentare la superficie occupata dalle tele stesse anche di un fattore dieci. Alcuni esperimenti hanno dimostrato che la \"Deinopis spinosa\" ha due diverse tecniche per intrappolare la preda: zampate all'indietro per prendere insetti volatori che individua attraverso le vibrazioni e zampate in avanti per afferrare prede che camminano sul terreno. Queste due tecniche sono state osservate anche in altri deinopidi. Gli insetti che camminano sul terreno costituiscono la maggior parte delle prede dei Deinopidae, ma popolazioni di \"Deinopis subrufus\" si cibano principalmente di ditteri tipulidi che afferrano menando zampate all'indietro.\nLe femmine mature del genere \"Mastophora\" costruiscono ragnatele che constano di una singola \"linea trapezoidale\" che pattugliano da un lato all'altro. Costruiscono anche una \"bolas\" di forma sferica utilizzando un singolo filo che ha la forma di una punta cui \u00e8 legata una grande palla di seta appiccicaticcia e bagnata al tatto. Emettono composti chimici che sono molto simili ai feromoni delle falene, e poi appendono le \"bolas\" alla tela. Anche se approssimativamente il 50% delle loro zampate va a vuoto, riescono a prendere in una notte la stessa quantit\u00e0 di prede di un ragno che tesse una tela orbicolare di uguali dimensioni. Se in circa trenta minuti non hanno catturato una preda con questo sistema, reingeriscono la \"bolas\" per poi secernerla di nuovo, dopo essere rimasti per un po' inattivi.\nGli esemplari maschi adulti e giovani sono troppo piccoli per costruire le \"bolas\", ma rilasciano feromoni di diverso tipo in grado di attirare falene volanti e le afferrano con le due paia di zampe anteriori.\nI primitivi Liphistiidae, costruiscono dei cunicoli nel terreno per intrappolare le prede come le famiglie Ctenizidae, Cyrtaucheniidae e alcune tarantole; l'imboccatura del cunicolo viene celata alla vista coprendola con una \"porta\" costituita da foglie morte, imbottitura di materiali morbidi e terriccio, con un aggancio al cunicolo in modo da potersi aprire repentinamente per poter afferrare la preda. Nell'area circostante la \"porta-trappola\" il ragno estende fili molto sottili il cui minimo movimento viene percepito. Quando la preda passa su questi fili, il ragno, in agguato nel cunicolo, sbuca fuori nella direzione della preda afferrandola e portandola con s\u00e9 nel cunicolo.\nAltri predatori in agguato, inclusi i Thomisidae detti \"ragni-granchio\", fanno a meno di tali aiuti; alcune specie per predare le api, che hanno un'ottima visione nell'ultravioletto, riescono ad adeguare l'indice di riflessione nell'ultravioletto per mimetizzarsi completamente nei fiori in cui si sono appostate. Essi sono in grado di cambiare colore in pochi giorni per adeguarsi al colore del fiore sul quale si trovano. Lycosidae, Salticidae e Thomisidae catturano la preda inseguendola e fanno principalmente affidamento sulla vista per localizzarla con precisione. Alcuni ragni semi-acquatici, che solitamente vivono vicino a fiumi e stagni nel Nord America, specialmente nelle paludi della Florida, e di dimensioni piuttosto grandi, si ancorano con le zampe posteriori a una pietra o una pianta, e tengono quelle anteriori a filo d'acqua in attesa della preda talvolta costituita da piccoli pesci d'acqua dolce, come il \"Gambusia affinis\", che riescono a catturare, portare fuori dall'acqua e tramortire con le neurotossine prima di mangiarli.\nFra i ragni salticidi quelli del genere \"Portia\" sembrano cacciare usando una certa intelligenza, aggirando le loro vittime o adescandole fuori dalle loro ragnatele per poterle predare. Studi di laboratorio hanno mostrato che le tattiche \"istintive\" adoperate da questi ragni sono punti di partenza per approcci del tipo \"prova e sbaglia\", che consentono loro di imparare molto rapidamente come affrontare prede sempre diverse. Il loro atteggiamento porta comunque a ritenerli \"pensatori\" relativamente lenti, cosa che non deve certo sorprendere in quanto i loro cervelli sono enormemente pi\u00f9 piccoli di quelli dei mammiferi che adottano tecniche di caccia non molto pi\u00f9 sofisticate.\nI ragni del genere Myrmarachne, detti anche \"ragni imitatori di formiche\", per adattarsi a questo ruolo hanno sub\u00ecto modifiche decisive: sviluppano addomi pi\u00f9 magri e \"pseudo-vite\" nel cefalotorace per imitare nel modo pi\u00f9 preciso possibile le tre regioni distinte del corpo di una formica; tengono sempre puntato verso l'alto il primo paio di zampe per imitare l'aspetto delle antenne di questi insetti, particolare anatomico che nei ragni manca del tutto, e nello stesso tempo nascondono alla formica incontrata di avere otto zampe invece di sei; inoltre sviluppano un paio di occhi rotondi di colore uniforme per nascondere di averne otto o sei semplici, mentre le formiche ne hanno due composti; infine ricoprono il loro corpo con peli che riflettono la luce per assomigliare ai corpi generalmente lucidi delle formiche.\nIn alcune specie di ragni i maschi e le femmine imitano specie diverse di formiche, anche perch\u00e9 usualmente le femmine dei ragni sono di dimensioni maggiori dei maschi. Queste specie di ragni cambiano sovente anche il loro comportamento per adeguarlo maggiormente a quello delle formiche e farsi accettare come una di loro; ad esempio molti adottano un modello di movimento a zig-zag, se hanno la capacit\u00e0 di saltare evitano di farlo in presenza delle formiche; e i ragni del genere \"Synemosyna\" camminano sull'orlo esterno delle foglie allo stesso modo delle formiche del genere \"Pseudomyrmex.\" In molti ragni e artropodi l'adattamento a imitare le formiche pu\u00f2 anche servire da deterrente visivo nei confronti di vari predatori quali uccelli, lucertole e altre specie di ragni. Buona parte di queste specie comunque preda direttamente le formiche o le parassita come se fossero afidi. Ancora da menzionare il comportamento dei ragni del genere \"Amyciaea\", anch'essi mirmecofagi, che, per quanto dissimili dalle formiche \"Oecophylla\", mentre sono in caccia sanno imitare perfettamente la posa morente di quelle formiche, attirando cos\u00ec l'attenzione delle formiche operaie che appena si avvicinano vengono predate. Dopo l'uccisione di una formica alcuni di questi ragni la tengono fra loro e le altre formiche per evitare di essere riconosciuti come estranei e quindi attaccati.\nTattiche difensive.\nColorazione mimetica.\nSi ritiene che la colorazione dei ragni sia un camuffamento che li aiuti a evitare i loro predatori pi\u00f9 pericolosi quali uccelli e vespe parassite, i quali hanno una buona visione dei colori. La maggior parte delle specie dei ragni \u00e8 colorata in modo da mascherarsi bene nel fogliame o nel terreno e attirare poco l'attenzione; alcune specie, al contrario, hanno una colorazione accesa con strisce e macchie che tendono a separare i contorni dell'animale e darne una visione non conforme. In alcune specie come il ragno \"Theridion grallator\", endemico delle isole Hawaii, molti schemi di colorazione sono presenti in un rapporto che sembra rimanere costante, e questo costituisce senz'altro una difficolt\u00e0 per il predatore nel riconoscere chiaramente l'animale. La maggior parte dei ragni non sono pericolosi o di sapore sgradevole o repellente, per\u00f2 la colorazione sgargiante che esprimono offre loro un certo beneficio. Comunque le specie in possesso di veleno mortale, mascelle potenti e peli urticanti hanno colori alquanto vistosi e, se minacciati, non esitano a metterli in mostra.\nPeli urticanti.\nVari ragni della famiglia Theraphosidae, comprese le tarantole e la sottofamiglia Harpactirinae, hanno peli urticanti sui loro addomi e usano le zampe per dare un leggero colpetto e scagliarli verso gli assalitori. Questi peli sono composti da setole molto fini con basi fragili e una fila di piccole \"barbe\" sulla punta. Queste \"barbe\" provocano irritazione intensa soprattutto se colpiscono parti delicate quali occhi o mucose ma non vi \u00e8 alcuna prova che contengano veleno. Alcuni ragni si difendono dalle vespe includendo nelle loro ragnatele dei fili molto robusti, consentendo al ragno stesso di fuggire mentre la vespa \u00e8 impegnata a strappare questi fili pi\u00f9 tenaci. Il ragno di colore dorato \"Carparachne aureoflava\", appartenente alle Sparassidae e originario del Deserto del Namib, mette in fuga le vespe parassite muovendosi a scatti dal posto in cui si trova e \"facendo la ruota\" sulle dune di sabbia circostanti.\nLongevit\u00e0 nei ragni.\nLa maggior parte dei ragni vive solamente per uno o due anni, anche se alcune tarantole in cattivit\u00e0 hanno raggiunto i venticinque anni. Per quanto concerne i ragni di una certa dimensione, che sono anche quelli pi\u00f9 tenuti sotto controllo in quanto vengono allevati dagli appassionati oltre che studiati dai ricercatori, si \u00e8 appurato che di norma i maschi sono meno longevi delle femmine: appena giunti alla maturit\u00e0 sessuale non possono pi\u00f9 effettuare mute e il loro ciclo vitale giunge a compimento. Le femmine invece, dopo la maturit\u00e0 sessuale, continuano a crescere e a effettuare mute. La morte sopraggiunge o per problemi metabolici o per eccessivi sforzi profusi per la muta. In termini numerici il record documentato di un ragno maschio \u00e8 di massimo cinque anni, mentre le femmine di norma vivono circa quindici anni: anche qui i record documentati portano un massimo di oltre quarant'anni. Altro segno distintivo notato \u00e8 che i ragni mediamente pi\u00f9 longevi sono quelli terrestri che abitano le zone con maggiore escursione termica, il che li obbligherebbe ad alternare periodi di attivit\u00e0 con periodi di latenza; mentre quelli meno longevi sono i ragni arboricoli delle zone tropicali, calde e umide tutto l'anno.\nSocialit\u00e0 nei ragni.\nAlcune specie di ragni che tessono tele vivono insieme in grandi colonie e mostrano comportamento sociale, anche se non nel complesso, tutti insieme, come accade fra gli insetti sociali. Il ragno \"Anelosimus eximius\", della famiglia Theridiidae pu\u00f2 costituire colonie di oltre individui. Il genere \"Anelosimus\" ha proprio una forte tendenza verso la socialit\u00e0: tutte le specie americane note sono sociali e una specie del Madagascar ha un comportamento che \u00e8 avvicinabile a quello sociale. Membri di altre specie, appartenenti alla stessa famiglia, ma di generi diversi, hanno sviluppato indipendentemente comportamento sociale, in casi di convergenza evolutiva. Ad esempio, anche se il \"Theridion nigroannulatum\" appartiene a un genere che non ha altre specie sociali affini, costruisce delle colonie che possono contenere molte migliaia di individui che cooperano nella cattura delle prede e nella spartizione del cibo. Fra gli altri ragni sociali possiamo annoverare la maggior parte delle specie di \"Philoponella\", appartenente alla famiglia Uloboridae; la \"Agelena consociata\", della famiglia Agelenidae e \"Mallos gregalis\" della famiglia Dictynidae. I ragni predatori sociali hanno bisogno di difendere le loro prede dai cleptoparassiti, in pratica da altri ragni \"ladri\", e le colonie quanto pi\u00f9 sono grandi, tanto pi\u00f9 hanno successo in questo. Il ragno vegetariano \"Bagheera kiplingi\" vive in piccole colonie in cui si aiutano reciprocamente nella protezione delle uova e dei piccoli. Persino i ragni del genere \"Latrodectus\", fra i quali si annovera la temibile vedova nera, notoriamente aggressivi e cannibali, in cattivit\u00e0 formano piccole colonie, condividendo la ragnatele e il cibo predato. Nel 2007 alcuni entomologi del Texas hanno scoperto nella riserva naturale di Tawakoni una ragnatela enorme (di circa 180 metri di lunghezza per alcuni metri di altezza) prodotta da una colonia di ragni di 10 specie differenti che hanno collaborato assieme. L'enorme ragnatela \u00e8 divenuta una formidabile trappola per insetti e per zanzare, e ha aumentato la capacit\u00e0 di sostentamento di tutte le specie, confermando appunto una delle funzioni fondamentali del vivere in societ\u00e0, cio\u00e8 di procurarsi pi\u00f9 cibo.\nTipi e forme di ragnatele.\nCaratteri generali.\nGli studi finora condotti non hanno mostrato correlazioni fra la classificazione dei ragni e le tipologie di ragnatele che essi costruiscono: nell'ambito dello stesso genere, specie diverse possono costruire ragnatele dello stesso tipo o alquanto diverse. Non vi \u00e8 neppure corrispondenza fra la classificazione dei ragni e la composizione chimica delle loro tele. La convergenza evolutiva nella costruzione delle ragnatele, in altre parole l'uso di tecniche di costruzione simili da parte di specie fra loro geneticamente lontane, \u00e8 alquanto frequente. Le ragnatele costruite in forma orbicolare e i comportamenti ripetitivi e spiraliformi che occorrono per edificarle non hanno finora ricevuto la giusta attenzione da parte degli aracnologi, nonostante il fatto che questo tipo di ragnatela rappresenti il costrutto della maggior parte dei ragni. La sequenza di costruzione basilare raggio-spirale presente nelle ragnatele di forma orbicolare e spiraliforme, e l'elevato \"senso della direzione\" necessario per edificarle, \u00e8 stato sicuramente ereditato da pi\u00f9 famiglie di ragni attraverso antenati comuni. Vari studiosi ritenevano che le ragnatele orbicolari appiccicose fossero un'innovazione evolutiva che ha dato luogo alla differenziazione degli \"Orbiculariae\". Da ricerche dei primi anni 2000 sembra invece che i ragni che costruiscono tele di forma tubolare siano un sottogruppo che si \u00e8 evoluto da quelli che la edificano di forma orbicolare e che i primi contano il 40% di specie in pi\u00f9 e sono quattro volte pi\u00f9 numerosi dei secondi. Il loro maggiore successo evolutivo potrebbe essere dovuto al fatto che le vespe sfecidi, che sono i principali predatori dei ragni, di frequente preferiscono attaccare i ragni che costruiscono ragnatele orbicolari o spiraliformi. In base a lavori pi\u00f9 recenti, si \u00e8 giunti alla conclusione che \"Orbiculariae\" non \u00e8 un gruppo monofiletico, quindi prevale l'ipotesi che i ragni abbiano costruito prima le ragnatele orbicolari e poi, col passare del tempo, diversificarsi fino alla variet\u00e0 di tecniche e forme che abbiamo oggi in natura.\nRagnatele orbicolari o spiraliformi.\nLe ragnatele di tipo orbicolare sono le pi\u00f9 diffuse; hanno forma pressoch\u00e9 circolare e, partendo dai punti di appoggio da dove il ragno comincia a costruirle, si sviluppano a spirale verso il centro. Una ragnatela deve assolvere queste tre funzioni: intercettare la preda; assorbire l'urto della preda stessa senza rompersi; intrappolare l'animale, lasciandolo impigliato e invischiato nella tela, trattenendolo fino all'arrivo del ragno. Non vi \u00e8 una forma o disegno di ragnatela ottimale per ogni preda. Ad esempio, una spaziatura pi\u00f9 larga fra le linee circolari della tela ne aumenter\u00e0 certamente l'area e la sua abilit\u00e0 nell'intercettare la preda, ma a scapito della capacit\u00e0 di trattenerla per il tempo necessario; nel caso di una spaziatura pi\u00f9 serrata fra le linee, le gocce appiccicose migliorano senz'altro la trattenuta della preda, ma ne rendono pi\u00f9 facile l'individuazione a distanza e quindi la possibilit\u00e0 di evitarla da parte dei malcapitati animali, almeno durante il giorno e comunque l'area occupata diviene molto minore. All'incirca la met\u00e0 delle potenziali prede che incappano in una ragnatela orbicolare riesce a scappare. Non vi sono sostanziali differenze fra la struttura delle ragnatele costruite durante il giorno o durante la notte. In effetti non esiste alcuna correlazione semplice fra il tipo di ragnatela costruita e la tipologia di preda che vi rimane intrappolata, in quanto ogni tipo di ragnatela orbicolare \u00e8 in grado di catturare una variet\u00e0 cospicua di prede.\nI punti di snodo (\"hubs\") delle ragnatele orbicolari, dove in genere si appostano i ragni, solitamente sono posti verso il centro, in modo che il ragno possa spostarsi velocemente in qualunque direzione e afferrare la preda nel minor tempo possibile. Se nella tela vi \u00e8 una direzione preferenziale verso la quale il ragno pu\u00f2 scappare dai suoi predatori, il punto di snodo dove si apposta \u00e8 collocato nei pressi di questa.\nLe ragnatele orbicolari orizzontali sono le pi\u00f9 diffuse nonostante siano meno efficienti nell'intercettare e nel trattenere la preda e pi\u00f9 vulnerabili all'azione della pioggia battente o di ramoscelli e foglie che vi cadano sopra. Alcuni ricercatori sostengono che queste ragnatele orizzontali offrano dei benefici compensativi quali: vulnerabilit\u00e0 ridotta ai danni che pu\u00f2 causare il vento; la visibilit\u00e0 ridotta per le prede che volano verso l'alto e vi incappano, in quanto rivolgono la schiena al cielo; la possibilit\u00e0 di farle oscillare per catturare insetti in volo orizzontale lento. Non vi \u00e8 comunque un singolo motivo che giustifichi la grande diffusione di questo tipo di ragnatela rispetto a quella verticale.\nI ragni, soprattutto quelli della sottofamiglia Argiopinae, spesso intrecciano bande e nastri di seta in varie parti della ragnatela, rendendola di fatto pi\u00f9 visibile e appariscente, che prendono il nome di decorazioni o \"stabilimenta\". Ricerche sul campo hanno dimostrato che queste ragnatele con varie bande decorative catturano un maggior numero di preda per ogni ora, anche se non ne \u00e8 ben chiaro il motivo. In ogni caso successivi studi condotti in laboratorio hanno dimostrato che i ragni riducono la costruzione di queste decorazioni se sono consapevoli della vicina presenza di potenziali predatori.\nVi sono molte varianti insolite di ragnatele orbicolari, alcune delle quali fenomeno di convergenza evolutiva: ragnatele costruite a pelo d'acqua, allo scopo di intrappolare gli insetti che volano a poca distanza dalla superficie; oppure quelle con ramoscelli passanti per il loro centro, presumibilmente per nascondere i ragni dai predatori; infine ragnatele \"a forma di scala\", che sembrano molto efficienti per cacciare falene. In ogni caso il senso di molte di queste varianti a volte appare poco chiaro.\nRagnatele dalla forma tubolare e \"cobweb\".\nI ragni delle famiglie Ctenizidae, Liphistiidae, Barychelidae, Cyrtaucheniidae, Nemesiidae e Idiopidae costruiscono delle particolari tele tubolari a \"porta-trappola\", ossia con un'apertura pi\u00f9 o meno mimetizzata nel terreno o fra le foglie, dalla quale il ragno pu\u00f2 sbucare all'improvviso per catturare la preda e trascinarla all'interno. In genere estendono tutt'intorno alla porta-trappola filamenti di seta, al fine di poter controllare, standosene ben nascosti, la direzione e la velocit\u00e0 della preda che sta sopraggiungendo, tramite le vibrazioni che essa produce nel camminare sopra questi filamenti.\nI ragni della famiglia Theridiidae sono noti anche per la tessitura irregolare, ovoidale o intricata delle loro ragnatele tridimensionali, comunemente chiamate \"cobweb\". Questo comportamento sembra portare vantaggi dal punto di vista evolutivo in quanto consente di ridurre la quantit\u00e0 di seta appiccicosa usata, fino a portare, in qualche specie, alla completa assenza di fili appiccicaticci. La costruzione di queste ragnatele \u00e8 meno organizzata di quelle orbicolari e pu\u00f2 richiedere diversi giorni, a seconda del grado di complessit\u00e0.\nAltri tipi di ragnatele.\nI ragni della famiglia Linyphiidae generalmente costruiscono tele orizzontali di forma disuguale somiglianti a una superficie a maglie intrecciate, con piccoli grovigli di seta sparsi qua e l\u00e0. Gli insetti che colpiscono questi grovigli cadono sulla sottostante rete a forma di amaca che trasporta le vibrazioni fino al ragno in attesa, e vengono trattenuti e immobilizzati finch\u00e9 non sopraggiunge il ragno che sta in agguato al di sotto. La costruzione di questo tipo di tela inizia con la deposizione dei fili che costituiranno la periferia e l'intelaiatura della tela stessa; il ragno li dispone prima sul piano orizzontale, fino a definirne i margini del foglio a forma di amaca, poi colloca i fili verticali che formeranno il supporto del foglio stesso. Quindi su questa struttura di base il ragno continua a tendere fili da un capo all'altro rendendola sempre pi\u00f9 intrecciata, badando che i filamenti principali, detti \"di ancoraggio\", tengano sempre ben tesa tutta la tela, evitando che si afflosci. Tutto questo lavoro fa s\u00ec che non esistano praticamente due tele uguali fatte da questi ragni, dipendendone la struttura dalla collocazione, sempre variabile, dei punti di sostegno e dalla grandezza del ragno. Non essendo i filamenti attaccaticci, quando una mosca o una cavalletta va a sbattere contro i filamenti, nello staccarsene finisce sul foglio a maglie intrecciate sotto il quale \u00e8 appostato il ragno che prontamente interviene e preda l'insetto.\nRagnatele nello spazio.\nNel 1973 lo Skylab 3 prese a bordo, a scopo sperimentale, alcuni ragni per studiarne il comportamento nello spazio e come tessono le ragnatele in assenza di gravit\u00e0. Nei primi tentativi produssero ragnatele poco consistenti e disorganizzate, poi, col passare del tempo, si adattarono al nuovo ambiente mostrando grandi capacit\u00e0 di recupero.\nNel 2011 la missione Shuttle STS-134 port\u00f2 sulla Stazione Spaziale Internazionale alcuni ragni al fine di valutarne l'adattabilit\u00e0 in ambienti di microgravit\u00e0. L'esperimento CSI-05 monitor\u00f2 2 esemplari di \"Nephila clavipes\" per tutta la durata della missione al fine di verificare quante e quali differenze di comportamento i ragni esibivano raffrontandoli con esemplari a terra. Le ragnatele intessute non differivano molto da quelle ordinarie a terra, erano solo di forma pi\u00f9 circolare e venivano costruite a un preciso orario del giorno.\nRagni fossili.\nI ragni fossili sono una vera rarit\u00e0 in quanto il loro corpo \u00e8 molle e non si preserva nel tempo se non in casi eccezionali. Il pi\u00f9 vecchio fossile noto \u00e8 un'ambra che contiene artropodi fossili risalenti a circa 130 milioni di anni fa, del periodo Cretaceo. Oltre a preservare i dettagli anatomici dei ragni con molti particolari, alcune ambre hanno catturato anche istanti di accoppiamento fra ragni, uccisioni di prede, produzioni di seta e, probabilmente, cura dei piccoli. In qualche raro caso l'ambra ha preservato i sacchi ovigeri dei ragni e le ragnatele, alcune persino con la preda intrappolata. La ragnatela fossile pi\u00f9 grande scoperta finora ha circa 100 milioni di anni. Si sono conservati anche resti fossili di alcuni ragni nei lagerst\u00e4tten, luoghi dove le condizioni di seppellimento e di conservazione eccezionalmente consentono di mantenere integra parte dei tessuti molli.\nL'aracnide fossile pi\u00f9 antico conosciuto \u00e8 il trigonotarbide \"Palaeotarbus jerami\", di circa 420 milioni di anni fa, del periodo Siluriano, che aveva un cefalotorace di forma triangolare, l'addome segmentato, otto zampe e un paio di pedipalpi. Il fossile originariamente venne chiamato \"Eotarbus\", ma venne rinominato quando ci si rese conto che un altro aracnide del Carbonifero era gi\u00e0 stato chiamato Eotarbus in precedenza: \"Attercopus fimbriunguis\", risalente a 386 milioni di anni fa, nel periodo Devoniano, mostra il primo fusulo per produrre la seta conosciuto e venne perci\u00f2 identificato come ragno.\nIn ogni caso questi fusuli erano posti sulla parte inferiore dell'addome piuttosto che su filiere, che consentono con le loro appendici modificate una certa mobilit\u00e0 nel difficile compito di costruire le ragnatele. Per questo motivo i ragni del genere fossile \"Attercopus\" e l'aracnide simile del periodo Permiano, il \"Permarachne\", non possono essere considerati dei ragni veri e propri; probabilmente adoperavano la poca seta che riuscivano a filare per ricoprire e proteggere il nido o le uova, piuttosto che per tessere ragnatele. Nel periodo Carbonifero la maggior parte dei ragni apparteneva al sottordine Mesothelae, ragni piuttosto primitivi, la cui unica famiglia rappresentata oggi \u00e8 quella dei Liphistiidae. Il mesotelide \"Paleothele montceauensis\", del tardo Carbonifero di oltre 299 milioni di anni fa, aveva ben cinque filiere.\nNonostante nel periodo Permiano, all'incirca fra 251 e 299 milioni di anni fa, vi sia stata una rapida diversificazione di insetti volanti, sono ben pochi i resti fossili di ragni rinvenuti appartenenti a quest'epoca.\nI gruppi principali in cui si suddividono i ragni moderni, Mygalomorphae e Araneomorphae, hanno fatto la loro prima apparizione nel periodo Triassico, all'incirca 200 milioni di anni fa. Alcuni migalomorfi del Triassico sembrano essere membri della famiglia Hexathelidae, che include le moderne tarantole e i famosi ragni australiani dalla tela a imbuto, le cui filiere sembrano proprio essersi adattate per la costruzione di ragnatele sagomate a forma di imbuto atte a catturare principalmente gli insetti saltatori che, una volta caduti all'interno, non ne possono pi\u00f9 uscire. Gli Araneomorphae comprendono la grande maggioranza delle specie e famiglie di ragni moderni, inclusi quelli che tessono la familiare ragnatela di forma orbicolare. Il periodo Giurassico e il periodo Cretaceo offrono una grande quantit\u00e0 di fossili, inclusi parecchi rappresentanti di famiglie moderne.\nFilogenesi e tassonomia.\nAlbero filogenetico dei Chelicerati.\nFra i ricercatori del settore vi \u00e8 un sostanziale accordo nel definire i ragni un gruppo monofiletico, ovvero appartenenti a un gruppo che contiene un antenato comune a tutti i suoi discendenti. Comunque c'\u00e8 stato un acceso dibattito su quali possano essere i loro parenti evolutivi pi\u00f9 vicini e su come tutti questi evolsero dai chelicerati ancestrali che erano animali marini. Il cladogramma sulla destra \u00e8 basato sulle analisi dell'aracnologo J.W.Shultz del 2007. Gli altri punti di vista principalmente si possono riassumere in due schemi:\nL'aspetto alquanto intricato di molte diramazioni dell'albero evolutivo di questi animali mostra palesemente che vi sono ancora fondamentali incertezze circa le relazioni che sussistono o sono sussistite fra i gruppi coinvolti.\nAgli aracnidi mancano diverse caratteristiche presenti negli altri chelicerati, inclusa la possibilit\u00e0 di voltarsi all'indietro spalancando bocche e gnatobasi (\"mascelle articolate\") alla base delle proprie zampe; entrambe queste comuni caratteristiche sono parte del sistema di alimentazione dell'artropode ancestrale. Invece loro hanno bocche che si spalancano in avanti e verso il basso e tutti hanno dei sistemi per respirare aria. I ragni, appartenenti all'ordine Araneae, si distinguono dagli altri gruppi di aracnidi per varie caratteristiche, comprese le filiere e, nei maschi, i pedipalpi che hanno sviluppato un adattamento specializzato nel trasferimento dello sperma.\nTassonomia.\nRiepilogo dei principali sottordini e infraordini dei ragni.\nI ragni sono suddivisi in tre sottordini, Mesothelae, Mygalomorphae e Araneomorphae; secondo gli ultimi orientamenti tassonomici degli aracnologi questi ultimi due vanno raggruppati nel sottordine Opisthothelae e in questo caso diverrebbero infraordini come si evince dall'albero tassonomico a lato. La ragione di questa suddivisione \u00e8 per differenziare specificamente i Mesothelae, ragni dalla struttura e dall'anatomia pi\u00f9 primitiva, dagli Opisthothelae, che racchiudono ragni con caratteri fisiologici pi\u00f9 \"evoluti\" e pi\u00f9 moderni, come l'assenza dei gangli e la pi\u00f9 efficiente disposizione delle zanne.\nA novembre 2021 sono state identificate e classificate dagli aracnologi circa specie di ragni raggruppate in 129 famiglie e ben generi.\nMesothelae.\nLe uniche specie viventi del primitivo ordine Mesothelae appartengono alla famiglia Liphistiidae, rinvenute solamente in Asia sudorientale, Cina e Giappone. La maggior parte della struttura delle ragnatele a forma di cunicoli a \"porta-trappola\" intessute dai Liphistiidae, hanno la forma di tunnel di seta mimetizzati, caratterizzati da una seconda porta-trappola adoperata come uscita di emergenza. Specie del genere \"Liphistius\" secernono fili di seta tutt'intorno all'apertura della porta-trappola al fine di rendersi conto prontamente dell'avvicinarsi di una preda, mentre le specie del genere \"Heptathela\" non sprecano tutta questa seta e contano invece sui propri sensori incorporati nelle zampe per accorgersi subito dell'approssimarsi di una potenziale preda. I ragni del genere Heptathela sono gli unici, fra i Mesothelae, a non possedere ghiandole velenifere.\nLe famiglie estinte degli Arthrolycosidae, i cui esemplari sono stati rinvenuti in rocce dei periodi Carbonifero e Permiano, e degli Arthromygalidae, finora rinvenuti solo in rocce del Carbonifero, sono state classificate come appartenenti ai Mesothelae dall'aracnologo Alexander Petrunkevitch. Nel 2015 lo studioso di fossili di aracnidi P.A. Selden, riesaminando gli esemplari noti di queste due famiglie, li ha tolti dalle Mesothelae assegnandoli agli Araneae con un'attribuzione generica a \"mesotheles\" per indicarne l'incertezza della classificazione.\nOpisthothelae.\nLa maggioranza degli aracnologi sembra essere d'accordo nel raggruppare gli Araneomorphae e i Mygalomorphae in un unico sottordine, denominato Opisthothelae, per designare quei ragni che presentano caratteri pi\u00f9 \"evoluti\" rispetto ai Mesothelae, dotati di caratteristiche pi\u00f9 primitive. Ci\u00f2 ovviamente fa s\u00ec che gli araneomorfi e i migalomorfi siano classificati come infraordini.\nMygalomorphae.\nI Mygalomorphae, che fanno la loro prima apparizione in rocce fossili del periodo Triassico, sono generalmente ben tozzi e pelosi, con grandi e robusti cheliceri e zanne. Esempi molto noti comprendono le tarantole, i ragni che costruiscono le tane a \"porta-trappola\" e quelli delle ragnatele a forma di cunicolo, imbutiformi, dell'Asia sudorientale e dell'Australia. La costruzione di queste elaborate ragnatele tessendo fili su fili, cercando di ampliare la zona di cattura della preda, \u00e8 molto laboriosa; alcuni costruiscono ragnatele atte a catturare direttamente la preda. I migalomorfi, infatti, con le loro filiere non possono secernere la seta piriforme, a forma di fuso, che gli araneomorfi usano per far aderire i fili della tela in tensione alla maggior parte delle superfici, coprendo aree pi\u00f9 ampie. Poich\u00e9 questi ultimi raramente si disperdono nei dintorni facendosi trasportare dalla corrente, le loro popolazioni spesso formano gruppi molto folti. Oltre ad altri artropodi, i migalomorfi predano rane, lucertole e lumache.\nAraneomorphae.\nGli araneomorfi da soli rappresentano oltre il 90% delle specie conosciute di ragni, includendo i ragni dalle tele orbicolari o spiraliformi, i ragni salticidi e i ragni corridori, e anche l'unico ragno vegetariano noto, e quindi stili di vita e comportamenti molto differenti fra loro. Sono facili da riconoscere per la posizione dei cheliceri, fronteggiati l'uno con l'altro, il che consente loro un'ampia variet\u00e0 di prese che congiunta a una grande capacit\u00e0 di adattamento agli ambienti pi\u00f9 disparati, fa s\u00ec che siano i ragni pi\u00f9 diffusi nel mondo e persino nei luoghi antropizzati, dalle case (soffitte, cantine, ripostigli) ai giardini (cespugli, alberi, orticelli).\nBiodiversit\u00e0 aracnologica nel territorio italiano.\nL'Italia, per la variet\u00e0 di habitat che possiede lungo tutto l'arco peninsulare, ha una biodiversit\u00e0 aracnologica pari al 3,5% delle specie censite mondiali.\nAl 2004 sono stati censiti 375 generi di 49 differenti famiglie, per complessive specie rinvenute nel territorio della nazione.\nAl marzo 2015, nella Checklist dei ragni italiani, risultano sul territorio italiano specie appartenenti a 422 diversi generi di 54 famiglie di ragni. Le sottospecie identificate sono 26, da riferirsi a 13 specie diverse.\nConsiderazioni analitiche.\nUna disamina di questi ultimi dati per sottordine ha evidenziato:\nNelle tabelle seguenti sono riportate le famiglie rinvenute in territorio italiano col numero di generi e specie:\nAl 2003, quando erano state rinvenute in Italia specie, ben 213 di esse erano endemismi, presenti esclusivamente sul territorio italiano in una o pi\u00f9 localit\u00e0.\nI ragni e l'uomo.\nMorsi di ragno.\nLa stragrande maggioranza dei ragni morde un essere umano solo in casi estremi di autodifesa e se viene direttamente minacciato; comunque, quasi nella totalit\u00e0 dei casi, l'irritazione \u00e8 poco pi\u00f9 grave di un morso di zanzara o della puntura di un'ape. Alcune specie procurano invece morsi abbastanza seri dal punto di vista medico, come vari generi della famiglia Sicariidae, principalmente i \"Loxosceles\", e le vedove nere, che mordono solo se si sentono minacciati direttamente e in modo insistente, anche se ci\u00f2 pu\u00f2 capitare incidentalmente. Gli araneomorfi, e in particolare gli appartenenti alla famiglia Agelenidae, adoperano tattiche difensive di tipo aggressivo, anche se raramente arrivano a iniettare il veleno. D'altra parte i ragni della famiglia Ctenidae, in modo particolare il genere \"Phoneutria\", reagiscono in modo aggressivo anche a piccole provocazioni. In letteratura vengono riportate approssimativamente cento morti attribuibili a morsi di ragno nell'arco dell'intero ventesimo secolo, a confronto dei circa 1.500 decessi attribuibili ai tentacoli urticanti e pungiglioni di meduse nello stesso periodo. Molti casi attribuiti a morsi di ragno possono anche essere frutto di diagnosi incorrette, cosa che rende pi\u00f9 difficile controllare l'effettiva efficacia dei trattamenti contro i morsi veri.\nPossibilit\u00e0 di utilizzo per l'uomo.\nI ragni come le tarantole, cucinati, sono considerati una prelibatezza gastronomica in Cambogia, e dagli indiani Piaroa del Venezuela meridionale, purch\u00e9 i peli estremamente irritanti, sistema difensivo principale di queste specie di ragni, vengano accuratamente rimossi prima di cucinarli.\nI veleni secreti dai ragni possono essere un'alternativa concreta meno inquinante agli insetticidi convenzionali; queste tossine, infatti, sono mortali per gli insetti, ma la stragrande maggioranza \u00e8 assolutamente innocua per l'uomo. Soprattutto gli appartenenti alla famiglia Hexathelidae sono una fonte promettente di produzione di varie tossine in grado di uccidere gli insetti, in quanto non si conoscono specie che sono state in grado di acquisire l'immunit\u00e0 da esse in tutto il mondo; inoltre sono ragni che resistono bene in cattivit\u00e0 e abbastanza facili da \"mungere\" per estrarne il veleno. Grazie all'ingegneria genetica potrebbe essere possibile codificare i geni che producono queste tossine e inserirli in specifici virus gi\u00e0 capaci di infettare le specie parassite delle piante come, ad esempio, quelle del genere \"Helicoverpa\", che parassitano le piante di cotone.\nAlcuni ricercatori investigano anche il possibile uso medico di alcune di queste tossine per il trattamento dell'aritmia cardiaca, la malattia di Alzheimer, ictus, ischemie, e la disfunzione erettile.\nPoich\u00e9 la seta del ragno \u00e8 luminosa e molto resistente, da parte di ingegneri genetici sono stati effettuati tentativi di farla produrre ad altri esseri viventi, in particolare dal latte delle capre e dalle foglie di alcune piante, come il tabacco.\nL'industria tessile sta producendo tessuti basati sul filato dei ragni araneomorfi, le cui filiere intrecciano fili molto sottili e resistenti, utili per la produzione di tessuti leggeri ma compatti quali giubbotti e maglioncini. La capacit\u00e0 delle ragnatele di assorbire l'urto degli insetti volanti deformandosi poco, consente anche la produzione di alcuni strati dei giubbotti antiproiettile in grado di disperdere la forza d'urto di un proiettile in orizzontale, limitandone la penetrazione. Inoltre il fine ordito \u00e8 utilissimo anche nella produzione di cavi per paracadute, cinture di sicurezza e airbag.\nAracnofilia.\nIn molte persone il solo parlare di ragni provoca ribrezzo e repulsione, per cui ad alcuni risulta difficile concepire che vi siano appassionati che tengono ragni in casa come animali domestici, anche se ben confinati in spazi appositi. In genere si tengono in casa, in appositi terrari, animali di cospicue dimensioni per poterne seguire con attenzione il comportamento e rendersi conto delle necessit\u00e0 che il ragno potrebbe avere. Proprio per il veleno e i peli urticanti di cui dispongono parecchi di loro, vanno maneggiati con la dovuta cautela.\nManutenzione.\nI ragni di cospicue dimensioni non sono facili da gestire: va approntato un terrario, preferibilmente in vetro, in quanto \u00e8 pi\u00f9 duraturo e stabile della plastica; e, per la pericolosit\u00e0 di alcune specie allevate, deve essere anche a prova di evasione. I vantaggi di quelli in plastica \u00e8 che sono pi\u00f9 leggeri e pi\u00f9 facili da pulire, ma col tempo tendono a ingiallire e le chiusure a incastro non sono particolarmente affidabili. Bisogna tenere presente che in genere questi ragni abitano in luoghi tropicali, con un certo tasso di umidit\u00e0 e temperatura costante che in qualche modo bisogner\u00e0 replicare all'interno del terrario, perch\u00e9 riescano a sopravvivere a lungo. Nel terrario andr\u00e0 inserito un substrato di base: il pi\u00f9 adatto a tutte le specie di ragni \u00e8 la vermiculite, ma anche la perlite va bene ed \u00e8 pi\u00f9 facile da reperire.\nAlimentazione.\nGli esemplari andranno alimentati principalmente con insetti (grilli, locuste, mosche, camole), facilmente reperibili nei negozi specializzati, di taglia proporzionata a quella del ragno e possibilmente vivi, per non far loro perdere le abitudini predatorie che li contraddistinguono. Un po' d'acqua in piccoli contenitori serve a stabilizzare l'umidit\u00e0 e a consentire al ragno di bere se ha sete. Da tenere presente che gli esemplari giovani necessitano di nutrirsi pi\u00f9 frequentemente per poter crescere.\nLegislazione.\nLa vendita dei ragni nel mondo \u00e8 regolamentata dalla CITES, in quanto la maggior parte delle specie sono protette. Ad esempio, della numerosa famiglia Theraphosidae, soltanto il genere \"Euathlus\" pu\u00f2 essere soggetto a commercio e ogni specie e sottospecie deve riportare una copia del documento CITES. Ogni volta che un esemplare nasce in cattivit\u00e0 pu\u00f2 essere posto in vendita purch\u00e9 regolarmente certificato.\nNel 2006, la CITES ha emesso un comunicato in cui sono ben specificate due specie dei generi Aphonopelma (\"A. albiceps\" e \"A. pallidum\"), tutte le specie del genere Brachypelma per i ragni, e tre specie del genere Pandinus per gli scorpioni, di cui \u00e8 fatto divieto assoluto di cattura e commercio esemplari.\nAltro.\n\"Arachnophilia\" \u00e8 anche un programma informatico, un editor di testo in HTML, chiamato con questo nome che deriva dal greco \"amore per i ragni\", in quanto, ed \u00e8 facile notarne la metafora, consente di costruire reti (informatiche).\nAracnofobia.\nL\"'aracnofobia\" \u00e8 una specifica fobia, una paura anormale dei ragni e di qualsiasi cosa possa anche solo evocarne il ricordo, come ad esempio, le ragnatele o oggetti che abbiano la forma di ragno. Pu\u00f2 essere una forma esagerata di una risposta istintiva atavica che ha aiutato nel passato gli uomini a sopravvivere, o forse un fenomeno culturale che \u00e8 molto diffuso nelle societ\u00e0 prevalentemente europee.\n\"Aracnofobia\" \u00e8 anche il titolo di un film del 1990 dove una piccola citt\u00e0 della California viene invasa da una moltitudine di ragni aggressivi e dal veleno mortale. Da questo film \u00e8 derivato un videogioco del 1991, \"Arachnophobia\", dove il giocatore, di fronte al proliferare di ragni velenosi di ogni tipo, deve passare di citt\u00e0 in citt\u00e0 a distruggerli, ovviamente con modalit\u00e0 differenti e difficolt\u00e0 sempre crescenti.\nI ragni nel simbolismo e nella cultura.\nI ragni sono il punto focale di molte paure, storie e mitologie di vari popoli sparsi in tutto il mondo e di diverse epoche storiche. Hanno spesso simboleggiato la pazienza, a causa della loro tecnica di caccia che consiste nel costruire la ragnatela e attendere la preda appostandosi, cos\u00ec come hanno anche simboleggiato il dolore e la malevolenza a causa della tossicit\u00e0 del veleno di alcuni di loro. La capacit\u00e0 di costruire le ragnatele ha provocato anche l'associazione del ragno ai miti cosmologici in cui si raffigura qualcosa o qualcuno in grado di costruire da s\u00e9 il proprio mondo o di apportarvi benefici, con miti molto simili a quello occidentale di Prometeo. La cultura Moche dell'antico Per\u00f9 adorava la natura; infatti venivano raffigurati molti tipi di animali, in particolare ragni, nelle varie forme della loro arte. Anche l'arte moderna ha spesso raffigurato con vari simbolismi la figura del ragno: ad esempio basti considerare l'opera \"Maman\" dell'artista Louise Bourgeois esposta esternamente alla National Gallery of Canada, di Ottawa, dove questo ragno gigantesco alto oltre 9 metri incombe minaccioso, copia in bronzo dell'originale custodito alla Tate Modern di Londra.\nSecondo la leggenda, san Norberto avrebbe ingoiato un ragno velenoso caduto nel calice mentre celebrava messa in una cripta, senza patire danno alcuno."}
{"id": "512257", "revid": "16066", "url": "https://it.wikipedia.org/wiki?curid=512257", "title": "Threestate", "text": ""}
{"id": "512258", "revid": "16066", "url": "https://it.wikipedia.org/wiki?curid=512258", "title": "Three-state", "text": ""}
{"id": "512262", "revid": "17351", "url": "https://it.wikipedia.org/wiki?curid=512262", "title": "B-47 Stratojet", "text": ""}
{"id": "512264", "revid": "17351", "url": "https://it.wikipedia.org/wiki?curid=512264", "title": "B-47", "text": ""}
{"id": "512267", "revid": "4277281", "url": "https://it.wikipedia.org/wiki?curid=512267", "title": "Tela del ragno", "text": ""}
{"id": "512274", "revid": "16066", "url": "https://it.wikipedia.org/wiki?curid=512274", "title": "Alta impedenza", "text": ""}
{"id": "512276", "revid": "2056951", "url": "https://it.wikipedia.org/wiki?curid=512276", "title": "Linea Hindenburg", "text": "La linea Hindenburg (per i tedeschi \"Siegfried Stellung\") era un vasto sistema difensivo nel nordest della Francia durante la prima guerra mondiale.\nStoria.\nLa decisione di allestirla venne presa dai generali Paul von Hindenburg ed Erich Ludendorff durante le fasi finali della battaglia della Somme. Concepita come linea di ritirata strategica o di sicurezza, segn\u00f2 il primo tentativo in grande stile di modificare la tattica difensiva in modo da risparmiare uomini e materiali. Venne costruita attraverso un saliente del fronte tedesco, in modo che ritirandovisi l'esercito tedesco avrebbe accorciato il proprio fronte di una cinquantina di chilometri, recuperando la disponibilit\u00e0 di tredici divisioni e cinquanta batterie di artiglieria pesante.\nLa linea si estendeva per quasi 160 chilometri, da Lens, vicino ad Arras, al fiume Aisne, vicino a Soissons; per la sua costruzione occorsero cinque mesi, durante l'inverno del 1916-17, e il lavoro di quasi mezzo milione di operai, fra salariati tedeschi e prigionieri di guerra russi. Non costituiva una linea continua: era, piuttosto, un insieme organico di zone fortificate che comprendevano bunker in cemento, postazioni per mitragliatrici, cortine di filo spinato profonde venti metri, gallerie per lo spostamento delle truppe, profonde trincee, ridotte e posti di comando. Tre chilometri davanti alle fortificazioni principali era allestita una rete di posti avanzati profonda un chilometro, che doveva rallentare e scompaginare l'avanzata nemica.\nLa linea fu suddivisa in cinque zone, denominate, da nord a sud:\nDi queste la \"Siegfried Stellung\" era considerata la pi\u00f9 forte.\nLa ritirata sulla linea Hindenburg (Operazione Alberico) ebbe inizio il 3 febbraio 1917 e la zona fra la vecchia linea del fronte e la nuova fu devastata dall'esercito tedesco che impiegava la tattica della terra bruciata per rallentare l'avanzata nemica. Il comando tedesco riteneva inattaccabile la nuova linea difensiva, che fu invece spezzata dagli Alleati durante l'Offensiva dei cento giorni, sul finire della guerra."}
{"id": "512279", "revid": "287204", "url": "https://it.wikipedia.org/wiki?curid=512279", "title": "Fronte", "text": ""}
{"id": "512280", "revid": "767487", "url": "https://it.wikipedia.org/wiki?curid=512280", "title": "Keiiti Aki", "text": "\u00c8 stato uno fra i pi\u00f9 grandi sismologi del XX secolo.\nHa scritto, insieme a Paul Richards, il libro \"Quantitative Seismology: theory and methods\".\nAki, scienziato attivo nel suo campo fino alla morte, \u00e8 stato presidente di due importanti organizzazioni:\nHa fatto inoltre parte del consiglio direttivo del comitato sismologico del NAS. Fondamentale il suo apporto nella creazione del Southern California Earthquake Center, nel 1991. "}
{"id": "512282", "revid": "38129", "url": "https://it.wikipedia.org/wiki?curid=512282", "title": "Sismologo", "text": ""}
{"id": "512285", "revid": "767487", "url": "https://it.wikipedia.org/wiki?curid=512285", "title": "Ricchi, ricchissimi... praticamente in mutande", "text": "Ricchi, ricchissimi... praticamente in mutande \u00e8 un film italiano del 1982 diretto da Sergio Martino.\nTrame.\nPrimo episodio.\nCesare Domenichini \u00e8 un poveraccio che, per portare la famiglia al mare, segue i consigli del collega Medoro e si costruisce una baracca abusiva su una spiaggetta. Qui trasferitisi per le vacanze, incontrano un gruppo di nudisti, capitanati dal superdotato Ermanno Mordini soprannominato \"Batacchio\". Cesare tenta in ogni modo di allontanare i nudisti, ma non ci riesce ed \u00e8 costretto a far uscire i figli la mattina prestissimo per nascondere loro le nudit\u00e0.\nLa moglie di Cesare, Maria, sembra morbosamente attratta da Mordini e lo invita nella loro casa, ma Cesare lo scaccia. Ormai stanco, Cesare decide di chiamare i vigili urbani, ma proprio quando arrivano, Mordini e il suo gruppo si fanno trovare vestiti. I vigili al contrario, ingiungono a Cesare di smontare la baracca in quanto abusiva.\nCesare si rivolge di nuovo a Medoro, il quale lo informa che un malato grave in baracca eviterebbe di smontarla e cos\u00ec porta da casa lo zio diabetico. Costretti ormai a convivere con i nudisti, lasciano lo zio solo in casa, ma questi mangia un barattolo di miele e va in shock diabetico.\nTornati sulla spiaggia, scoprono che il gruppo di nudisti ha occupato la baracca deciso a rimanerci, in quanto il giudice \u00e8 in ferie, ma la baracca crolla addosso a Mordini. Cesare viene condannato per lesioni aggravate, anche nei confronti del collega Medoro, che ha colpito con una bottigliata in testa. Mentre Cesare \u00e8 trasportato in carcere, sua moglie Maria lo saluta con fare ingenuo dicendogli che avrebbe continuato la vacanza assieme a Mordini.\nSecondo episodio.\nL'industriale Mario Zamboni, in vacanza a Livorno con l'opprimente moglie e la figlia Aurora, insieme ad un Ammiraglio in pensione e al suo figlio cadetto, cede alle avance della bella Frau Kruppe, ricca donna tedesca con la passione per le carte. In realt\u00e0 la donna e il suo maggiordomo sono due truffatori italiani che spacciano valuta falsa e Zamboni finisce imputato per spaccio di valuta e lesioni a pubblico ufficiale.\nScagionato dalla prima accusa dalla confessione della donna arrestata poco dopo, verr\u00e0 pure assolto dalla seconda accusa: poich\u00e9 la moglie non ha intenzione di divorziare, per il pretore non c'\u00e8 condanna peggiore per Zamboni che vivere con quell'energumena.\nTerzo episodio.\nAlberto Del Pr\u00e0, proprietario di un cantiere navale sull'orlo del fallimento, riesce ad ottenere la commessa di un enorme yacht per un ricchissimo emiro arabo; questi, tramite il suo segretario, l'avverte di una postilla al contratto: desidera aggiungere alle sue dodici \"perle bionde\", una tredicesima \"perla bruna\", ossia trascorrere una notte con Francesca, la bellissima moglie di Alberto che, dopo un iniziale rifiuto, \u00e8 costretta a \"sacrificarsi\" visto che tutti i cantieri della citt\u00e0 sono scesi in sciopero per solidariet\u00e0 con gli operai del cantiere di Alberto.\nGiunti al palazzo dell'emiro, Alberto scopre per\u00f2 che il vero oggetto del desiderio non \u00e8 la moglie ma lui stesso, data l'omosessualit\u00e0 dell'arabo, e che le dodici mogli sono in realt\u00e0 dei travestiti.\nDel Pr\u00e0 tenta quindi di sfuggire all'inatteso destino, ma viene rispedito a forza tra le braccia dell'emiro dai suoi stessi operai, decisi a non perdere il lavoro. Denunciato l'accaduto, durante il processo in tribunale Alberto cambia idea quando l'emiro gli propone una nuova commessa di ben dodici \"yacht\", stavolta senza postille.\nProduzione.\nLa pellicola, come un ideale seguito, riprende lo stile del film \"Zucchero, miele e peperoncino\" del 1980. Entrambi i film hanno lo stesso regista, gli stessi interpreti principali e lo stesso schema narrativo di tre episodi in un unico tribunale.\nColonna sonora.\nLa canzone dei titoli di testa e di coda del film ha il titolo \"Pizza, prosciutto e fichi\"."}
{"id": "512287", "revid": "115085154", "url": "https://it.wikipedia.org/wiki?curid=512287", "title": "Plav (Montenegro)", "text": " \nPlav (in cirillico \"\u041f\u043b\u0430\u0432\") \u00e8 una citt\u00e0 del nord-est del Montenegro, capoluogo del comune omonimo.\nGeografia fisica.\nPlav sorge ai piedi delle Prokletije, nella vallata del fiume Lim. L'abitato di Plav \u00e8 situato ai margini del lago omonimo formato dal Lim.\nEtimologia.\nIl toponimo deriva dal protoslavo \"plav\", nome il cui significato \u00e8 \"luogo allagato\" (\"poplava\" sta per \"alluvione\", \"inondazione\" in serbo-croato).\nStoria.\nNel 1878, al termine della guerra russo-turca, con la ratifica del trattato di Berlino, i distretti di Plav e Gusinje, abitati in larga maggioranza da albanesi, vennero ceduti al Principato del Montenegro. Questa decisione scaten\u00f2 una rivolta contro le autorit\u00e0 montenegrine da parte delle popolazioni locali appoggiate dalla Lega di Prizren. Nonostante la sconfitta degli insorti, i distretti non vennero annessi al Montenegro che, come compensazione dagli Ottomani, ricevette il porto di Dulcigno.\nNel 1913, al termine della prima guerra balcanica e dopo il Congresso di Berlino i distretti di Plav e Gusinje vennero annessi al Regno del Montenegro.\nMonumenti e luoghi d'interesse.\nLa regione abbonda di bellezze naturali, come i tanti laghi tra i quali il pi\u00f9 conosciuto \u00e8 il lago Plav, uno dei pi\u00f9 grandi e conosciuti della regione. Il laghi Hridsko e Visitorsko sono laghi montani \u00e8 quest'ultimo \u00e8 noto per la sua isola galleggiante.\nSono presenti vecchie biblioteche, moschee, chiese e pozzi artesiani (Alipa\u0161a e Oko Skakavica).\nPopolazione.\nPlav \u00e8 il centro amministrativo della municipalit\u00e0, che nel 2003 contava 13.805 abitanti. La citt\u00e0 ne conta 3.615.\nEvoluzione demografica:\nGruppi etnici (dati del 2003):"}
{"id": "512288", "revid": "523793", "url": "https://it.wikipedia.org/wiki?curid=512288", "title": "Fronte Orientale (Prima guerra mondiale)", "text": ""}
{"id": "512290", "revid": "23390", "url": "https://it.wikipedia.org/wiki?curid=512290", "title": "Ex gay", "text": ""}
{"id": "512291", "revid": "307923", "url": "https://it.wikipedia.org/wiki?curid=512291", "title": "Ma\u00f1ju\u015br\u012b", "text": "Ma\u00f1ju\u015br\u012b (sanscrito, devan\u0101gar\u012b: \u092e\u091e\u094d\u091c\u0941\u0936\u094d\u0930\u0940, lett. \"Dolce Gloria\", anche Ma\u00f1jugho\u1e63a (\u092e\u091e\u094d\u091c\u0941\u0918\u094b\u0937, lett. \"Dolce Voce\"); cinese: \u6587\u6b8a\u5e2b\u5229 W\u00e9nsh\u016bsh\u012bl\u00ec; giapponese: Monjushiri; coreano: \ubb38\uc218\uc0ac\ub9ac Munsusari; vietnamita: V\u0103n th\u00f9 s\u01b0 l\u1ee3i; tibetano: \u0f60\u0f47\u0f58\u0f0b\u0f51\u0f54\u0f63\u0f0b\u0f51\u0f56\u0fb1\u0f44\u0f66\u0f0d \u2019Jam dpal dbyangs) \u00e8 uno dei pi\u00f9 importanti bodhisattva cosmici del Mah\u0101y\u0101na. Nel buddhismo Vajrayana \u00e8 definito il principio della saggezza di tutti i Buddha, ed \u00e8 considerato il Bodhisattva della Saggezza del Buddhismo.\nDescrizione.\n\u00c8 conosciuto anche in altri modi come Kumarabhuta (lett.\"Il Giovanile\"), o Vagisvara (lett.\"Custode del Verbo\").\nSi \u00e8 voluto ravvisare il prototipo di Manjusri nel Brahmano Sanamkumara (lett.\"Principe Anziano\"), manifestatosi nell'aspetto di Pankasikha (lett.\"Cinque Ciocche\"), il Re dei Gandharva (lett.\"Che si nutre di odori\"), che compare nel Janavasabhasutta del Canone Pali.\nNel Mahayana diventa un interlocutore privilegiato del Buddha Sakyamuni in alcuni Sutra, quali il Prajnaparamitasutra, il Sutra del Loto, il Vimalakartinirdesasutra, il Manjusripariprccha, e il Manjusrinirdesasutra. Secondo Taranatha, Manjusri in persona, assunto l'aspetto di un monaco, avrebbe esposto per primo l'Astasahasarikaprajnaparamitasutra, nel I secolo, durante una visita al re Chandraksita, re dell'Orissa;\nLa sua figura acquisisce rapidamente notoriet\u00e0 in India, ma anche in tutti i paesi toccati dal Mahayana, e la sua popolarit\u00e0 \u00e8 confermata da numerose leggende. Una di queste narra che avrebbe viaggiato per la Cina, scegliendo come dimora segreta il Wutaishan (lett.\"Montagna dai Cinque Picchi\").\nSecondo lo Svayambhupurana, dalla Cina si sarebbe recato in Nepal per venerare la Fiamma blu dell'Adhibuddha Maha-Vairocana, apparsa su un loto in un lago. Poich\u00e9 quel luogo sacro, Svayambhuksetra, restava inaccessibile ai pellegrini, con la sua spada Manjusri tagli\u00f2 in due la montagna a sud del lago e il fiume Baghmati si rivers\u00f2 nella breccia. Fu cos\u00ec che, insieme ai suoi compagni di viaggio, il Bodhisattva pot\u00e9 giungere alla meta e fondarvi un santuario. In questo modo sarebbe nata la valle di Katmandu, in precedenza sommersa dalle acque.\nManjusri \u00e8 considerato il Patrono del Nepal e della Cina, dove il suo culto \u00e8 altrettanto popolare.\nIl Bodhisattva ha una posizione di grande rilievo nell'Aryamanjusrimulakalpasutra (III sec.), che preannuncia la futura letteratura Tantrica.\nNel Vajrayana, il Tantra pi\u00f9 importante dedicato a Manjusri \u00e8 il Manjusri-Namasangiti (lett.\"L'Omaggio corale al Nome di Manjusri\"), che lo descrive come il Principio Universale della Saggezza non-duale di tutti i Buddha ed enumera tutte le sue Qualit\u00e0 o \"Nomi\", in un lungo poema ritmico di oltre centosessanta stanze.\nNel Mahayana \u00e8 abbinato ad Avalokitesvara, e simboleggia la Sapienza dei Bodhisattva che procede di pari passo con la loro Compassione.\nLa Triade dei \"Protettori delle Tre Famiglie\" (Sans.Trikulanatha), nel Kriyatantra, \u00e8 formata da Avalokitesvara, Manjusri e Vairapani, e simboleggia le tre Virt\u00f9 cardinali dei Bodhisattva: La Compassione, la Saggezza e l'Energia o la Potenza.\nI tre Bodhisattva in Sambhogakaya sono anche associati alla trasmissione spirituale dei Tantra e fungono da intermediari tra l'Adhibuddha Maha-Vairocana, i Vidyadhara (lett.\"Detentori della Conoscenza\") e i Mahasiddhi (lett.\"Grandi Realizzati\"), che danno origine ai lignaggi umani e non umani: Manjusri \u00e8, specificatamente, investito del compito di trasmettere i Tantra nel regno dei Devas.\nManjusri fa anche parte del gruppo degli otto Bodhisattva Mahasattva (lett.\"Grandi Esseri\"), detti \"Gli otto Figli Prossimi o Vicini\"\n(Sans. Asta Upaputra).\nEgli risiede inoltre nel \"Campo di Buddha\" detto Vimala (lett.\"La Pura\"), la pi\u00f9 splendida Terra Pura che sia mai esistita (dopo Sukhavati). In essa Egli raggiunger\u00e0 la Buddhit\u00e0 e sar\u00e0 conosciuto come Sarvatrikalocana (lett.\"Vista Universale\").\nIn Cina, Giappone e in Tibet \u00e8 invocato per affinare le facolt\u00e0 intellettive, la memoria, l'erudizione e l'eloquenza.\nEsistono molti Sadhana, lodi e Mantra dedicati a Manjusri; Fra questi i pi\u00f9 diffusi sono: Om Vagisvari Mum (dove Mum \u00e8 la sua Sillaba seme) e Om Arapacana Dhi (dove Dhi \u00e8 un'altra sua Sillaba seme e Arapacana \u00e8 uno dei suoi molti nomi e significa \"Fuoco Veloce\").\nIconografia.\nManjusri possiede molteplici aspetti.\nNel suo aspetto pi\u00f9 consueto \u00e8 raffigurato come un adolescente dai capelli annodati in cinque crocchie, seduto a gambe incrociate, con una spada fiammeggiante nella mano destra (che serve a recidere il velo dell'Illusione e delle apparenze, ed \u00e8 l'emblema della Praj\u00f1\u0101, la \"Suprema Conoscenza\"), e nella sinistra lo stelo di un loto blu (Uptala), sormontato dal volume della Prajnaparamita (che rappresenta lo studio e la conoscenza che ne risulta). A volte nella sua capigliatura appare il Jina Aksobhya, a significare il suo legame con la Famiglia Vajra.\nGli altri aspetti di Manjusri sono:"}
{"id": "512292", "revid": "1728", "url": "https://it.wikipedia.org/wiki?curid=512292", "title": "Poseidonia", "text": ""}
{"id": "512294", "revid": "110157", "url": "https://it.wikipedia.org/wiki?curid=512294", "title": "Eparchia di Adilabad", "text": "Leparchia di Adilabad (in latino: \"Eparchia Adilabadensis\") \u00e8 una sede della Chiesa cattolica siro-malabarese in India, suffraganea dell'arcidiocesi di Hyderabad. Nel 2020 contava 17.269 battezzati su 2.871.500 abitanti. \u00c8 retta dall'eparca Antony Prince Panengaden.\nTerritorio.\nL'eparchia comprende il distretto di Adilabad dello Stato indiano di Telangana.\nSede eparchiale \u00e8 la citt\u00e0 di Adilabad, dove si trova la cattedrale della Sacra Famiglia.\nIl territorio \u00e8 suddiviso in 50 parrocchie.\nStoria.\nL'eparchia \u00e8 stata eretta il 23 giugno 1999 con la bolla \"Ad aptius consulendum\" di papa Giovanni Paolo II, ricavandone il territorio dall'eparchia di Chanda.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2020 su una popolazione di 2.871.500 persone contava 17.269 battezzati, corrispondenti allo 0,6% del totale."}
{"id": "512295", "revid": "1935652", "url": "https://it.wikipedia.org/wiki?curid=512295", "title": "Diocesi di Buxar", "text": "La diocesi di Buxar (in latino: \"Dioecesis Buxarensis\") \u00e8 una sede della Chiesa cattolica in India suffraganea dell'arcidiocesi di Patna. Nel 2018 contava 27.805 battezzati su 11.708.230 abitanti. La sede \u00e8 vacante.\nTerritorio.\nLa diocesi comprende i distretti di Buxar, Bhojpur, Kaimur e Rohtas nella divisione di Patna nello stato indiano del Bihar.\nSede vescovile \u00e8 la citt\u00e0 di Buxar, dove si trova la cattedrale di Santa Maria Madre del Perpetuo Soccorso.\nIl territorio si estende su 11.311\u00a0km\u00b2 ed \u00e8 suddiviso in 16 parrocchie.\nStoria.\nLa diocesi \u00e8 stata eretta il 12 dicembre 2005 con la bolla \"Totius Ecclesiae curam\" di papa Benedetto XVI, ricavandone il territorio dall'arcidiocesi di Patna.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 11.708.230 persone contava 27.805 battezzati, corrispondenti allo 0,2% del totale."}
{"id": "512296", "revid": "92723", "url": "https://it.wikipedia.org/wiki?curid=512296", "title": "Diocesi di Calicut", "text": "La diocesi di Calicut (in latino: \"Dioecesis Calicutensis\") \u00e8 una sede della Chiesa cattolica in India suffraganea dell'arcidiocesi di Verapoly. Nel 2019 contava 43.500 battezzati su 8.059.554 abitanti. \u00c8 retta dal vescovo Varghese Chakkalakal.\nTerritorio.\nLa diocesi comprende parte dello stato indiano del Kerala.\nSede vescovile \u00e8 la citt\u00e0 di Kozhikode, nota anche come Calicut, dove si trova la cattedrale della Madre di Dio.\nIl territorio \u00e8 suddiviso in 41 parrocchie.\nStoria.\nLa diocesi \u00e8 stata eretta il 12 giugno 1923 con il breve \"Cum auctus\" di papa Pio XI, ricavandone il territorio dalle diocesi di Mangalore, di Mysore e di Coimbatore.\nIl 31 dicembre 1953 ha ceduto la giurisdizione sui fedeli di rito siriaco orientale residenti nel proprio territorio all'eparchia di Tellicherry.\nIl 12 gennaio 1960 ha incorporato una porzione di territorio che era appartenuta alla diocesi di Mangalore.\nIl 5 novembre 1998 ha ceduto un'altra porzione di territorio a vantaggio dell'erezione della diocesi di Kannur.\nIl 28 dicembre 2013 ha ceduto la porzione del suo territorio insistente sul distretto di Palakkad a vantaggio dell'erezione della diocesi di Sultanpet.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 8.059.554 persone contava 43.500 battezzati, corrispondenti allo 0,5% del totale."}
{"id": "512298", "revid": "92723", "url": "https://it.wikipedia.org/wiki?curid=512298", "title": "Eparchia di Chanda", "text": "Leparchia di Chanda (in latino: \"Eparchia Chandensis\") \u00e8 una sede della Chiesa cattolica siro-malabarese in India suffraganea dell'arcidiocesi di Nagpur. Nel 2019 contava 13.664 battezzati su 4.628.370 abitanti. \u00c8 retta dall'eparca Ephrem Nariculam.\nTerritorio.\nL'eparchia comprende i distretti di Wardha, Chandrapur e Gadchiroli nello stato indiano del Maharashtra.\nSede eparchiale \u00e8 la citt\u00e0 di Chandrapur, dove si trova la cattedrale di San Tommaso.\nIl territorio \u00e8 suddiviso in 10 parrocchie.\nStoria.\nL'ordinariato di Chanda fu eretto il 31 marzo 1962 con il decreto \"Ad lucem Sancti Evangelii\", ricavandone il territorio dall'arcidiocesi di Nagpur.\nL'ordinariato fu elevato a esarcato apostolico il 29 luglio 1968.\nIl 26 febbraio 1977 l'esarcato apostolico \u00e8 stato elevato ad eparchia con la bolla \"Nostra ipsorum\" di papa Paolo VI.\nIl 23 giugno 1999 ha ceduto una porzione del suo territorio a vantaggio dell'erezione dell'eparchia di Adilabad.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2019 su una popolazione di 4.628.370 persone contava 13.664 battezzati, corrispondenti allo 0,3% del totale."}
{"id": "512299", "revid": "92723", "url": "https://it.wikipedia.org/wiki?curid=512299", "title": "Arcieparchia di Changanacherry", "text": "Larcieparchia di Changanacherry (in latino: \"Archieparchia Changanacherrensis\") \u00e8 una sede metropolitana della Chiesa cattolica siro-malabarese in India. Nel 2019 contava 405.460 battezzati su 10.038.680 abitanti. \u00c8 retta dall'arcieparca Joseph Perumthottam.\nTerritorio.\nL'arcieparchia comprende i distretti civili di Thiruvananthapuram, Kollam, Pathanamthitta, Alappuzha e Kottayam nello stato indiano del Kerala.\nSede arcieparchiale \u00e8 la citt\u00e0 di Changanassery, dove si trova la cattedrale di Santa Maria. A Champakulam, nel distretto di Alappuzha, sorge la basilica minore di Santa Maria.\nIl territorio si estende su 8.450\u00a0km\u00b2 ed \u00e8 suddiviso in 248 parrocchie.\nProvincia ecclesiastica.\nLa provincia ecclesiastica di Changanacherry, istituita nel 1959, comprende le seguenti suffraganee:\nStoria.\nIl vicariato apostolico di Changanacherry fu eretto il 28 luglio 1896 con il breve \"Quae rei sacrae\" di papa Leone XIII, ricavandone il territorio dal soppresso vicariato apostolico di Kottayam.\nIl 29 agosto 1911 cedette al nuovo vicariato apostolico di Kottayam (oggi arcieparchia) la giurisdizione sulle parrocchie della comunit\u00e0 Knanaya (i cui membri sono chiamati anche \"Sudisti\").\nIl 21 dicembre 1923 il vicariato apostolico fu elevato a eparchia con la bolla \"Romani Pontifices\" di papa Pio XI. Originariamente era suffraganea dell'arcieparchia di Ernakulam.\nIl 25 luglio 1950 cedette un'altra porzione di territorio a vantaggio dell'erezione dell'eparchia di Palai.\nIl 29 aprile 1955 ha ampliato il proprio territorio estendendo la sua giurisdizione ai fedeli di rito siriaco orientale residenti nelle diocesi latine di Quilon, Trivandrum e Kottar.\nIl 10 gennaio 1959 l'eparchia \u00e8 stata elevata al rango di arcieparchia metropolitana con la bolla \"Regnum caelorum\" di papa Giovanni XXIII.\nIl 26 febbraio 1977 e l'11 novembre 1996 ha ceduto altre porzioni di territorio a vantaggio dell'erezione rispettivamente delle eparchie di Kanjirapally e di Thuckalay.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcieparchia nel 2019 su una popolazione di 10.038.680 persone contava 405.460 battezzati, corrispondenti al 4,0% del totale."}
{"id": "512300", "revid": "92723", "url": "https://it.wikipedia.org/wiki?curid=512300", "title": "Diocesi di Cochin", "text": "La diocesi di Cochin (in latino: \"Dioecesis Coccinensis\") \u00e8 una sede della Chiesa cattolica in India suffraganea dell'arcidiocesi di Verapoly. Nel 2019 contava 174.967 battezzati su 618.410 abitanti. \u00c8 retta dal vescovo Joseph Kariyil.\nTerritorio.\nLa diocesi comprende parte del distretto di Ernakulam nello stato indiano del Kerala. La diocesi estende la sua giurisdizione sulla cosiddetta \"Comunit\u00e0 dei Settecento\" residente nel territorio della diocesi di Alleppey e vicendevolmente la diocesi di Alleppey ha giurisdizione sulla cosiddetta \"Comunit\u00e0 dei Cinquecento\" residente nel territorio della diocesi di Cochin.\nSede vescovile \u00e8 la citt\u00e0 di Kochi, dove si trova la basilica cattedrale della Santa Croce.\nIl territorio \u00e8 suddiviso in 48 parrocchie.\nStoria.\nLa diocesi fu eretta il 4 febbraio 1558 con la bolla \"Pro excellenti praeeminentia\" di papa Paolo IV, ricavandone il territorio dalla diocesi di Goa (oggi arcidiocesi di Goa e Dam\u00e3o).\nIl 13 dicembre 1572 papa Gregorio XIII con la bolla \"Pastoralis officii cura\" concesse ai vescovi di Cochin il diritto di succedere agli arcivescovi di Goa.\nNel 1599, nel 1606 e il 3 dicembre 1659 cedette porzioni del suo territorio a vantaggio dell'erezione rispettivamente dell'arcidiocesi di Angamale, della missione sui iuris di Madura (oggi diocesi di Tiruchirapalli) e del vicariato apostolico del Malabar (oggi arcidiocesi di Verapoly).\nNel 1663 le chiese, il collegio dei gesuiti, il monastero francescano e le scuole furono distrutte dagli olandesi, che avevano sconfitto i portoghesi. Sfugg\u00ec alla rovina solo la chiesa dei francescani, adibita al culto protestante, mentre la cattedrale fu adibita a mercato.\nIl 3 dicembre 1834 cedette un'altra porzione di territorio a vantaggio dell'erezione del vicariato apostolico di Ceylon (oggi arcidiocesi di Colombo).\nIl 24 aprile 1838 la diocesi fu soppressa con il breve \"Multa praeclare\" di papa Gregorio XVI, il quale, in modo drastico, pens\u00f2 di limitare i diritti del padroado portoghese sopprimendo la diocesi ed attribuendone i territori al vicariato apostolico di Verapoly (oggi arcidiocesi), sotto il diretto controllo da Propaganda Fide.\nIl 1\u00ba settembre 1886 la diocesi fu ristabilita con la bolla \"Humanae salutis\" di papa Leone XIII.\nIl governo portoghese continu\u00f2 ad esercitare i diritti del \"padroado\", con annesso il privilegio di presentazione dei vescovi, fino all'accordo del 18 luglio 1950, che mise fine dopo quasi cinque secoli a questa istituzione. L'ultimo vescovo portoghese di Cochin fu Jos\u00e9 Vieira Alvernaz, nominato alla fine di quell'anno arcivescovo coadiutore di Goa e Dam\u00e3o.\nIl 19 giugno 1952 ha ceduto ancora una porzione di territorio a vantaggio dell'erezione della diocesi di Alleppey. Contestualmente la parte meridionale della diocesi, a causa della distanza dalla sede episcopale, fu concessa in amministrazione ai vescovi di Trivandrum; questa disposizione divenne definitiva il 20 maggio 1955.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 618.410 persone contava 174.967 battezzati, corrispondenti al 28,3% del totale."}
{"id": "512301", "revid": "92723", "url": "https://it.wikipedia.org/wiki?curid=512301", "title": "Diocesi di Coimbatore", "text": "La diocesi di Coimbatore (in latino: \"Dioecesis Coimbaturensis\") \u00e8 una sede della Chiesa cattolica in India suffraganea dell'arcidiocesi di Madras e Mylapore. Nel 2019 contava 191.400 battezzati su 7.495.600 abitanti. \u00c8 retta dal vescovo Lephonse Thomas Aquinas.\nTerritorio.\nLa diocesi comprende per intero i distretti di Coimbatore e Erode, e parte del distretto di Tiruchirappalli (Trichy) nello stato indiano di Tamil Nadu.\nSede vescovile \u00e8 la citt\u00e0 di Coimbatore, dove si trova la cattedrale di San Michele. A Karumathampatti sorge la basilica minore di Nostra Signora del Santo Rosario\nIl territorio \u00e8 suddiviso in 73 parrocchie.\nStoria.\nIl 16 marzo 1845, su istanza del vicario apostolico Cl\u00e9ment Bonnand, il vicariato apostolico della Costa del Coromandel (oggi arcidiocesi di Pondicherry e Cuddalore) fu diviso in tre missioni, ognuna delle quali guidata da un vicario con dignit\u00e0 episcopale. La missione di Coimbatore fu affidata a Melchior de Marion Br\u00e9sillac, consacrato vescovo il 4 ottobre successivo; questi aveva il titolo di pro-vicario di Cl\u00e9ment Bonnand, da cui la missione ancora formalmente dipendeva, e di amministratore della missione di Coimbatore.\nIl pro-vicariato fu elevato a vicariato apostolico il 3 aprile 1850 in forza del breve \"Pastorale ministerium\" di papa Pio IX.\nIl 6 gennaio 1877 la missionaria francese H\u00e9l\u00e8ne de Chappotin de Neuville (1839-1904) fond\u00f2 ad Ootacamund, nel vicariato apostolico di Coimbatore, la congregazione delle Suore Francescane Missionarie di Maria, dedita al servizio dei poveri nelle terre di missione.\nIl 1\u00ba settembre 1886 il vicariato apostolico \u00e8 stato elevato a diocesi con la bolla \"Humanae salutis\" di papa Leone XIII. Il 7 giugno dell'anno successivo, con il breve \"Post initam\", la diocesi entr\u00f2 a far parte della provincia ecclesiastica dell'arcidiocesi di Pondicherry.\nIl 12 giugno 1923 ha ceduto una porzione del suo territorio a vantaggio dell'erezione della diocesi di Calicut. Il 13 febbraio 1940 ha ceduto un'altra porzione di territorio alla diocesi di Mysore.\nL'11 dicembre 1953 \u00e8 diventata suffraganea dell'arcidiocesi di Madras e Mylapore.\nIl 28 dicembre 2013 ha ceduto la porzione del suo territorio insistente sul distretto di Palakkad, nello stato del Kerala, a vantaggio dell'erezione della diocesi di Sultanpet.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 7.495.600 persone contava 191.400 battezzati, corrispondenti al 2,6% del totale."}
{"id": "512302", "revid": "1935652", "url": "https://it.wikipedia.org/wiki?curid=512302", "title": "Diocesi di Cuddapah", "text": "La diocesi di Cuddapah (in latino: \"Dioecesis Cuddapahensis\") \u00e8 una sede della Chiesa cattolica in India suffraganea dell'arcidiocesi di Hyderabad. Nel 2019 contava 139.300 battezzati su 7.212.975 abitanti. La sede \u00e8 vacante.\nTerritorio.\nLa diocesi comprende i distretti civili di Kadapa e Chittoor nello stato di Andhra Pradesh, nell'India meridionale.\nSede vescovile \u00e8 la citt\u00e0 di Kadapa (altra grafia per Cuddapah), dove si trova la cattedrale di Santa Maria.\nIl territorio \u00e8 suddiviso in 68 parrocchie.\nStoria.\nLa diocesi \u00e8 stata eretta il 19 ottobre 1976 con la bolla \"Quoniam ad recte\" di papa Paolo VI, ricavandone il territorio dalla diocesi di Nellore.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 7.212.975 persone contava 139.300 battezzati, corrispondenti all'1,9% del totale."}
{"id": "512303", "revid": "110157", "url": "https://it.wikipedia.org/wiki?curid=512303", "title": "Arcidiocesi di Cuttack-Bhubaneswar", "text": "Larcidiocesi di Cuttack-Bhubaneswar (in latino: \"Archidioecesis Cuttackensis-Bhubanesvarensis\") \u00e8 una sede metropolitana della Chiesa cattolica in India. Nel 2019 contava 70.300 battezzati su 13.264.000 abitanti. \u00c8 retta dall'arcivescovo John Barwa, S.V.D.\nTerritorio.\nL'arcidiocesi comprende i distretti di Cuttack, Kandhamal e Puri nello stato di Orissa in India.\nSede arcivescovile \u00e8 la citt\u00e0 di Cuttack, dove si trova la cattedrale del Santissimo Rosario. A Bhubaneswar si trova la procattedrale di San Vincenzo de' Paoli.\nIl territorio si estende su 32.440\u00a0km\u00b2 ed \u00e8 suddiviso in 37 parrocchie.\nProvincia ecclesiastica.\nLa provincia ecclesiastica di Cuttack-Bhubaneswar, istituita nel 1974, comprende le seguenti suffraganee:\nStoria.\nLa missione sui iuris di Cuttack fu eretta il 18 luglio 1928 con il breve \"Apostolatus officium\" di papa Pio XI, ricavandone il territorio dalla diocesi di Vizagapatam (oggi arcidiocesi di Visakhapatnam).\nLa missione sui iuris fu elevata a diocesi il 1\u00ba giugno 1937 con la bolla \"Si catholicum nomen\" dello stesso papa Pio XI. Originariamente suffraganea dell'arcidiocesi di Madras, il 19 settembre 1953 \u00e8 entrata a far parte della provincia ecclesiastica di Ranchi.\nIl 25 luglio 1960, con la lettera apostolica \"Qui Servatorem\", papa Giovanni XXIII ha proclamato San Vincenzo de Paoli patrono principale della diocesi.\nIl 20 giugno 1957 e il 16 giugno 1966 furono rivisti i confini con la vicina diocesi di Visakhapatnam (oggi arcidiocesi).\nIl 24 gennaio 1974 ha ceduto una porzione del suo territorio a vantaggio dell'erezione della diocesi di Berhampur e in forza della bolla \"Quamvis munus\" di papa Paolo VI la diocesi \u00e8 elevata al rango di arcidiocesi metropolitana e ha assunto il nome attuale.\nNel 2008 l'arcidiocesi \u00e8 stata al centro di violenti attacchi anticristiani fomentati da gruppi integralisti indu, in seguito ai quali quasi 300 chiese sono state date alle fiamme e oltre 50.000 persone hanno dovuto fuggire abbandonando le loro case. Dopo il Gujarat, lo Stato di Orissa \u00e8 il secondo territorio in cui si attua la Hindutva, la pi\u00f9 diffusa forma di nazionalismo indiano e di estremismo induista, alimentata dalla disinformazione della casta Sanghparivar e dai suoi tentativi di ascesa al potere politico-religioso.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 13.264.000 persone contava 70.300 battezzati, corrispondenti allo 0,5% del totale."}
{"id": "512304", "revid": "92723", "url": "https://it.wikipedia.org/wiki?curid=512304", "title": "Diocesi di Dindigul", "text": "La diocesi di Dindigul (in latino: \"Dioecesis Dindigulensis\") \u00e8 una sede della Chiesa cattolica in India suffraganea dell'arcidiocesi di Madurai. Nel 2019 contava 149.170 battezzati su 2.586.070 abitanti. \u00c8 retta dal vescovo Thomas Paulsamy.\nTerritorio.\nLa diocesi comprende i tehsil (comuni) di Dindigul, Vedasandur, Oddanchatram, Palani e Natham e le parrocchie dei villaggi di Natham, Kamalapuram, Sinnalapatty, Athur, Karisalpatty e Vannampatty del distretto di Dindigul nello stato indiano del Tamil Nadu.\nSede vescovile \u00e8 la citt\u00e0 di Dindigul, dove si trova la cattedrale di San Giuseppe.\nIl territorio \u00e8 suddiviso in 51 parrocchie.\nStoria.\nLa diocesi \u00e8 stata eretta il 23 ottobre 2003 con la bolla \"Petitum est nuper\" di papa Giovanni Paolo II, ricavandone il territorio dalla diocesi di Tiruchirapalli e dall'arcidiocesi di Madurai.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.586.070 persone contava 149.170 battezzati, corrispondenti al 5,8% del totale."}
{"id": "512306", "revid": "92723", "url": "https://it.wikipedia.org/wiki?curid=512306", "title": "Diocesi di Gulbarga", "text": "La diocesi di Gulbarga (in latino: \"Dioecesis Gulbargensis\") \u00e8 una sede della Chiesa cattolica in India suffraganea dell'arcidiocesi di Bangalore. Nel 2019 contava 7.833 battezzati su 7.281.000 abitanti. \u00c8 retta dal vescovo Robert Michael Miranda.\nTerritorio.\nLa diocesi comprende tre distretti dello stato indiano del Karnataka: Gulbarga, Bijapur e Bidar.\nSede vescovile \u00e8 la citt\u00e0 di Gulbarga, dove si trova la cattedrale di Maria Madre della Divina Grazia.\nIl territorio \u00e8 si estende su 32.157\u00a0km\u00b2 ed \u00e8 suddiviso in 31 parrocchie.\nStoria.\nLa diocesi \u00e8 stata eretta il 24 giugno 2005 con la bolla \"Cum petitum esset\" di papa Benedetto XVI, ricavandone il territorio dalle diocesi di Belgaum e di Bellary e dall'arcidiocesi di Hyderabad.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 7.281.000 persone contava 7.833 battezzati, corrispondenti allo 0,1% del totale."}
{"id": "512307", "revid": "92723", "url": "https://it.wikipedia.org/wiki?curid=512307", "title": "Eparchia di Idukki", "text": "Leparchia di Idukki (in latino: \"Eparchia Idukkensis\") \u00e8 una sede della Chiesa cattolica siro-malabarese in India suffraganea dell'arcieparchia di Ernakulam-Angamaly. Nel 2019 contava 266.500 battezzati su 814.385 abitanti. \u00c8 retta dall'eparca John Nellikunnel.\nTerritorio.\nL'eparchia comprende parte del distretto di Idukki nello stato indiano del Kerala.\nSede eparchiale \u00e8 la citt\u00e0 di Idukki. La cattedrale di San Giorgio si trova nella localit\u00e0 di Vazhathope.\nIl territorio, in gran parte montuoso, \u00e8 suddiviso in 156 parrocchie, raggruppate in 10 protopresbiterati.\nStoria.\nL'eparchia \u00e8 stata eretta il 19 dicembre 2002 con la bolla \"Maturescens Catholica\" di papa Giovanni Paolo II, ricavandone il territorio dall'eparchia di Kothamangalam.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2019 su una popolazione di 814.385 persone contava 266.500 battezzati, corrispondenti al 32,7% del totale. Secondo il sito diocesano i cattolici dell'eparchia sono profondamente devoti e osservanti e la percentuale dei praticanti domenicali \u00e8 del 95%."}
{"id": "512309", "revid": "92723", "url": "https://it.wikipedia.org/wiki?curid=512309", "title": "Eparchia di Irinjalakuda", "text": "Leparchia di Irinjalakuda (in latino: \"Eparchia Irinialakudensis\") \u00e8 una sede della Chiesa cattolica siro-malabarese in India suffraganea dell'arcieparchia di Trichur. Nel 2019 contava 266.145 battezzati su 1.367.270 abitanti. \u00c8 retta dall'eparca Pauly Kannookadan.\nTerritorio.\nL'eparchia comprende parte del distretto di Thrissur nello stato indiano del Kerala.\nSede eparchiale \u00e8 la citt\u00e0 di Irinjalakuda, dove si trova la cattedrale di San Tommaso.\nIl territorio \u00e8 suddiviso in 135 parrocchie.\nStoria.\nLa diocesi \u00e8 stata eretta il 22 giugno 1978 con la bolla \"Trichuriensis eparchiae\" di papa Paolo VI, ricavandone il territorio dall'eparchia di Trichur (oggi arcieparchia).\nOriginariamente suffraganea dell'arcieparchia di Ernakulam (oggi arcieparchia di Ernakulam-Angamaly), il 18 maggio 1995 \u00e8 entrata a far parte della provincia ecclesiastica dell'arcieparchia di Trichur.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2019 su una popolazione di 1.367.270 persone contava 266.145 battezzati, corrispondenti al 19,5% del totale."}
{"id": "512310", "revid": "110157", "url": "https://it.wikipedia.org/wiki?curid=512310", "title": "Diocesi di Itanagar", "text": "La diocesi di Itanagar (in latino: \"Dioecesis Itanagarensis\") \u00e8 una sede della Chiesa cattolica in India suffraganea dell'arcidiocesi di Guwahati. Nel 2019 contava 82.581 battezzati su 771.564 abitanti. \u00c8 retta dal vescovo John Thomas Kattrukudiyil.\nTerritorio.\nLa diocesi comprende i seguenti distretti dello stato di Arunachal Pradesh in India: Tawang, West Kameng, East Kameng, Papum Pare, Upper Subasini, Lower Subasini, Kurung Kamey, West Siang, East Siang e Upper Siang.\nSede vescovile \u00e8 la citt\u00e0 di Itanagar, dove si trova la cattedrale di San Giuseppe.\nIl territorio \u00e8 suddiviso in 39 parrocchie.\nStoria.\nLa diocesi \u00e8 stata eretta il 7 dicembre 2005 con la bolla \"Cum nuper\" di papa Benedetto XVI, ricavandone il territorio dalla diocesi di Tezpur.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 771.564 persone contava 82.581 battezzati, corrispondenti al 10,7% del totale."}
{"id": "512311", "revid": "92723", "url": "https://it.wikipedia.org/wiki?curid=512311", "title": "Diocesi di Jabalpur", "text": "La diocesi di Jabalpur (in latino: \"Dioecesis Iabalpurensis\") \u00e8 una sede della Chiesa cattolica in India suffraganea dell'arcidiocesi di Bhopal. Nel 2019 contava 27.093 battezzati su 10.292.000 abitanti. \u00c8 retta dal vescovo Gerald Almeida.\nTerritorio.\nLa diocesi comprende i distretti di Jabalpur, Damoh, Mandla, Shahdol e Narsinghpur e il tehsil di Lakhnadon nel distretto di Seoni nello stato di Madhya Pradesh in India.\nSede vescovile \u00e8 la citt\u00e0 di Jabalpur, dove si trova la cattedrale dei Santi Pietro e Paolo.\nIl territorio \u00e8 suddiviso in 13 parrocchie.\nStoria.\nLa prefettura apostolica di Jubbulpore fu eretta il 18 luglio 1932 con la bolla \"De Romanorum Pontificum\" di papa Pio XI, ricavandone il territorio dalle diocesi di Allahabad e di Nagpur (oggi arcidiocesi).\nIl 21 ottobre 1950 in forza del decreto \"Cum post rerum\" della Sacra Congregazione di Propaganda Fide assunse il nome di prefettura apostolica di Jabalpur.\nIl 5 luglio 1954 la prefettura apostolica \u00e8 stata elevata al rango di diocesi con la bolla \"Qui genus hominum\" di papa Pio XII.\nIl 13 settembre 1963 e il 29 luglio 1968 ha ceduto porzioni del suo territorio a vantaggio dell'erezione rispettivamente dell'arcidiocesi di Bhopal e dell'esarcato apostolico di Satna (oggi eparchia).\nOriginariamente suffraganea dell'arcidiocesi di Nagpur, il 13 settembre 1963 \u00e8 entrata a far parte della provincia ecclesiastica di Bhopal.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 10.292.000 persone contava 27.093 battezzati, corrispondenti allo 0,3% del totale."}
{"id": "512312", "revid": "92723", "url": "https://it.wikipedia.org/wiki?curid=512312", "title": "Eparchia di Jagdalpur", "text": "Leparchia di Jagdalpur (in latino: \"Eparchia Jagdalpurensis\") \u00e8 una sede della Chiesa cattolica siro-malabarese in India suffraganea dell'arcidiocesi di Raipur. Nel 2019 contava 10.300 battezzati su 3.375.000 abitanti. \u00c8 retta dall'eparca Joseph Kollamparampil, C.M.I.\nTerritorio.\nL'eparchia comprende il distretto di Bastar nello stato indiano del Chhattisgarh.\nSede eparchiale \u00e8 la citt\u00e0 di Jagdalpur, dove si trova la cattedrale di San Giuseppe.\nIl territorio \u00e8 suddiviso in 24 parrocchie.\nStoria.\nL'esarcato apostolico di Jagdalpur fu eretto il 23 marzo 1972 con la bolla \"Indorum gentes historia\" di papa Paolo VI, ricavandone il territorio dalla prefettura apostolica di Raipur (oggi arcidiocesi).\nIl 26 febbraio 1977 l'esarcato apostolico \u00e8 stato elevato a eparchia con la bolla \"Nobismet ipsis\" dello stesso papa Paolo VI. Originariamente era suffraganea dell'arcidiocesi di Bhopal.\nIl 27 febbraio 2004 \u00e8 entrata a far parte della provincia ecclesiastica dell'arcidiocesi di Raipur.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2019 su una popolazione di 3.375.000 persone contava 10.300 battezzati, corrispondenti allo 0,3% del totale."}
{"id": "512313", "revid": "110157", "url": "https://it.wikipedia.org/wiki?curid=512313", "title": "Diocesi di Jaipur", "text": "La diocesi di Jaipur (in latino: \"Dioecesis Iaipurensis\") \u00e8 una sede della Chiesa cattolica in India suffraganea dell'arcidiocesi di Agra. Nel 2019 contava 5.100 battezzati su 26.876.130 abitanti. \u00c8 retta dal vescovo Oswald Lewis.\nTerritorio.\nLa diocesi comprende i distretti di Jaipur, Karauli, Sawai Madhopur, Dausa, Alwar, Sikar, Jhunjhunu, Bikaner, Nagaur, Churu, Hanumangarh e Ganganagar nello stato del Rajasthan in India.\nSede vescovile \u00e8 la citt\u00e0 di Jaipur, mentre a Malviyanagar si trova la cattedrale di Nostra Signora dell'Annunciazione. Patrono della diocesi \u00e8 Cristo Re.\nIl territorio \u00e8 suddiviso in 29 parrocchie.\nStoria.\nLa diocesi \u00e8 stata eretta il 20 luglio 2005 con la bolla \"Evangelicum studium\" di papa Benedetto XVI, in seguito alla divisione della diocesi di Ajmer e Jaipur, da cui ha tratto origine anche la diocesi di Ajmer.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 26.876.130 persone contava 5.100 battezzati."}
{"id": "512314", "revid": "92723", "url": "https://it.wikipedia.org/wiki?curid=512314", "title": "Diocesi di Jalpaiguri", "text": "La diocesi di Jalpaiguri (in latino: \"Dioecesis Ialpaiguriensis\") \u00e8 una sede della Chiesa cattolica in India suffraganea dell'arcidiocesi di Calcutta. Nel 2019 contava 147.442 battezzati su 6.829.980 abitanti. \u00c8 retta dal vescovo Clement Tirkey.\nTerritorio.\nLa diocesi comprende i distretti di Jalpaiguri e Cooch Behar nello stato del Bengala Occidentale in India.\nSede vescovile \u00e8 la citt\u00e0 di Jalpaiguri, dove si trova la cattedrale di Cristo Redentore.\nIl territorio \u00e8 suddiviso in 34 parrocchie.\nStoria.\nLa diocesi \u00e8 stata eretta il 17 gennaio 1952 con la bolla \"Nullam sibi\" di papa Pio XII, ricavandone il territorio dalla diocesi di Dinajpur.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 6.829.980 persone contava 147.442 battezzati, corrispondenti al 2,2% del totale."}
{"id": "512315", "revid": "92723", "url": "https://it.wikipedia.org/wiki?curid=512315", "title": "Diocesi di Jammu-Srinagar", "text": "La diocesi di Jammu-Srinagar (in latino: \"Dioecesis Iammuensis-Srinagarensis\") \u00e8 una sede della Chiesa cattolica in India suffraganea dell'arcidiocesi di Delhi. Nel 2019 contava 7.950 battezzati su 13.384.000 abitanti. \u00c8 retta dal vescovo Ivan Pereira.\nTerritorio.\nLa diocesi comprende i territori di Jammu e Kashmir e Ladakh nel nord dell'India.\nSede vescovile \u00e8 la citt\u00e0 di Jammu Cantonment, dove si trova la cattedrale di Santa Maria.\nIl territorio si estende su 222.236\u00a0km\u00b2 ed \u00e8 suddiviso in 42 parrocchie.\nStoria.\nLa prefettura apostolica di Kashmir e Jammu fu eretta il 17 gennaio 1952 con la bolla \"Aptiori christifidelium\" di papa Pio XII, ricavandone il territorio dalle diocesi di Rawalpindi (oggi diocesi di Islamabad-Rawalpindi) e di Lahore (oggi arcidiocesi).\nIl 4 maggio 1968 assunse la denominazione di prefettura apostolica di Jammu e Kashmir.\nIl 10 marzo 1986 in forza della bolla \"Qui Sanctissimi Numinis\" di papa Giovanni Paolo II la prefettura apostolica \u00e8 stata elevata al rango di diocesi e ha assunto il nome attuale. Nello stesso anno la cattedrale \u00e8 stata trasferita dalla chiesa della Sacra Famiglia di Srinagar alla chiesa di Santa Maria di Jammu. Allo stesso modo anche la residenza vescovile \u00e8 stata traslata da Srinagar a Jammu.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 13.384.000 persone contava 7.950 battezzati, corrispondenti allo 0,1% del totale."}
{"id": "512316", "revid": "322321", "url": "https://it.wikipedia.org/wiki?curid=512316", "title": "Diocesi di Jamshedpur", "text": "La diocesi di Jamshedpur (in latino: \"Dioecesis Iamshedpurensis\") \u00e8 una sede della Chiesa cattolica in India suffraganea dell'arcidiocesi di Ranchi. Nel 2019 contava 70.121 battezzati su 11.202.560 abitanti. \u00c8 retta dal vescovo Telesphore Bilung, S.V.D.\nTerritorio.\nLa diocesi comprende i distretti di Singhbhum Orientale, Singhbhum Occidentale, Saraikela, Dhanbad e parte del distretto di Bokaro nello stato del Jharkhand, e il distretto di Purulia nello stato del Bengala Occidentale in India.\nSede vescovile \u00e8 la citt\u00e0 di Jamshedpur, dove si trova la cattedrale di San Giuseppe.\nIl territorio \u00e8 suddiviso in 38 parrocchie.\nStoria.\nLa diocesi \u00e8 stata eretta il 2 luglio 1962 con la bolla \"Sicut bona mater\" di papa Giovanni XXIII, ricavandone il territorio dalle arcidiocesi di Calcutta e di Ranchi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 11.202.560 persone contava 70.121 battezzati, corrispondenti allo 0,6% del totale."}
{"id": "512317", "revid": "110157", "url": "https://it.wikipedia.org/wiki?curid=512317", "title": "Diocesi di Jashpur", "text": "La diocesi di Jashpur (in latino: \"Dioecesis Jashpurensis\") \u00e8 una sede della Chiesa cattolica in India suffraganea dell'arcidiocesi di Raipur. Nel 2019 contava 201.979 battezzati su 918.360 abitanti. \u00c8 retta dal vescovo Emmanuel Kerketta.\nTerritorio.\nLa diocesi comprende il distretto di Jashpur, nello stato indiano del Chhattisgarh.\nSede vescovile \u00e8 la citt\u00e0 di Kunkuri, dove si trova la cattedrale di Nostra Signora del Rosario.\nIl territorio \u00e8 suddiviso in 50 parrocchie.\nStoria.\nLa diocesi \u00e8 stata eretta il 23 marzo 2006 con la bolla \"Ad efficacius consulendum\" di papa Benedetto XVI, ricavandone il territorio dalla diocesi di Raigarh.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 918.360 persone contava 201.979 battezzati, corrispondenti al 22,0% del totale."}
{"id": "512320", "revid": "1935652", "url": "https://it.wikipedia.org/wiki?curid=512320", "title": "Diocesi di Jhabua", "text": "La diocesi di Jhabua (in latino: \"Dioecesis Jhabuensis\") \u00e8 una sede della Chiesa cattolica in India suffraganea dell'arcidiocesi di Bhopal. Nel 2019 contava 48.150 battezzati su 6.237.400 abitanti. La sede \u00e8 vacante.\nTerritorio.\nLa diocesi comprende i distretti di Jhabua, Ratlam, Mandsaur, Neemuch e il tehsil di Sardarpur nel distretto di Dhar nello stato del Madhya Pradesh in India.\nSede vescovile \u00e8 la citt\u00e0 di Jhabua, dove si trova la cattedrale dell'Annunciazione.\nIl territorio \u00e8 suddiviso in 32 parrocchie.\nStoria.\nLa diocesi \u00e8 stata eretta il 25 marzo 2002 con la bolla \"Ecclesiae universae\" di papa Giovanni Paolo II, ricavandone il territorio dalle diocesi di Indore e di Udaipur.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 6.237.400 persone contava 48.150 battezzati, corrispondenti allo 0,8% del totale."}
{"id": "512322", "revid": "92723", "url": "https://it.wikipedia.org/wiki?curid=512322", "title": "Diocesi di Jhansi", "text": "La diocesi di Jhansi (in latino: \"Dioecesis Ihansiensis\") \u00e8 una sede della Chiesa cattolica in India suffraganea dell'arcidiocesi di Agra. Nel 2019 contava 4.150 battezzati su 9.822.030 abitanti. \u00c8 retta dal vescovo Peter Parapullil.\nTerritorio.\nLa diocesi comprende i seguenti distretti dell'India:\nSede vescovile \u00e8 la citt\u00e0 di Jhansi, dove si trova la cattedrale di Sant'Antonio.\nIl territorio \u00e8 suddiviso in 31 parrocchie.\nStoria.\nLa prefettura apostolica di Jhansi fu eretta il 12 gennaio 1940 con la bolla \"Ad evangelicam veritatem\" di papa Pio XII, ricavandone il territorio dalla diocesi di Allahabad.\nIl 5 luglio 1954 la prefettura apostolica \u00e8 stata elevata a diocesi con la bolla \"In Apostolica Praefectura\" dello stesso papa Pio XII, contestualmente alcuni territori dell'arcidiocesi di Agra sono entrati a far parte della nuova diocesi.\nIl 9 febbraio 1999 ha ceduto una porzione del suo territorio a vantaggio dell'erezione della diocesi di Gwalior.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 9.822.030 persone contava 4.150 battezzati, corrispondenti allo 0,0% del totale."}
{"id": "512324", "revid": "1935652", "url": "https://it.wikipedia.org/wiki?curid=512324", "title": "Diocesi di Jowai", "text": "La diocesi di Jowai (in latino: \"Dioecesis Iovaiensis\") \u00e8 una sede della Chiesa cattolica in India suffraganea dell'arcidiocesi di Shillong. Nel 2019 contava 106.027 battezzati su 454.345 abitanti. La sede \u00e8 vacante.\nTerritorio.\nLa diocesi comprende il distretto dei Monti Jaintia nello stato di Meghalaya, nel nord-est dell'India.\nSede vescovile \u00e8 la citt\u00e0 di Jowai, dove si trova la cattedrale di Santa Teresa del Bambin Ges\u00f9.\nIl territorio si estende su 5.433\u00a0km\u00b2 ed \u00e8 suddiviso in 17 parrocchie.\nStoria.\nLa diocesi di Jowai \u00e8 stata eretta il 28 gennaio 2006 con la bolla \"Vigili cum cura\" di papa Benedetto XVI, ricavandone il territorio dall'arcidiocesi di Shillong.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 454.345 persone contava 106.027 battezzati, corrispondenti al 23,3% del totale."}
{"id": "512325", "revid": "92723", "url": "https://it.wikipedia.org/wiki?curid=512325", "title": "Lot", "text": "Lot (in ebraico \u05dc\u05d5\u05d8 - [l\u014d\u1e6d]; in arabo \u0644\u0648\u0637 - [l\u016b\u1e6d]) \u00e8 un patriarca della Bibbia, nipote di Abramo (figlio di suo fratello Aran). Nel Corano viene considerato un profeta.\nBibbia.\nSecondo il racconto biblico, Lot segu\u00ec suo zio nella marcia fino alla terra promessa; ma quando giunsero a Betel decisero di separarsi. Lot scelse come suo territorio la valle del Giordano e la zona intorno al Mar Morto, mentre Abramo and\u00f2 nella direzione opposta. In seguito, Lot, stabilitosi a Sodoma, venne rapito quando la citt\u00e0 fu saccheggiata nel corso di una guerra; ma Abramo, venutolo a sapere, insieme ai suoi servi insegu\u00ec i razziatori, li sconfisse e liber\u00f2 il nipote.\nQuando Dio decise di distruggere Sodoma e Gomorra, due angeli in sembianze umane vennero ad avvertire Lot perch\u00e9 fuggisse. Una volta che Lot ebbe fatto entrare i due nella sua casa e li ebbe rifocillati, i Sodomiti bussarono alla sua porta per prendere i due visitatori e abusare di loro. Lot, per fermare la folla, offr\u00ec loro le sue due figlie vergini perch\u00e9 venissero violentate al posto degli angeli. In merito a tale episodio, gli esegeti del \"Nuovo Grande Commentario Biblico\", concordemente a quelli dell'interconfessionale Bibbia TOB, notano come i relativi vv. \"somigliano in modo sorprendente a ; questa relazione fa pensare a una dipendenza di un passo dall'altro\"; pure nella versione data dal Libro dei Giudici, infatti, il padrone di casa offre agli abitanti di G\u00e0baa sua figlia vergine perch\u00e9 la stuprino al posto del suo ospite levita, anche se a differenza di Lot sar\u00e0 poi il levita stesso ad offrire invece la sua concubina, che il mattino successivo ritrover\u00e0 sull'uscio morta per le violenze subite e taglier\u00e0 in dodici pezzi per spedirli alle trib\u00f9 d'Israele. Gli stessi esegeti osservano che \"le azioni di Lot sono quelle attese da un padrone di casa che cerca di proteggere i suoi ospiti: la sua offerta delle sue due figlie alla folla, bench\u00e9 faccia inorridire gli uditori moderni, fa parte di quel dovere (v.8) cos\u00ec come lo considera Lot\". &lt;br&gt;Nell'episodio di Lot, la folla inferocita venne poi fermata da un lampo abbagliante che fece perdere loro la vista. Lot fugg\u00ec con la moglie e le figlie verso Zoar; ma, durante la fuga, sua moglie, per aver contravvenuto all'ordine di non voltarsi a guardare, fu tramutata in una statua di sale.\nLot si rifugi\u00f2 in una caverna con le due figlie; esse, desiderando concepire dei figli e non essendovi nessun altro uomo (di stirpe reale) in quella regione, fecero bere del vino a Lot ed ebbero rapporti sessuali con lui mentre era ubriaco. Esse generarono due figli, dai quali discesero i popoli dei Moabiti e degli Ammoniti.\nCorano.\nI musulmani credono che Lot sia un profeta, a differenza di ebrei e cristiani. La notizia che Lot abbia fatto concepire le figlie in stato di ebbrezza non \u00e8 menzionata nel Corano, anzi la si considera una calunnia. Il Corano dice che dal popolo di Lot erano state bandite e avevano insistito nella pratica omosessuale."}
{"id": "512326", "revid": "92723", "url": "https://it.wikipedia.org/wiki?curid=512326", "title": "Diocesi di Jullundur", "text": "La diocesi di Jullundur (in latino: \"Dioecesis Iullundurensis\") \u00e8 una sede della Chiesa cattolica in India suffraganea dell'arcidiocesi di Delhi. Nel 2019 contava 109.719 battezzati su 20.015.500 abitanti. \u00c8 retta dal vescovo Franco Mulakkal.\nTerritorio.\nLa diocesi comprende i seguenti distretti dell'India:\nSede vescovile \u00e8 la citt\u00e0 di Jalandhar (in passato chiamata Jullundur), dove si trova la cattedrale di Santa Maria.\nIl territorio \u00e8 suddiviso in 114 parrocchie.\nStoria.\nLa prefettura apostolica di Jullundur fu eretta il 17 gennaio 1952 con la bolla \"Inter ceteras curas\" di papa Pio XII, ricavandone il territorio dalla diocesi di Lahore (oggi arcidiocesi).\nIl 6 dicembre 1971 la prefettura apostolica \u00e8 stata elevata al rango di diocesi con la bolla \"Officium apostolicum\" di papa Paolo VI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 20.015.500 persone contava 109.719 battezzati, corrispondenti allo 0,5% del totale."}
{"id": "512327", "revid": "92723", "url": "https://it.wikipedia.org/wiki?curid=512327", "title": "Eparchia di Kanjirapally", "text": "Leparchia di Kanjirapally (in latino: \"Eparchia Kanjirapallensis\") \u00e8 una sede della Chiesa cattolica siro-malabarese in India suffraganea dell'arcieparchia di Changanacherry. Nel 2019 contava 222.700 battezzati su 1.479.560 abitanti. \u00c8 retta dall'eparca Jose Pulickal.\nTerritorio.\nL'eparchia comprende parte dei distretti di Kottayam, Idukki e Pathanamthitta nello stato indiano del Kerala.\nSede eparchiale \u00e8 la citt\u00e0 di Kanjirapally, dove si trova la cattedrale di San Domenico.\nIl territorio \u00e8 suddiviso in 147 parrocchie.\nStoria.\nL'eparchia \u00e8 stata eretta il 26 febbraio 1977 con la bolla \"Nos Beati\" di papa Paolo VI, ricavandone il territorio dall'arcieparchia di Changanacherry.\nIl 13 maggio 1977, con la lettera apostolica \"Ne institutae\", papa Paolo VI ha proclamato la Beata Maria Vergine Madre di Dio patrona principale dell'eparchia.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2019 su una popolazione di 1.479.560 persone contava 222.700 battezzati, corrispondenti al 15,1% del totale."}
{"id": "512328", "revid": "92723", "url": "https://it.wikipedia.org/wiki?curid=512328", "title": "Eparchia di Kothamangalam", "text": "Leparchia di Kothamangalam (in latino: \"Eparchia Kothamangalamensis\") \u00e8 una sede della Chiesa cattolica siro-malabarese in India suffraganea dell'arcieparchia di Ernakulam-Angamaly. Nel 2019 contava 233.080 battezzati su 883.800 abitanti. \u00c8 retta dall'eparca George Madathikandathil.\nTerritorio.\nL'eparchia comprende i talukas di Kunnathunadu e Muvattupuzha nel distretto di Ernakulam e di Thodupuzha, Udumpanchola e Devicolam nel distretto di Idukki, nello stato indiano del Kerala.\nSede eparchiale \u00e8 la citt\u00e0 di Kothamangalam, dove si trova la cattedrale di San Giorgio.\nIl territorio \u00e8 suddiviso in 120 parrocchie.\nStoria.\nL'eparchia \u00e8 stata eretta il 29 luglio 1956 con la bolla \"Qui in Beati Petri\" di papa Pio XII, ricavandone il territorio dall'arcieparchia di Ernakulam (oggi arcieparchia di Ernakulam-Angamaly).\nIl 19 dicembre 2002 ha ceduto una porzione del suo territorio a vantaggio dell'erezione dell'eparchia di Idukki.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2019 su una popolazione di 883.800 persone contava 233.080 battezzati, corrispondenti al 26,4% del totale."}
{"id": "512329", "revid": "92723", "url": "https://it.wikipedia.org/wiki?curid=512329", "title": "Arcieparchia di Kottayam", "text": "Larcieparchia di Kottayam (in latino: \"Archieparchia Kottayamensis\") \u00e8 una sede metropolitana senza suffraganee della Chiesa cattolica siro-malabarese in India. Nel 2019 contava 191.200 battezzati su 4.199.400 abitanti. \u00c8 retta dall'arcieparca Mathew Moolakkattu, O.S.B.\nTerritorio.\nL'arcieparchia non ha un territorio proprio, ma estende la sua giurisdizione sulla comunit\u00e0 Knanaya (i cui membri sono chiamati anche \"Sudisti\"), nello stato indiano del Kerala, appartenenti sia alla Chiesa cattolica siro-malabarese sia alla Chiesa cattolica siro-malankarese.\nSede arcieparchiale \u00e8 la citt\u00e0 di Kottayam, dove si trova la cattedrale di Cristo Re.\nAll'arcieparchia fanno capo 142 parrocchie, di cui 16 appartenenti alla comunit\u00e0 Knanaya malankarese.\nStoria.\nIl 20 maggio 1887 fu istituito un primo vicariato apostolico di Kottayam, con il breve \"Quod iam pridem\" di papa Leone XIII. Con questo documento il papa sottrasse alla giurisdizione dei vescovi latini i fedeli siro-malabaresi, istituendo per loro due vicariati apostolici autonomi, quello di Trichur e quello appunto di Kottayam. Il 20 luglio 1896 lo stesso pontefice rivide questa suddivisione, istituendo tre nuovi vicariati apostolici, Trichur, Ernakulam e Changanacherry. Il precedente vicariato apostolico di Kottayam fu di fatto soppresso.\nIl vicariato apostolico di Kottayam \"pro gente suddistica\" fu eretto il 29 agosto 1911 con il breve \"In universi christiani\" di papa Pio X. Aveva giurisdizione sulle parrocchie dei Sudisti lungo la costa del Malabar: la giurisdizione era precedentemente esercitata dai vicariati apostolici di Ernakulam (oggi arcieparchia di Ernakulam-Angamaly) e di Changanacherry (oggi arcieparchia).\nI Kanahi, conosciuti anche come la comunit\u00e0 Knanaya o Q'nai, costituiscono una comunit\u00e0 endogamica che, secondo la tradizione, trae origine da un gruppo di emigranti ebrei-cristiani che dalla Mesopotamia meridionale raggiunsero il porto indiano di Cranganore nel 345.\nIl 21 dicembre 1923 il vicariato apostolico fu elevato a eparchia con la bolla \"Romani Pontifices\" di papa Pio XI e contestualmente entr\u00f2 a far parte della provincia ecclesiastica dell'arcieparchia di Ernakulam (oggi arcieparchia di Ernakulam-Angamaly).\nIl 29 aprile 1955 la giurisdizione fu estesa a tutte le parrocchie dei Sudisti nelle province ecclesiastiche della Chiesa cattolica siro-malabarese.\nIl 10 gennaio 1959 \u00e8 entrata a far parte della provincia ecclesiastica dell'arcieparchia di Changanacherry.\nIl 9 maggio 2005 l'eparchia \u00e8 stata elevata al rango di arcieparchia metropolitana senza suffraganee.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcieparchia nel 2019 su una popolazione di 4.199.400 persone contava 191.200 battezzati, corrispondenti al 4,6% del totale."}
{"id": "512330", "revid": "92723", "url": "https://it.wikipedia.org/wiki?curid=512330", "title": "Diocesi di Miao", "text": "La diocesi di Miao (in latino: \"Dioecesis Miaoensis\") \u00e8 una sede della Chiesa cattolica in India suffraganea dell'arcidiocesi di Guwahati. Nel 2019 contava 95.610 battezzati su 487.600 abitanti. \u00c8 retta dal vescovo George Palliparampil (Palliparambil), S.D.B.\nTerritorio.\nLa diocesi comprende i seguenti distretti dello stato di Arunachal Pradesh in India: Tirap, Changlang, Lohit, Anjaw, Valle del Dibang e Bassa Valle del Dibang.\nSede vescovile \u00e8 la citt\u00e0 di Miao, dove si trova la cattedrale di Cristo Luce delle Genti.\nIl territorio si estende su 43.955\u00a0km\u00b2 ed \u00e8 suddiviso in 30 parrocchie.\nStoria.\nLa diocesi \u00e8 stata eretta il 7 dicembre 2005 con la bolla \"Pastorale munus\" di papa Benedetto XVI, ricavandone il territorio dalla diocesi di Dibrugarh.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 487.600 persone contava 95.610 battezzati, corrispondenti al 19,6% del totale."}
{"id": "512331", "revid": "110157", "url": "https://it.wikipedia.org/wiki?curid=512331", "title": "Eparchia di Muvattupuzha", "text": "Leparchia di Muvattupuzha (in latino: \"Eparchia Muvattupuzhensis\") \u00e8 una diocesi della Chiesa cattolica siro-malankarese in India, suffraganea dell'arcieparchia di Tiruvalla. Nel 2019 contava 13.248 battezzati su 15.168.000 abitanti. \u00c8 retta dall'eparca Yoohanon Theodosius Kochuthundil.\nTerritorio.\nL'eparchia estende la sua giurisdizione sui fedeli della Chiesa cattolica siro-malankarese dei distretti di Ernakulam, Thrissur e Palakkad nello stato del Kerala, e sui distretti di Coimbatore, Tirupur, Karur e Erode nello stato del Tamil Nadu.\nSede eparchiale \u00e8 la citt\u00e0 di Muvattupuzha, dove si trova la cattedrale di San Giuseppe.\nIl territorio \u00e8 suddiviso in 70 parrocchie.\nStoria.\nL'eparchia \u00e8 stata eretta il 19 dicembre 2002 con la bolla \"Communitates terrarum\" di papa Giovanni Paolo II, ricavandone il territorio dall'eparchia di Tiruvalla (oggi arcieparchia).\nOriginariamente suffraganea dell'arcieparchia di Trivandrum, il 15 maggio 2006 \u00e8 entrata a far parte della provincia ecclesiastica dell'arcieparchia di Tiruvalla.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2019 su una popolazione di 15.168.000 persone contava 13.248 battezzati, corrispondenti allo 0,1% del totale."}
{"id": "512332", "revid": "110157", "url": "https://it.wikipedia.org/wiki?curid=512332", "title": "Diocesi di Muzaffarpur", "text": "La diocesi di Muzaffarpur (in latino: \"Dioecesis Muzaffarpurensis\") \u00e8 una sede della Chiesa cattolica in India suffraganea dell'arcidiocesi di Patna. Nel 2019 contava 5.800 battezzati su 32.441.000 abitanti. \u00c8 retta dal vescovo Cajetan Francis Osta.\nTerritorio.\nLa diocesi comprende 17 distretti civili dello stato indiano del Bihar: Champaran Occidentale, Champaran Orientale, Muzaffarpur, Gopalganj, Siwan, Saran, Vaishali, Samastipur, Sitamarhi, Darbhanga, Madhubani, Saharsa, Begusarai, Madhupura, Khagaria, Madhepura, Supaul.\nSede vescovile \u00e8 la citt\u00e0 di Muzaffarpur, dove si trova la cattedrale di San Francesco d'Assisi.\nIl territorio \u00e8 suddiviso in 19 parrocchie.\nStoria.\nLa diocesi \u00e8 stata eretta il 6 marzo 1980 con la bolla \"Quandoquidem omni\" di papa Giovanni Paolo II, ricavandone il territorio dalla diocesi di Patna (oggi arcidiocesi). Originariamente era suffraganea dell'arcidiocesi di Ranchi.\nIl 27 giugno 1998 ha ceduto una porzione del suo territorio a vantaggio dell'erezione della diocesi di Bettiah.\nIl 16 marzo 1999 \u00e8 entrata a far parte della provincia ecclesiastica dell'arcidiocesi di Patna.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 32.441.000 persone contava 5.800 battezzati, corrispondenti allo 0,0% del totale."}
{"id": "512333", "revid": "92723", "url": "https://it.wikipedia.org/wiki?curid=512333", "title": "Diocesi di Mysore", "text": "La diocesi di Mysore (in latino: \"Dioecesis Mysuriensis\") \u00e8 una sede della Chiesa cattolica in India suffraganea dell'arcidiocesi di Bangalore. Nel 2019 contava 112.500 battezzati su 11.968.550 abitanti. \u00c8 retta dal vescovo Kannikadass William Antony.\nTerritorio.\nLa diocesi comprende i distretti di Mysore, Mandya, Chamarajanagar e Kodagu nello stato del Karnataka in India.\nSede vescovile \u00e8 la citt\u00e0 di Mysore, dove si trova la cattedrale di Santa Filomena. A Dornahalli sorge la basilica minore di Sant'Antonio.\nIl territorio \u00e8 suddiviso in 80 parrocchie.\nStoria.\nIl 16 marzo 1845, su istanza del vicario apostolico Cl\u00e9ment Bonnand, il vicariato apostolico della Costa del Coromandel (oggi arcidiocesi di Pondicherry e Cuddalore) fu diviso in tre missioni, ognuna delle quali guidata da un vicario con dignit\u00e0 episcopale. La missione di Mysore fu affidata a \u00c9tienne-Louis Charbonnaux, consacrato vescovo il 29 giugno successivo; questi aveva il titolo di vescovo coadiutore di Cl\u00e9ment Bonnand, da cui la missione ancora formalmente dipendeva, e di amministratore della missione di Mysore.\nIl pro-vicariato fu elevato a vicariato apostolico il 3 aprile 1850 in forza del breve \"Pastorale ministerium\" di papa Pio IX.\nIl 1\u00ba settembre 1886 il vicariato apostolico \u00e8 stato elevato al rango di diocesi con la bolla \"Humanae salutis\" di papa Leone XIII. Il 7 giugno dell'anno successivo, con il breve \"Post initam\", la diocesi entr\u00f2 a far parte della provincia ecclesiastica dell'arcidiocesi di Pondicherry; sede vescovile era la citt\u00e0 di Bangalore, dove fungeva da cattedrale la chiesa di San Patrizio.\nSuccessivamente ha ceduto a pi\u00f9 riprese porzioni del suo territorio a vantaggio dell'erezione di nuove circoscrizioni ecclesiastiche e precisamente: la diocesi di Calicut il 12 giugno 1923, la diocesi di Salem il 26 maggio 1930 e la diocesi di Bangalore il 13 febbraio 1940.\nIn occasione dell'erezione della diocesi di Bangalore, per effetto della bolla \"Felicius increscente\" di papa Pio XII la diocesi si ingrand\u00ec con una porzione di territorio gi\u00e0 appartenuta alla diocesi di Coimbatore e la sede vescovile fu traslata a Mysore, dove fu eretta a cattedrale la chiesa dedicata a San Giuseppe e a Santa Filomena.\nIl 19 settembre 1953 \u00e8 diventata suffraganea della sede di Bangalore, contestualmente elevata al rango di arcidiocesi metropolitana.\nIl 29 aprile 1955 ha ceduto la giurisdizione sui fedeli di rito siriaco orientale residenti nel proprio territorio all'eparchia di Tellicherry.\nIl 3 luglio 1955 e il 16 novembre 1963 ha ceduto altre porzioni di territorio a vantaggio dell'erezione rispettivamente della diocesi di Ootacamund e della diocesi di Chikmagalur.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 11.968.550 persone contava 112.500 battezzati, corrispondenti allo 0,9% del totale."}
{"id": "512334", "revid": "1318658", "url": "https://it.wikipedia.org/wiki?curid=512334", "title": "Diocesi di Nongstoin", "text": "La diocesi di Nongstoin (in latino: \"Dioecesis Nongstoinensis\") \u00e8 una sede della Chiesa cattolica in India suffraganea dell'arcidiocesi di Shillong. Nel 2019 contava 141.270 battezzati su 473.750 abitanti. La sede \u00e8 vacante.\nTerritorio.\nLa diocesi comprende il distretto dei Monti Khasi Occidentali nello stato indiano del Meghalaya.\nSede vescovile \u00e8 la citt\u00e0 di Nongstoin, dove si trova la cattedrale di San Pietro Apostolo.\nIl territorio si estende su 5.247\u00a0km\u00b2 ed \u00e8 suddiviso in 22 parrocchie.\nStoria.\nLa diocesi \u00e8 stata eretta il 28 gennaio 2006 con la bolla \"Cum ad aeternam\" di papa Benedetto XVI, ricavandone il territorio dall'arcidiocesi di Shillong.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 473.750 persone contava 141.270 battezzati, corrispondenti al 29,8% del totale."}
{"id": "512336", "revid": "110157", "url": "https://it.wikipedia.org/wiki?curid=512336", "title": "Eparchia di Palai", "text": "Leparchia di Palai (in latino: \"Eparchia Palaiensis\") \u00e8 una sede della Chiesa cattolica siro-malabarese in India suffraganea dell'arcieparchia di Changanacherry. Nel 2019 contava 334.610 battezzati su 781.600 abitanti. \u00c8 retta dall'eparca Joseph Kallarangatt.\nTerritorio.\nL'eparchia estende la sua giurisdizione sui fedeli della Chiesa cattolica siro-malabarese del taluk di Meenachil (ed in alcuni villaggi dei taluks confinanti) nel distretto di Kottayam nello stato indiano del Kerala.\nSede eparchiale \u00e8 comprende la citt\u00e0 di Palai, dove si trova la cattedrale di San Tommaso.\nIl territorio \u00e8 suddiviso in 170 parrocchie.\nStoria.\nL'eparchia \u00e8 stata eretta il 25 luglio 1950 con la bolla \"Quo Ecclesiarum\" di papa Pio XII, ricavandone il territorio dall'eparchia di Changanacherry (oggi arcieparchia).\nOriginariamente suffraganea dell'arcieparchia di Ernakulam (oggi arcieparchia di Ernakulam-Angamaly), il 10 gennaio 1959 \u00e8 entrata a far parte della provincia ecclesiastica dell'arcieparchia di Changanacherry.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2019 su una popolazione di 781.600 persone contava 334.610 battezzati, corrispondenti al 42,8% del totale."}
{"id": "512337", "revid": "92723", "url": "https://it.wikipedia.org/wiki?curid=512337", "title": "Eparchia di Palghat", "text": "Leparchia di Palghat (in latino: \"Eparchia Palghatensis\") \u00e8 una sede della Chiesa cattolica siro-malabarese in India, suffraganea dell'arcieparchia di Trichur. Nel 2019 contava 58.988 battezzati su 2.819.906 abitanti. La sede \u00e8 vacante, in attesa che l'eparca eletto Peter Kochupuruckal ne prenda possesso.\nTerritorio.\nL'eparchia estende la sua giurisdizione sui fedeli della Chiesa cattolica siro-malabarese del distretto di Palakkad nello stato indiano del Kerala.\nSede eparchiale \u00e8 la citt\u00e0 di Palakkad (o Palghat), dove si trova la cattedrale di San Raffaele.\nIl territorio \u00e8 suddiviso in 89 parrocchie.\nStoria.\nL'eparchia \u00e8 stata eretta il 27 giugno 1974 con la bolla \"Apostolico requirente\" di papa Paolo VI, ricavandone il territorio dall'eparchia di Trichur (oggi arcieparchia).\nOriginariamente suffraganea dell'arcieparchia di Ernakulam (oggi arcieparchia di Ernakulam-Angamaly), il 18 maggio 1995 \u00e8 entrata a far parte della provincia ecclesiastica dell'arcieparchia di Trichur.\nIl 15 gennaio 2010 ha ceduto una porzione del suo territorio a vantaggio dell'erezione dell'eparchia di Ramanathapuram.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2019 su una popolazione di 2.819.906 persone contava 58.988 battezzati, corrispondenti al 2,1% del totale."}
{"id": "512338", "revid": "110157", "url": "https://it.wikipedia.org/wiki?curid=512338", "title": "Eparchia di Satna", "text": "Leparchia di Satna (in latino: \"Eparchia Satnensis\") \u00e8 una sede della Chiesa cattolica siro-malabarese in India suffraganea dell'arcidiocesi di Bhopal. Nel 2017 contava 2.893 battezzati su 11.120.815 abitanti. \u00c8 retta dall'eparca Joseph Kodakallil.\nTerritorio.\nL'eparchia comprende i distretti civili di Tikamgarh, Sidhi, Satna, Rewa, Chhatarpur e Panna nello stato del Madhya Pradesh in India.\nSede eparchiale \u00e8 la citt\u00e0 di Satna, dove si trova la cattedrale di San Vincenzo.\nIl territorio \u00e8 suddiviso in 16 parrocchie.\nStoria.\nL'esarcato apostolico di Satna fu eretto il 29 luglio 1968 con la bolla \"In more est\" di papa Paolo VI, ricavandone il territorio dalla diocesi di Jabalpur.\nIl 26 febbraio 1977 l'esarcato apostolico \u00e8 stato elevato al rango di eparchia con la bolla \"Ecclesiarum Orientalium\" dello stesso papa Paolo VI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2017 su una popolazione di 11.120.815 persone contava 2.893 battezzati, corrispondenti allo 0,0% del totale."}
{"id": "512339", "revid": "92723", "url": "https://it.wikipedia.org/wiki?curid=512339", "title": "Arcidiocesi di Shillong", "text": "Larcidiocesi di Shillong (in latino: \"Archidioecesis Shillongensis\") \u00e8 una sede metropolitana della Chiesa cattolica in India. Nel 2017 contava 312.326 battezzati su 1.170.000 abitanti. \u00c8 retta dall'arcivescovo Victor Lyngdoh.\nTerritorio.\nL'arcidiocesi comprende i distretti civili di Ri Bhoi, Monti Khasi Occidentali, Monti Khasi Orientali e Monti Jaintia nello stato indiano del Meghalaya.\nSede arcivescovile \u00e8 la citt\u00e0 di Shillong, dove si trova la cattedrale di Santa Maria Aiuto dei Cristiani.\nIl territorio \u00e8 suddiviso in 35 parrocchie.\nProvincia ecclesiastica.\nLa provincia ecclesiastica di Shillong, istituita nel 1969, comprende le seguenti suffraganee:\nStoria.\nLa prefettura apostolica dell'Assam fu eretta il 13 dicembre 1889, ricavandone il territorio dalle diocesi di Krishnagar e di Dacca (oggi arcidiocesi). In origine la prefettura apostolica comprendeva l'Assam, il Bhutan e il Manipur.\nLa missione fu affidata ai Salvatoriani tedeschi. Ma all'inizio della prima guerra mondiale i missionari dovettero ritornare in Europa e la prefettura apostolica fu affidata dapprima ai Gesuiti di Calcutta e poi ai Salesiani.\nIl 9 luglio 1934 in forza della bolla \"Uberius ac felicius\" di papa Pio XI la prefettura apostolica fu elevata a diocesi e assunse il nome di diocesi di Shillong. Originariamente era suffraganea dell'arcidiocesi di Calcutta.\nIl 12 luglio 1951 e il 16 gennaio 1964 cedette porzioni del suo territorio a vantaggio dell'erezione rispettivamente delle diocesi di Dibrugarh e di Tezpur.\nIl 26 giugno 1969 per effetto della bolla \"Christi sponsa\" di papa Paolo VI la diocesi fu elevata al rango di arcidiocesi metropolitana e assunse il nome di arcidiocesi di Gauhati-Shillong in seguito al trasferimento della cattedrale a Gauhati.\nIl 22 gennaio 1970 per effetto del decreto \"Cum Excellentissimus\" della Congregazione per l'evangelizzazione dei popoli assunse il nome di arcidiocesi di Shillong-Gauhati, per il contestuale trasferimento della cattedrale a Shillong.\nIl 1\u00ba marzo 1973 e il 5 dicembre 1983 cedette altre porzioni del suo territorio a vantaggio dell'erezione rispettivamente delle diocesi di Tura e di Diphu.\nIl 30 marzo 1992 l'arcidiocesi si \u00e8 divisa, dando origine alla diocesi di Guwahati (oggi arcidiocesi) e alla presente arcidiocesi, che ha assunto il nome attuale.\nIl 28 gennaio 2006 ha ceduto ancora porzioni di territorio a vantaggio dell'erezione delle diocesi di Nongstoin e di Jowai.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nell'anno 2017 su una popolazione di 1.170.000 persone contava 312.326 battezzati, corrispondenti al 26,7% del totale."}
{"id": "512340", "revid": "110157", "url": "https://it.wikipedia.org/wiki?curid=512340", "title": "Diocesi di Shimoga", "text": "La diocesi di Shimoga (in latino: \"Dioecesis Shimoga\u00ebnsis\") \u00e8 una sede della Chiesa cattolica in India suffraganea dell'arcidiocesi di Bangalore. Nel 2017 contava 19.014 battezzati su 5.645.380 abitanti. \u00c8 retta dal vescovo Francis Serrao, S.I.\nTerritorio.\nLa diocesi comprende i distretti civili di Shimoga, Chitradurga e Davanagere nello stato del Karnataka in India.\nSede vescovile \u00e8 la citt\u00e0 di Shimoga, dove si trova la cattedrale del Sacro Cuore di Ges\u00f9. A Harihar sorge la basilica minore di Nostra Signora della Salute.\nIl territorio \u00e8 suddiviso in 22 parrocchie.\nStoria.\nLa diocesi \u00e8 stata eretta il 14 novembre 1988 con la bolla \"Id spectantes\" di papa Giovanni Paolo II, ricavandone il territorio dall'arcidiocesi di Bangalore e dalla diocesi di Chikmagalur.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 5.645.380 persone contava 19.014 battezzati, corrispondenti allo 0,3% del totale."}
{"id": "512342", "revid": "110157", "url": "https://it.wikipedia.org/wiki?curid=512342", "title": "Diocesi di Simdega", "text": "La diocesi di Simdega (in latino: \"Dioecesis Simdega\u00ebnsis\") \u00e8 una sede della Chiesa cattolica in India suffraganea dell'arcidiocesi di Ranchi. Nel 2017 contava 197.630 battezzati su 648.515 abitanti. \u00c8 retta dal vescovo Vincent Barwa.\nTerritorio.\nLa diocesi comprende il distretto di Simdega nello stato indiano del Jharkhand.\nSede vescovile \u00e8 la citt\u00e0 di Simdega, dove si trova la cattedrale di Sant'Anna.\nIl territorio \u00e8 suddiviso in 37 parrocchie.\nStoria.\nLa diocesi \u00e8 stata eretta il 28 maggio 1993 con la bolla \"Pro Nostro supremi\" di papa Giovanni Paolo II, ricavandone il territorio dall'arcidiocesi di Ranchi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 648.515 persone contava 197.630 battezzati, corrispondenti al 30,5% del totale."}
{"id": "512343", "revid": "110157", "url": "https://it.wikipedia.org/wiki?curid=512343", "title": "Diocesi di Simla e Chandigarh", "text": "La diocesi di Simla e Chandigarh (in latino: \"Dioecesis Simlensis et Chandigarhensis\") \u00e8 una sede della Chiesa cattolica in India suffraganea dell'arcidiocesi di Delhi. Nel 2017 contava 20.669 battezzati su 20.820.950 abitanti. \u00c8 retta dal vescovo Ignatius Loyola Mascarenhas.\nTerritorio.\nLa diocesi comprende una vasta area di oltre 83.000\u00a0km\u00b2 nel nord dell'India, e precisamente i seguenti distretti:\nSede vescovile \u00e8 la citt\u00e0 di Simla, dove si trova la cattedrale dei Santi Michele e Giuseppe. A Chandigarh sorge la concattedrale di Cristo Re.\nIl territorio \u00e8 suddiviso in 56 parrocchie.\nStoria.\nLa diocesi di Simla fu eretta il 4 giugno 1959 con la bolla \"Indicae genti\" di papa Giovanni XXIII, in seguito alla divisione dell'arcidiocesi di Delhi e Simla, da cui ha tratto origine anche l'arcidiocesi di Delhi.\nCon decreto di Propaganda Fide del 12 maggio 1964 ha assunto la denominazione di diocesi di Simla e Chandigarh.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 20.820.950 persone contava 20.669 battezzati, corrispondenti allo 0,1% del totale."}
{"id": "512344", "revid": "110157", "url": "https://it.wikipedia.org/wiki?curid=512344", "title": "Diocesi di Sindhudurg", "text": "La diocesi di Sindhudurg (in latino: \"Dioecesis Sindhudurgiensis\") \u00e8 una sede della Chiesa cattolica in India suffraganea dell'arcidiocesi di Goa e Dam\u00e3o. Nel 2017 contava 26.716 battezzati su 6.200.500 abitanti. \u00c8 retta dal vescovo Anthony Alwyn Fernandes Barreto.\nTerritorio.\nLa diocesi comprende due distretti dello stato indiano di Maharashtra, Sindhudurg e Ratnagiri, nonch\u00e9 parte del distretto di Kolhapur, nello stesso stato.\nSede vescovile \u00e8 la citt\u00e0 di Sawantwadi, dove si trova la cattedrale della Beata Vergine Maria dei Miracoli.\nIl territorio \u00e8 suddiviso in 21 parrocchie.\nStoria.\nLa diocesi \u00e8 stata eretta il 5 luglio 2005 con la bolla \"Ab oriente et occidente\" di papa Benedetto XVI, ricavandone il territorio dalla diocesi di Poona.\nOriginariamente suffraganea dell'arcidiocesi di Bombay, il 25 novembre 2006 \u00e8 entrata a far parte della provincia ecclesiastica di Goa e Dam\u00e3o.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 6.200.500 persone contava 26.716 battezzati, corrispondenti allo 0,4% del totale."}
{"id": "512345", "revid": "110157", "url": "https://it.wikipedia.org/wiki?curid=512345", "title": "Diocesi di Sivagangai", "text": "La diocesi di Sivagangai (in latino: \"Dioecesis Sivagangaiensis\") \u00e8 una sede della Chiesa cattolica in India suffraganea dell'arcidiocesi di Madurai. Nel 2017 contava 182.344 battezzati su 2.727.000 abitanti. La sede \u00e8 vacante.\nTerritorio.\nLa diocesi comprende i distretti civili di Sivaganga e Ramanathapuram nello stato indiano del Tamil Nadu.\nSede vescovile \u00e8 la citt\u00e0 di Sivaganga, dove si trova la cattedrale di \"Alangara Annai\".\nIl territorio \u00e8 suddiviso in 81 parrocchie.\nStoria.\nLa diocesi \u00e8 stata eretta il 3 luglio 1987 con la bolla \"Quae maiori\" di papa Giovanni Paolo II, ricavandone il territorio dall'arcidiocesi di Madurai.\nIl 20 aprile 1988, con la lettera apostolica \"Constat Sanctum\", papa Giovanni Paolo II ha confermato San Giovanni de Britto patrono principale della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 2.727.000 persone contava 182.344 battezzati, corrispondenti al 6,7% del totale."}
{"id": "512346", "revid": "92723", "url": "https://it.wikipedia.org/wiki?curid=512346", "title": "Diocesi di Srikakulam", "text": "La diocesi di Srikakulam (in latino: \"Dioecesis Srikakulamensis\") \u00e8 una sede della Chiesa cattolica in India suffraganea dell'arcidiocesi di Visakhapatnam. Nel 2020 contava 85.900 battezzati su 3.895.000 abitanti. \u00c8 retta dal vescovo Vijaya Kumar Rayarala, P.I.M.E.\nTerritorio.\nLa diocesi comprende il distretto di Srikakulam e i taluks di Kurupam, Parvathipuram, Cheepurupalli e Gummalakshmipuram nel distretto di Vizianagaram, nell'estremo nord-est dello stato indiano dell'Andhra Pradesh.\nSede vescovile \u00e8 la citt\u00e0 di Srikakulam, dove si trova la cattedrale di Santa Maria della Misericordia.\nIl territorio \u00e8 suddiviso in 36 parrocchie.\nStoria.\nLa diocesi \u00e8 stata eretta il 1\u00ba luglio 1993 con la bolla \"Ad aptius fovendum\" di papa Giovanni Paolo II, ricavandone il territorio dalla diocesi di Visakhapatnam (oggi arcidiocesi).\nOriginariamente suffraganea dell'arcidiocesi di Hyderabad, il 16 ottobre 2001 \u00e8 entrata a far parte della provincia ecclesiastica dell'arcidiocesi di Visakhapatnam.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 3.895.000 persone contava 85.900 battezzati, corrispondenti al 2,2% del totale."}
{"id": "512347", "revid": "92723", "url": "https://it.wikipedia.org/wiki?curid=512347", "title": "Arcieparchia di Tellicherry", "text": "Larcieparchia di Tellicherry (in latino: \"Archieparchia Tellicherriensis\") \u00e8 una sede metropolitana della Chiesa cattolica siro-malabarese in India. Nel 2020 contava 289.559 battezzati su 3.829.346 abitanti. La sede \u00e8 vacante, in attesa che l'arcieparca eletto Joseph Pamplany ne prenda possesso.\nTerritorio.\nL'arcieparchia comprende i distretti civili di Kannur e Kasaragod nel nord dello stato indiano del Kerala.\nSede arcieparchiale \u00e8 la citt\u00e0 di Thalassery (Tellicherry), dove si trova la cattedrale di San Giuseppe.\nIl territorio \u00e8 suddiviso in 254 parrocchie.\nProvincia ecclesiastica.\nLa provincia ecclesiastica di Tellicherry, istituita nel 1995, comprende le seguenti suffraganee:\nStoria.\nL'eparchia di Tellicherry fu eretta il 31 dicembre 1953 con la bolla \"Ad Christi Ecclesiam\" di papa Pio XII, con giurisdizione sui fedeli di rito siriaco orientale residenti nella diocesi latina di Calicut. Originariamente era suffraganea dell'arcieparchia di Ernakulam (oggi arcieparchia di Ernakulam-Angamaly).\nIl 29 aprile 1955 ha ampliato il proprio territorio estendendo la sua giurisdizione ai fedeli di rito siriaco orientale residenti nelle diocesi latine di Mangalore e di Mysore.\nIl 1\u00ba marzo 1973 e il 28 aprile 1986 cedette porzioni del suo territorio a vantaggio dell'erezione rispettivamente delle eparchie di Mananthavady (cui cedette ulteriore territorio il 4 dicembre 1975) e di Thamarasserry.\nIl 18 maggio 1995 l'eparchia \u00e8 stata elevata al rango di arcieparchia metropolitana con la bolla \"Spirituali bono\" di papa Giovanni Paolo II.\nIl 24 aprile 1999 ha ceduto un'altra porzione di territorio a vantaggio dell'erezione dell'eparchia di Belthangady.\nCronotassi degli arcieparchi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcieparchia nel 2020 su una popolazione di 3.829.346 persone contava 289.559 battezzati, corrispondenti al 7,6% del totale."}
{"id": "512348", "revid": "110157", "url": "https://it.wikipedia.org/wiki?curid=512348", "title": "Eparchia di Thamarasserry", "text": "Leparchia di Thamarasserry (in latino: \"Eparchia Thamarasserrensis\") \u00e8 una sede della Chiesa cattolica siro-malabarese in India, suffraganea dell'arcieparchia di Tellicherry. Nel 2017 contava 150.713 battezzati su 7.137.346 abitanti. \u00c8 retta dall'eparca Remigius Maria Paul Inchananiyil.\nTerritorio.\nL'eparchia comprende i distretti civili di Kozhikode e Malappuram nello stato indiano del Kerala.\nSede eparchiale \u00e8 la citt\u00e0 di Thamarasserry, dove si trova la cattedrale di \"Mary Matha\".\nIl territorio \u00e8 suddiviso in 123 parrocchie.\nStoria.\nL'eparchia \u00e8 stata eretta il 28 aprile 1986 con la bolla \"Constat non modo\" di papa Giovanni Paolo II, ricavandone il territorio dall'eparchia di Tellicherry (oggi arcieparchia). Originariamente era suffraganea dell'arcieparchia di Ernakulam (oggi arcieparchia di Ernakulam-Angamaly).\nIl 18 maggio 1995 \u00e8 entrata a far parte della provincia ecclesiastica dell'arcieparchia di Tellicherry.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2017 su una popolazione di 7.137.346 persone contava 150.713 battezzati, corrispondenti al 2,1% del totale."}
{"id": "512349", "revid": "1123126", "url": "https://it.wikipedia.org/wiki?curid=512349", "title": "Eparchia di Thuckalay", "text": "Leparchia di Thuckalay (in latino: \"Eparchia Thuckalayensis\") \u00e8 una sede della Chiesa cattolica siro-malabarese in India, suffraganea dell'arcieparchia di Changanacherry. Nel 2017 contava 25.000 battezzati su 2.010.200 abitanti. \u00c8 retta dall'eparca George Rajendran Kuttinadar, S.D.B.\nTerritorio.\nL'eparchia comprende il distretto di Kanyakumari e il taluk di Shenkottai nel distretto di Tirunelveli nello stato indiano del Tamil Nadu.\nSede eparchiale \u00e8 la citt\u00e0 di Thuckalay.\nIl territorio \u00e8 suddiviso in 58 parrocchie.\nStoria.\nL'eparchia \u00e8 stata eretta l'11 novembre 1996 con la bolla \"Apud Indorum gentes\" di papa Giovanni Paolo II, ricavandone il territorio dall'arcieparchia di Changanacherry.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2017 su una popolazione di 2.010.200 persone contava 25.000 battezzati, corrispondenti all'1,2% del totale."}
{"id": "512350", "revid": "267975", "url": "https://it.wikipedia.org/wiki?curid=512350", "title": "Arcieparchia di Tiruvalla", "text": "Larcieparchia di Tiruvalla (in latino: \"Archieparchia Tiruvallensis\") \u00e8 una sede metropolitana della Chiesa cattolica siro-malankarese in India. Nel 2017 contava 42.800 battezzati su 5.095.648 abitanti. \u00c8 retta dall'arcieparca Thomas Mar Koorilos Chakkalapadickal.\nTerritorio.\nL'arcieparchia si estende nello Stato indiano del Kerala.\nSede arcieparchiale \u00e8 la citt\u00e0 di Thiruvalla, taluk del distretto di Pathanamthitta, dove si trova la cattedrale di San Giovanni.\nIl territorio \u00e8 suddiviso in 136 parrocchie.\nStoria.\nL'eparchia fu eretta l'11 giugno 1932 con la bolla \"Christo pastorum Principi\" di papa Pio XI. Originariamente era suffraganea dell'arcieparchia di Trivandrum.\nIl 28 ottobre 1978 e il 19 dicembre 2002 cedette porzioni del suo territorio a vantaggio dell'erezione rispettivamente delle eparchie di Battery e di Muvattupuzha.\nIl 15 maggio 2006 \u00e8 stata elevata al rango di arcieparchia metropolitana.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcieparchia nel 2017 su una popolazione di 5.095.648 persone contava 42.800 battezzati, corrispondenti allo 0,8% del totale.\nNel 2018, c'erano circa 40.000 parrocchiani in 136 parrocchie, tra cui 106 sacerdoti diocesani, 25 sacerdoti religiosi, 54 fratelli religiosi, 267 suore e 33 seminaristi. \nL'arcidiocesi di Tiruvalla prese l'iniziativa di fondare l'Istituto ecumenico di ricerca Sant'Efrem, un collegio elettorale dell'universit\u00e0 di Kottayam, specializzato in studi siriaci."}
{"id": "512351", "revid": "92723", "url": "https://it.wikipedia.org/wiki?curid=512351", "title": "Arcieparchia di Trichur", "text": "Larcieparchia di Trichur (in latino: \"Archieparchia Trichuriensis\") \u00e8 una sede metropolitana della Chiesa cattolica siro-malabarese in India. Nel 2017 contava 436.736 battezzati su 3.081.312 abitanti. \u00c8 retta dall'arcieparca Andrews Thazhath.\nTerritorio.\nL'arcieparchia comprende i \"taluks\" di Trichur e Thalappilly nel distretto di Thrissur nello stato indiano del Kerala.\nSede arcieparchiale \u00e8 la citt\u00e0 di Thrissur (Trichur), dove si trova la cattedrale di Nostra Signora di Lourdes. Nella stessa citt\u00e0 sorge anche la basilica minore di Nostra Signora dei Dolori.\nIl territorio si estende su 2.000\u00a0km\u00b2 ed \u00e8 suddiviso in 227 parrocchie, raggruppate in 16 foranie.\nProvincia ecclesiastica.\nLa provincia ecclesiastica di Trichur, istituita nel 1995, comprende le seguenti suffraganee:\nStoria.\nIl vicariato apostolico di Trichur fu eretto il 20 maggio 1887 con il breve \"Quod iam pridem\" di papa Leone XIII, ricavandone il territorio dall'arcidiocesi di Verapoly.\nIl 28 luglio 1896 cedette una porzione del suo territorio a vantaggio dell'erezione del vicariato apostolico di Ernakulam (oggi arcieparchia di Ernakulam-Angamaly).\nIl 21 dicembre 1923 il vicariato apostolico fu elevato a eparchia con la bolla \"Romani Pontifices\" di papa Pio XI. Originariamente era suffraganea dell'arcieparchia di Ernakulam.\nIl 29 aprile 1955 ha ampliato il proprio territorio estendendo la sua giurisdizione ai fedeli di rito siriaco orientale residenti nella diocesi latina di Coimbatore nello Stato di Tamil Nadu.\nIl 27 giugno 1974 e il 22 giugno 1978 cedette altre porzioni di territorio a vantaggio dell'erezione rispettivamente delle eparchie di Palghat e di Irinjalakuda.\nIl 18 maggio 1995 l'eparchia \u00e8 stata elevata al rango di arcieparchia metropolitana con la bolla \"Ad augendum spirituale\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcieparchia nel 2017 su una popolazione di 3.081.312 persone contava 436.736 battezzati, corrispondenti al 14,2% del totale."}
{"id": "512352", "revid": "1123126", "url": "https://it.wikipedia.org/wiki?curid=512352", "title": "Arcieparchia di Trivandrum dei siro-malankaresi", "text": "Larcieparchia di Trivandrum dei siro-malankaresi (in latino: \"Archieparchia Trivandrensis Syrorum Malankarensium\") \u00e8 una sede metropolitana della Chiesa cattolica siro-malankarese in India. Nel 2017 contava 222.200 battezzati su 5.287.000 abitanti. \u00c8 retta dall'arcivescovo maggiore cardinale Baselios Cleemis (Isaac) Thottunkal.\nTerritorio.\nL'arcieparchia estende la sua giurisdizione sui fedeli della Chiesa cattolica siro-malankarese di tutto il distretto civile di Thiruvananthapuram e di gran parte del distretto civile di Kollam, ambedue nello stato indiano del Kerala.\nSede arcieparchiale \u00e8 la citt\u00e0 di Pattom in Trivandrum, dove si trovano la cattedrale di Santa Maria e la procattedrale di Santa Maria Regina della Pace.\nIl territorio si estende su 4.084\u00a0km\u00b2 ed \u00e8 suddiviso in 317 parrocchie.\nStoria.\nL'arcieparchia fu eretta l'11 giugno 1932 con la bolla \"Christo pastorum Principi\" di papa Pio XI.\nIl 16 dicembre 1996 cedette una porzione del suo territorio a vantaggio dell'erezione dell'eparchia di Marthandom.\nIl 10 febbraio 2005 la Chiesa cattolica siro-malankarese \u00e8 stata elevata alla dignit\u00e0 di Chiesa arcivescovile maggiore e contestualmente l'arcieparchia \u00e8 diventata la sede propria dell'arcivescovo maggiore.\nIl 2 gennaio 2007, il 25 gennaio 2010 e il 5 agosto 2017 ha ceduto altre porzioni di territorio a vantaggio dell'erezione rispettivamente delle eparchie di Mavelikara, di Pathanamthitta e di Parassala.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcieparchia nel 2017 su una popolazione di 5.287.000 persone contava 222.200 battezzati, corrispondenti al 4,2% del totale."}
{"id": "512353", "revid": "110157", "url": "https://it.wikipedia.org/wiki?curid=512353", "title": "Eparchia di Mananthavady", "text": "Leparchia di Mananthavady (in latino: \"Eparchia Manantoddiensis\") \u00e8 una sede della Chiesa cattolica siro-malabarese in India suffraganea dell'arcieparchia di Tellicherry. Nel 2019 contava 176.562 battezzati su 1.617.900 abitanti. \u00c8 retta dall'eparca Jos\u00e9 Porunnedom.\nTerritorio.\nL'eparchia comprende il distretto di Wayanad e alcune parrocchie dei distretti di Kannur e Kozhikode nello stato del Kerala; e il distretto dei Nilgiri nello stato indiano del Tamil Nadu.\nSede eparchiale \u00e8 la citt\u00e0 di Mananthavady, dove si trova la cattedrale di San Giuseppe.\nIl territorio \u00e8 suddiviso in 153 parrocchie.\nStoria.\nL'eparchia \u00e8 stata eretta il 1\u00ba marzo 1973 con la bolla \"Quanta gloria\" di papa Paolo VI, ricavandone il territorio dall'eparchia di Tellicherry (oggi arcieparchia). Originariamente era suffraganea dell'arcieparchia di Ernakulam (oggi arcieparchia di Ernakulam-Angamaly).\nIl 4 dicembre 1975 ha incorporato porzioni di territorio che era appartenuto all'eparchia di Tellicherry.\nIl 18 maggio 1995 \u00e8 entrata a far parte della provincia ecclesiastica dell'arcieparchia di Tellicherry.\nIl 29 agosto 1997 ha ceduto una porzione del suo territorio a vantaggio dell'erezione dell'eparchia di Bhadravathi.\nIl 18 gennaio 2010 ha ceduto altre porzioni di territorio all'eparchia di Bhadravathi e a vantaggio dell'erezione dell'eparchia di Mandya.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2019 su una popolazione di 1.617.900 persone contava 176.562 battezzati, corrispondenti al 10,9% del totale."}
{"id": "512359", "revid": "112956467", "url": "https://it.wikipedia.org/wiki?curid=512359", "title": "Mah\u0101sth\u0101mapr\u0101pta", "text": "Mah\u0101sth\u0101mapr\u0101pta \u2014 dal sanscrito; cinese \u5927\u52e2\u81f3, pinyin \"Da Sh\u00ec Zh\u00ec\"; giapponese \u2014 \u00e8 un bodhisattva buddhista che simboleggia il potere della saggezza ed \u00e8 spesso rappresentato insieme a Amitabha e Avalokite\u015bvara. Nel buddhismo cinese, \u00e8 spesso ritratto come una donna, similmente a come Avalokitesvara diventa Guanyin. \u00c8 anche uno dei Tredici Buddha della tradizione giapponese.\nA differenza di molti altri bodhisattva, Mahasthamaprapta non \u00e8 molto popolare. Nel \u015a\u016bra\u1e43gama s\u016btra, Mahasthamaprapta racconta di come abbia ottenuto l'illuminazione recitando il mantra di Buddha, o la continua purezza di mente del Buddha, fino ad ottenere il sam\u0101dhi.\nNel Buddhismo della Terra Pura.\nNel Buddhismo Mah\u0101y\u0101na e in particolar modo in quello della Terra Pura, Mah\u0101sth\u0101mapr\u0101pta \u00e8 particolarmente venerato, in quanto \u00e8 il Bodhisattva che con Guanyin, accompagna il Buddha Amitabha.\nVoci correlate.\nGuanyin\nAmitabha\nBuddhismo della Terra Pura\nBuddhismo Mah\u0101y\u0101na"}
{"id": "512362", "revid": "599013", "url": "https://it.wikipedia.org/wiki?curid=512362", "title": "Henry Moseley", "text": "Biografia.\nStudia a Eton e nel 1906 entra al Trinity College di Oxford dove consegue la laurea in fisica nel 1910. Subito dopo entra a far parte del gruppo di ricerca di Rutherford a Manchester fino al 1913.\nAttraverso sperimentazioni nel campo della spettroscopia a raggi X, proprio in quell'anno pubblica i risultati delle sue ricerche dove giunge alla conclusione che \"le frequenze dei raggi emessi da ciascun elemento variano proporzionalmente al numero d'ordine (atomico) dell'elemento stesso (legge di Moseley).\"\nCon la scoperta degli isotopi ci si rende conto che non \u00e8 il peso atomico ad incidere sulla legge periodica di Mendeleev bens\u00ec il numero atomico su cui si basa la tavola periodica degli elementi attuale. Con la prima guerra mondiale, Moseley, nel frattempo andato in Australia, ritorna in patria. \u00c8 immediatamente arruolato - nonostante Rutherford sia contrario - e viene ucciso nella battaglia di Gallipoli nel 1915.\nNon sono in pochi a pensare che, se Moseley fosse sopravvissuto alla guerra, avrebbe certamente ricevuto il premio Nobel, considerando l'importanza del suo lavoro svolto nell'arco di tempo di soli 40 mesi."}
{"id": "512365", "revid": "778127", "url": "https://it.wikipedia.org/wiki?curid=512365", "title": "Salamandra (mitologia)", "text": "Nella mitologia delle saghe popolari e delle tradizioni alchemiche, le salamandre sono creature del fuoco a cui \u00e8 attribuita la capacit\u00e0 di far vivere le fiamme, riuscendo ad attraversarle rimanendo illese.\nDescrizioni.\nFin dall'antichit\u00e0 le salamandre erano assimilate agli omonimi animali, i quali si pensava che vivessero nel fuoco come gli uccelli nell'aria, sebbene in realt\u00e0 la pelle umida di questi anfibi li renda estremamente vulnerabili non solo a fonti di calore, ma anche al disseccamento dovuto alla lontananza dall'acqua o da luoghi umidi. Plinio il Vecchio nella sua \"Storia Naturale\" ne dava questa spiegazione: \u00ab[La salamandra] \u00e8 tanto fredda che al suo contatto il fuoco si estingue non diversamente dall'effetto prodotto dal ghiaccio\u00bb.\nL'associazione col fuoco era rimarcata anche dall'infiammazione provocata dal loro veleno: le loro ghiandole cutanee possono infatti secernere una sostanza irritante per le mucose. Plinio sostenne che, se una qualunque parte del corpo umano fosse entrata in contatto con la bava della salamandra, avrebbe cambiato colore ricoprendosi di macchie biancastre: probabilmente voleva dare una spiegazione alla vitiligine.\nA ogni modo, le \"salamandre\" davano il nome a una categoria del popolo fatato gi\u00e0 conosciuta dalla mitologia celtica, gli elementali del fuoco. Nella tradizione esoterica, l'aspetto con cui costoro apparirebbero ai veggenti \u00e8 quello di lingue di fuoco o di globi luminosi. Personificazioni del fuoco stesso, furono scelte dagli alchimisti come simbolo dell'opera di calcinazione.\nNel Medioevo cristiano la salamandra fu caricata ancor pi\u00f9 di significati simbolici, legati all'immagine stessa del Cristo, per la capacit\u00e0 dell'omonimo anfibio di risorgere dopo morto, come la Fenice dalle sue ceneri. La si trova molto frequentemente nei bestiari dell'epoca, anche se le sue caratteristiche erano spesso identificate con quelle di vari rettili, dai serpenti alle lucertole. Brunetto Latini la descriveva cos\u00ec:\nL'emblema della salamandra nel fuoco fu adottato come stemma dal re di Francia Francesco I, associato al motto \"nutrisco et extinguo\", e dal duca di Mantova Federico II Gonzaga, accompagnato dal motto \"Quod huic deest me torquet\".\nBenvenuto Cellini racconta che una salamandra era sempre presente nelle fiamme del suo caminetto, e gi\u00e0 nella sua casa d'infanzia gli era capitato di vederne una.\nParacelso, nel suo trattato dedicato agli elementali, presenta le salamandre come lunghe, agili e snelle, abitanti soprattutto in prossimit\u00e0 dei vulcani sin da tempi remoti. Il rumore di sottofondo proveniente dalla profondit\u00e0 dei crateri consisterebbe nella loro operosa attivit\u00e0 di edificazione delle proprie dimore, ad esempio sull'Etna, dove Paracelso afferma di averne sentito le grida. Egli riferisce che parlano raramente e con grande sforzo dei loro segreti, preferendo la compagnia delle vecchie e delle streghe.\nUno studio sistematico delle salamandre lo si ritrova nell'esoterista Rudolf Steiner, secondo cui il loro compito in natura consiste nel raccogliere il calore dal cosmo e trasmetterlo ai fiori delle piante attraverso il veicolo del polline. Esse compenetrano a tal fine l'aura degli insetti, facendosi portatrici dell'elemento fecondante paterno \u2013 il calore del cielo \u2013 che si unir\u00e0 poi a quello femminile rappresentato non dall'ovulo, ritenuto ancora un elemento maschile, bens\u00ec dalla terra, cio\u00e8 dall'archetipo della pianta elaborato dagli Gnomi all'interno del suolo.\nDelle salamandre sarebbero inoltre intessuti i pensieri stessi dell'uomo: l'anatomia occulta del corpo delle salamandre \u00e8 infatti per Steiner quella tra gli elementali pi\u00f9 simile all'essere umano, perch\u00e9 al pari di quest'ultimo consterebbe di un organo fisico di terra, uno eterico d'acqua, uno astrale d'aria, ed infine un abbozzo dell'Io, la cui essenza sarebbe sostanza pensante di fuoco: avendo per\u00f2 sviluppato solo in parte questo principio dell'Io, la salamandra rimane al livello della materia invisibile."}
{"id": "512368", "revid": "339392", "url": "https://it.wikipedia.org/wiki?curid=512368", "title": "Vladislav Tretyak", "text": ""}
{"id": "512378", "revid": "42024", "url": "https://it.wikipedia.org/wiki?curid=512378", "title": "Giulia Buongiorno", "text": ""}
{"id": "512385", "revid": "124706343", "url": "https://it.wikipedia.org/wiki?curid=512385", "title": "Pietro Polani", "text": "Biografia.\nOrigini e primi anni.\nEra membro dei Polani, una famiglia originaria, forse, di Pola ed emersa di recente grazie alla mercanzia. \nIl padre, Domenico, residente nella parrocchia di San Luca, aveva fatto fortuna a Costantinopoli non solo in ambito economico, ma anche politico, tanto da ricevere dall'imperatore il titolo di \"protonobelissimos\".\nPietro ne segu\u00ec le orme in Oriente: gi\u00e0 nel 1110 era a bordo della nave che aveva trafugato il corpo di santo Stefano protomartire. Grazie al prestigio raggiunto con i commerci, riusc\u00ec a crearsi anche in patria una solida posizione sociale, tant'\u00e8 che, in data imprecisata, aveva ottenuto la mano di Adelasa, figlia del doge Domenico Michiel; dall'unione nacquero Guido e Naimerio. Prese quindi parte alla spedizione del 1122-1124, che si concluse con il vittorioso assedio di Tiro e il conseguimento di accordi commerciali con il Regno di Gerusalemme.\nL'inizio del dogato.\nNel 1129 il doge Michiel abdic\u00f2 per ritirarsi nel monastero di San Giorgio Maggiore e a succedergli venne scelto il Polani. Pur legato al predecessore in quanto suo parente, rappresentava anche una figura \"nuova\", apprezzata da quanti vedevano con apprensione l'occupazione delle cariche da parte dei Michiel. Esemplare il fatto che, durante la cerimonia di elezione, non volle che comparissero il bastone e lo scettro, simboli di una regalit\u00e0 accentratrice.\nEffettivamente sin dall'inizio del suo governo il Polani adott\u00f2 una linea moderata e democratica, aprendo le istituzioni a nuove famiglie e dando avvio a nuovi organi per diminuire i suoi stessi poteri: sin dal 1141 si ha notizia della presenza a corte di \"sapientes\" e dal 1143 di un Consiglio di sapienti (precursore del Minor Consiglio); nel 1144 compare per la prima volta il termine \"comune\", che da allora sar\u00e0 usato in modo sempre pi\u00f9 frequente.\nLe tensioni con la Chiesa.\nSempre nei primi anni di dogato fu coinvolto nella questione dello scisma del 1130 che aveva visto l'elezione di due papi, Innocenzo II e Anacleto II. Inizialmente condusse una linea neutrale, anche se incombeva l'elezione del nuovo patriarca di Grado; ma in seguito si schier\u00f2 con Innocenzo, essendo Anacleto vicino ai Normanni di Sicilia che da anni minacciavano l'Impero Bizantino e, di conseguenza, i traffici veneziani sull'Adriatico. Conferm\u00f2 il suo favore inviando i propri rappresentanti al concilio di Piacenza indetto da Innocenzo nel 1132.\nDa questa alleanza deriv\u00f2 l'elezione di Enrico Dandolo a patriarca, fatto che soddisf\u00f2 il doge al quale interessava riconoscere l'autorit\u00e0 del vescovo di Castello Giovanni Polani, suo parente (se non suo figlio). In verit\u00e0 i rapporti tra i due prelati si logorarono rapidamente, in quanto il patriarca aveva deciso di trasferirsi stabilmente a Venezia mettendo in discussione la giurisdizione del vescovo. A peggiorare la situazione contribuirono gli accordi conclusi dal doge con l'Impero Bizantino contro i Normanni: erano gli anni del Grande Scisma e il Dandolo, convinto gregoriano, condannava un'alleanza con i cristiani orientali. Il Polani us\u00f2 il pugno di ferro: esili\u00f2 il Dandolo e i suoi sostenitori e distrusse le case di Badoer, suoi fedeli alleati. Il Dandolo reag\u00ec rivolgendosi a papa Eugenio III, che scomunic\u00f2 il doge e lanci\u00f2 l'interdetto su Venezia.\nLa politica commerciale.\nPer quanto riguarda la politica commerciale, concluse importanti accordi che confermarono a Venezia il ruolo di ponte tra l'Oriente e l'Occidente. Dopo aver rinnovato con Lotario II del Sacro Romano Impero dei patti che garantivano ai suoi mercanti larga libert\u00e0 di movimento in terraferma, si rivolse alle potenze marittime. Nel 1139 concluse, dopo anni di attriti, un trattato commerciale con i Normanni che apr\u00ec a Venezia le porte dell'Italia meridionale e ne riconobbe la supremazia sull'alto Adriatico. Stipul\u00f2 accordi con Fano in cambio della protezione militare (1141), mentre con le citt\u00e0 istriane esercit\u00f2 una dominanza piuttosto che un'alleanza (vedi le intese con Capodistria e Pola del 1145). \nQuesta ascesa fu per\u00f2 ostacolata dagli inevitabili attriti con i comuni dell'entroterra e in particolare con Padova, con cui fu in guerra dal 1142 per ragioni di confini e di governo delle acque interne. \"Casus belli\" furono i lavori intrapresi dai Padovani per deviare il Brenta, in modo da poter realizzare una collegamento pi\u00f9 comodo e rapido con le lagune. Il conflitto si concluse nel 1144 con la vittoria dei Veneziani.\nLa morte.\nNel 1147 una nuova iniziativa di Ruggero II di Sicilia contro i Bizantini, spinse il doge a confermare l'alleanza con Costantinopoli, ottenendo da Manuele I Comneno due crisobolle che confermarono e, anzi, potenziarono gli antichi privilegi commerciali. In cambio, il Polani organizz\u00f2 una spedizione contro i Normanni, assumendone egli stesso la guida nella primavera del 1148. Tuttavia, mentre la flotta sostava a Caorle, cadde gravemente malato e dovette lasciare il comando al fratello Domenico e al figlio Naimerio (che riportarono una netta vittoria). Ricondotto a Venezia, vi mor\u00ec nel corso dell'estate, venendo sepolto nel monastero di San Cipriano di Murano."}
{"id": "512392", "revid": "287204", "url": "https://it.wikipedia.org/wiki?curid=512392", "title": "Samantabhadra", "text": "Samantabhadra \u2014 sanscrito, anche Vi\u015bvabhadra; cinese \"P\u01d4xi\u00e1n\" (); coreano: \"Bohyeon\" (); giapponese: ; tibetano Kun-tu; mongolo Qamugha; vietnamita Ph\u1ed5 Hi\u1ec1n \u2014 \u00e8 il bodhisattva della Verit\u00e0 (\u7406) nel Buddhismo, e simboleggia la pratica e la meditazione dei buddha. Insieme al Sakyamuni Buddha e all'altro suo discepolo Ma\u00f1ju\u015br\u012b forma la trinit\u00e0 Shakyamuni. \u00c8 patrono del Sutra del Loto e, secondo l'Avatamsaka Sutra, fiss\u00f2 i dieci grandi voti che sono la base per divenire bodhisattva. Sebbene Samantabhadra sia generalmente considerato un bodhisattva, in alcune tradizioni \u00e8 visto come il \"Buddha primordiale\" (ad esempio nel Kunjed Gyalpo Tantra), cio\u00e8 colui che \u00e8 nato illuminato.\nAlcune sette Yogacara credono che Samantabhadra, anzich\u00e9 Vairocana, sia il fondatore del sistema Yoga, e lo considerano la divinit\u00e0 dell'Estasi Religiosa; di fatto anche in Giappone \u00e8 considerato un patrono dai praticanti di \"Hokkesammai\" (meditazione estatica).\nIconografia.\nA differenza del pi\u00f9 popolare Manjusri, Samantabhadra \u00e8 raramente rappresentato da solo, e si trova pi\u00f9 che altro alla destra di Sakyamuni, in groppa a un elefante bianco. Nelle tradizioni che pongono l'Avatamsaka sutra come loro fondamento Samantabhadra e Manjushri affiancano Vairocana Buddha, il Buddha al centro di questo particolare sutra.\nPuxian \u00e8 talvolta rappresentato nell'arte cinese con caratteristiche femminili, a cavallo di un elefante con sei coppie di zanne, sotto un parasole a forma di foglia di loto, con abiti e alcune caratteristiche comuni ad alcune rappresentazioni di Guanyin; sotto questa veste Samantabhadra \u00e8 veenrato come bodhisattva patrono dei monasteri ed \u00e8 associato al Monte Emei nella Cina occidentale.\nNelle tradizioni esoteriche tantriche che lo considerano il Buddha primordiale, \u00e8 sempre rappresentato nudo, senza neanche gioielli, con un corpo di colore blu o bianco intenso, talvolta insieme alla sua consorte Samantabhadr\u012b.\nCulto.\nIl suo culto cominci\u00f2 a diffondersi in Cina durante le dinastie del Nord e del Sud, per poi fiorire nell'epoca di pace della dinastia Sui e raggiungere quindi il suo apice, come tutto il buddhismo del resto, nella dinastia Tang; lui a Manjusri cominciarono ad essere venerati come \"figli del Buddha\", e mentre Manjusri rappresentava l'intelligenza (), Samantabhadra rappresentava la verit\u00e0 (): insieme al Buddha (secondo alcune scuole Vairocana Buddha) formavano i \"Tre Santi di Huayan\" ().\nGrazie al ruolo importante che gioca nel Sutra del Loto, \u00e8 molto venerato dai seguaci della scuola Tiantai, e dalle scuole giapponesi Tendai e Nichiren che pongono questo testo a fondamento della propria dottrina.\nIn alcune correnti del buddhismo tantrico, come la giapponese Shingon, assume un ruolo centrale: non \u00e8 pi\u00f9 solo un discepolo di Buddha, ma emanazione di Vairocana, o a volte lo stesso Buddha primordiale.\nIl monte Emei \u00e8 stato consacrato a Samantabhadra; il primo tempio a lui dedicato vi venne eretto nel 399 dopo che vi si stabil\u00ec il monaco Huichi (), e l'imperatore Song Taizong vi fece innalzare una statua di bronzo. Secondo una credenza popolare Manjusri e Samantabhadra si reincarnarono in due orfani allevati in un monastero, che sarebbero diventati i celebri monaci e amici Hanshan e Shide.\nI 10 voti.\nSecondo l'Avatamsaka Sutra, Samantabhadra avrebbe pronunciato 10 voti, proposti ai fedeli come via di sviluppo spirituale:"}
{"id": "512396", "revid": "4711", "url": "https://it.wikipedia.org/wiki?curid=512396", "title": "Rhein\u00fcbung", "text": ""}
{"id": "512398", "revid": "767487", "url": "https://it.wikipedia.org/wiki?curid=512398", "title": "Norman Whiteside", "text": "Carriera.\nClub.\nEsord\u00ec da professionista nel Manchester United a 17 anni ancora da compiere, nella stagione 1981-1982, divenendo cos\u00ec il pi\u00f9 giovane debuttante con la maglia dei \"Red Devils\". \nNel Manchester United Whiteside assomm\u00f2 un totale di 273 partite e 66 reti, prima di passare all'.\nLa carriera di Whiteside non fu delle pi\u00f9 fortunate, a causa di una serie di infortuni che gli fecero saltare il campo da gioco per lunghi periodi. Nel 1989 passa all'Everton.\nA Liverpool, sponda \"toffees\", Whiteside non gioca molto, visto che il suo ginocchio, gi\u00e0 pesantemente offeso per via degli infortuni precedenti, necessitava di ulteriori operazioni, finch\u00e9, dopo che un ortopedico gli prospett\u00f2 il rischio di problemi alla deambulazione se avesse continuato a giocare, alla fine della stagione (1990) annunci\u00f2 il suo ritiro dal calcio giocato dopo sole 29 partite giocate con l'Everton.\nNazionale.\nNazionale dell'Irlanda del Nord esord\u00ec con la sua rappresentativa a Saragozza il 17 giugno 1982 durante il campionato del mondo in Spagna, all'et\u00e0 di 17 anni e 41 giorni; \u00e8 il calciatore pi\u00f9 giovane ad aver giocato la fase finale di un campionato del mondo di calcio (e anche il pi\u00f9 giovane ammonito, avendo rimediato un cartellino giallo nel secondo tempo della partita d'esordio).\nNorman Whiteside fu presente anche al successivo campionato del mondo, Messico 1986, realizzando nella partita d'esordio contro l'Algeria la sua unica rete ai Mondiali.\nIn otto anni di nazionale collezion\u00f2 un totale di 38 presenze e 9 gol."}
{"id": "512404", "revid": "14002", "url": "https://it.wikipedia.org/wiki?curid=512404", "title": "Arcidiocesi di Salzburg", "text": ""}
{"id": "512406", "revid": "14002", "url": "https://it.wikipedia.org/wiki?curid=512406", "title": "Arcidiocesi di S\u00e3o Salvador da Bahia", "text": ""}
{"id": "512409", "revid": "1711941", "url": "https://it.wikipedia.org/wiki?curid=512409", "title": "Lalla Salma", "text": "\u00c8 la prima consorte di un sovrano marocchino ad essere pubblicamente riconosciuta con un titolo onorifico.\nBiografia.\nNata a F\u00e8s da un'antica famiglia della citt\u00e0, ha studiato in istituti pubblici e privati di Rabat. Una volta completati gli studi primari, ha seguito un corso sperimentale di nuova istituzione nel liceo Hassan II, dove ha conseguito la maturit\u00e0 (\"baccalaur\u00e9at\") nel 1995 con votazioni eccellenti in matematica e scienze. Dopo un corso preparatorio al liceo \"Moulay Yousef\", si \u00e8 laureata in informatica nel 2000 all\"'Ecole Nationale Sup\u00e9rieure d'Informatique et d'Analyse des Syst\u00e8mes\". Fu lei a tenere il discorso di commiato dei laureati di quell'anno.\nDopo la laurea, ha trovato lavoro a Casablanca come ingegnere di servizi informatici all'ONA Group, la pi\u00f9 grande societ\u00e0 privata del paese, che \u00e8 controllata dalla famiglia reale del Marocco.\nSalma Bennani ha sposato il re Mohammed VI il 21 marzo 2002, nel palazzo reale di Rabat. L'8 maggio 2003 ha dato alla luce il principe ereditario \"Moulay\" Hassan ed il 28 febbraio 2007 la principessa \"Lalla\" Khadija."}
{"id": "512410", "revid": "14002", "url": "https://it.wikipedia.org/wiki?curid=512410", "title": "Arcidiocesi di Lisbona", "text": ""}
{"id": "512412", "revid": "83531", "url": "https://it.wikipedia.org/wiki?curid=512412", "title": "Vauro", "text": " \nNoto vignettista di satira politica, \u00e8 spesso ospite di trasmissioni televisive.\nBiografia.\nInizi, \"Il Male\" e \"il manifesto\".\nVauro \u00e8 stato allievo di Pino Zac, con il quale nel 1978 ha fondato \"Il Male\". Dal 1986 al 2006 \u00e8 stato assiduo editorialista e vignettista de \"il manifesto\". Le sue vignette sono state pubblicate sulle pi\u00f9 importanti testate italiane ed estere: \"Satyricon\", \"Linus\", \"Cuore\", \"Il Quaderno del Sale\", \"L'\u00c9cho des Savanes\", \"El Jueves\" e \"Il Diavolo\". \u00c8 stato direttore del settimanale satirico \"Boxer\", collaboratore del \"Corriere della Sera\" e di \"Smemoranda\".\nGli anni Novanta.\nNel 1994 \u00e8 stato querelato dalla senatrice Maria Elisabetta Alberti Casellati per una vignetta pubblicata sul settimanale \"Il Venerd\u00ec di Repubblica\", insieme con il direttore responsabile del periodico. \u00c8 stato assolto nel 1998 con sentenza definitiva. Nel 1997 \u00e8 condannato dal tribunale di Roma per vilipendio alla religione cattolica, per una vignetta ritenuta offensiva apparsa sul quotidiano \"il manifesto\".\nGli anni 2000 e la collaborazione con \"Annozero\".\nDal 14 settembre 2006 \u00e8 nel cast della trasmissione televisiva di informazione \"Annozero\", condotta da Michele Santoro: nei minuti finali della trasmissione legge una sequenza di vignette disegnate nel corso della puntata. Alla fine dello stesso anno aderisce alla mostra di vignette satiriche \"MafiaCartoon\" organizzata dall'ARCI. Nel 2008 ha presenziato a mostre di fumetti, sempre in collaborazione con l'ARCI, in Sicilia, ad Agrigento, riscuotendo sempre pi\u00f9 consensi per la critica sulla satira politica.\nIl 15 aprile 2009 viene sospeso dalla Rai per una sua vignetta mostrata durante la trasmissione di Raidue \"AnnoZero\". La vignetta satirica, con la frase \"Aumento delle cubature. Dei cimiteri\", \u00e8 stata ritenuta dalla Rai \u00abgravemente lesiva dei sentimenti di piet\u00e0 dei defunti e in contrasto con i doveri e la missione del servizio pubblico\u00bb. Faceva riferimento a due eventi, il terremoto dell'Aquila del 2009 e l'emanazione di un decreto previsto dal governo Berlusconi riguardante l'aumento di spazio abitativo.\nLa sua sospensione causa diverse critiche, sia da esponenti non politici come Beppe Grillo, sia da esponenti politici come Dario Franceschini, Antonio Di Pietro e Paolo Ferrero (segretari rispettivamente di PD, Italia dei Valori e Partito della Rifondazione Comunista). Sabina Guzzanti lo \"processa\" in una parodia (a favore del vignettista) durante la puntata successiva di \"Annozero\", sostituendo Vauro negli ultimi minuti del programma. La sospensione resta in vigore per una sola puntata, dopo di che il vignettista viene reintegrato nel programma.\nGli anni 2010 e la collaborazione con LA7.\nDal 2011 \u00e8 nel cast del programma \"Servizio pubblico\" di Michele Santoro su LA7. Dal 7 ottobre 2011, insieme con il fumettista Vincino ha rilanciato \"Il Male\" in edicola (settimanale). Nel 2012 tiene la mostra personale \"Vauro in mostra!\" presso Paola Raffo Arte Contemporanea di Pietrasanta, esponendo vignette realizzate durante la trasmissione \"Annozero\". Il 30 settembre 2012 Vauro incomincia la sua collaborazione con \"il Fatto Quotidiano\", abbandonando \"il manifesto\".\nDal 15 settembre 2017 ogni venerd\u00ec cura la rubrica \"Il Vauro che tira\" all'interno del programma \"L'aria che tira\" condotto da Myrta Merlino su LA7.\nNell'ottobre 2018 partecipa al primo numero del rifondato quotidiano \"Il Paese Sera.\"\nLa carriera di attore.\nNel 2011 recita un piccolo cameo nel film \"Manuale d'amore 3\", regia di Giovanni Veronesi. Nel 2012 recita nel film \"Colpi di fulmine\", regia di Neri Parenti. Nel 2015 recita la parte di padre-spettatore Ivo Tanturli nel film L'Universale. \nImpegno politico.\nComunista dichiarato, \u00e8 stato membro del Comitato Centrale del Partito dei Comunisti Italiani, coi quali si \u00e8 presentato alle Elezioni europee del 2004, ottenendo complessivamente 7.324 voti di preferenza (di cui 3.331 nella circoscrizione Italia Nord-occidentale e 3.993 nella circoscrizione Italia Centrale), non risultando quindi eletto.\nNel 2013, in occasione delle politiche nazionali, espresse il suo sostegno verso la lista Rivoluzione Civile di Antonio Ingroia, non presentandosi come candidato ma proponendo Maya Marchioni al suo posto. Nel 2018, durante la campagna elettorale per la creazione di un nuovo governo Vauro, insieme ad altri personaggi pubblici di idee comuniste, offr\u00ec il suo endorsement alla lista Potere al Popolo! con a capo Viola Carofalo. La lista riceve poco pi\u00f9 dell'1% dei voti. In vista delle elezioni europee del 2019 manifest\u00f2 il proprio sostegno a La Sinistra, lista elettorale che comprendeva \u2013 tra gli altri \u2013 Sinistra Italiana, Rifondazione Comunista e L'Altra Europa con Tsipras.\nAttivit\u00e0 umanitarie.\n\u00c8 stato vignettista e giornalista per PeaceReporter. Collabora con la ONG Emergency, occupandosi dell'informazione e della comunicazione. Nel dicembre 2008 ha collaborato alla stesura del calendario della societ\u00e0 per l'anno seguente, collaborazione che si \u00e8 ripetuta per il calendario 2013 (vignetta per il mese di marzo).\nHa collaborato anche con Freedom Flotilla di cui ha disegnato la bandiera ritraendo una colomba bianca con un ramo di ulivo nel becco, simbolo della pace.\nPremi ricevuti.\nNel 1996 ha vinto il Premio di satira politica di Forte dei Marmi."}
{"id": "512413", "revid": "33751", "url": "https://it.wikipedia.org/wiki?curid=512413", "title": "Centrocampo", "text": ""}
{"id": "512417", "revid": "834", "url": "https://it.wikipedia.org/wiki?curid=512417", "title": "Campionato europeo di calcio under-21", "text": ""}
{"id": "512418", "revid": "92723", "url": "https://it.wikipedia.org/wiki?curid=512418", "title": "Arcidiocesi di Sydney", "text": "Larcidiocesi di Sydney (in latino: \"Archidioecesis Sydneyensis\") \u00e8 una sede metropolitana della Chiesa cattolica in Australia. Nel 2020 contava 667.900 battezzati su 2.760.900 abitanti. \u00c8 retta dall'arcivescovo Anthony Colin Fisher, O.P.\nTerritorio.\nL'arcidiocesi comprende il centro della citt\u00e0 di Sydney, dove si trova la cattedrale di Santa Maria, e l'isola Norfolk.\nIl territorio \u00e8 suddiviso in 135 parrocchie, raggruppate in 11 decanati.\nNell'arcidiocesi, oltre ad essere presente un seminario diocesano, \u00e8 stato istituito anche un seminario Redemptoris Mater.\nStoria.\nIl vicariato apostolico della Nuova Olanda e della Terra di Van Diemen fu eretto il 3 giugno 1834 con il breve \"Pastoralis officii\" di papa Gregorio XVI, ricavandone il territorio dal vicariato apostolico di Mauritius (oggi diocesi di Port-Louis).\nSi tratt\u00f2 della prima circoscrizione ecclesiastica in Australia. In precedenza erano stati fatti altri tentativi, a partire dal progetto di una missione nelle terre australi inesplorate nel 1666, di una missione nella \"Terra Australis\" nel 1681. Nel 1804 James Dixon, un sacerdote irlandese deportato in Australia, ebbe il titolo personale di prefetto apostolico, ma ritorn\u00f2 in Irlanda nel 1808. Nel 1816 fu approvata l'erezione del vicariato apostolico della Nuova Olanda, ma rimase sulla carta senza trovare attuazione e nel 1819 l'intera Australia fu posta sotto la giurisdizione del vicariato apostolico di Mauritius.\nIl 5 aprile 1842, per effetto del breve \"Ex debito\" di papa Gregorio XVI, il vicariato apostolico della Nuova Olanda e della Terra di Van Diemen cedette porzioni del suo territorio a vantaggio dell'erezione dei vicariati apostolici di Adelaide e di Hobart (oggi entrambe arcidiocesi) e nel contempo modific\u00f2 il proprio nome in vicariato apostolico di Sydney.\nIl 22 aprile dello stesso anno il vicariato apostolico di Sydney \u00e8 stato elevato al rango di arcidiocesi metropolitana con il breve \"Ad supremum\" dello stesso papa Gregorio XVI.\nIl 6 maggio 1845 cedette una porzione di territorio a vantaggio dell'erezione della diocesi di Perth (oggi arcidiocesi); contestualmente furono affidati in amministrazione al vescovo di Perth i territori di Essington (oggi diocesi di Darwin), nel Territorio del Nord, e di Sonde, sulla costa meridionale dell'Australia Occidentale, eretti nella stessa occasione in vicariati apostolici. Il vicariato apostolico di Sonde verr\u00e0 soppresso nel 1847.\nSuccessivamente ha ceduto ancora porzioni di territorio a vantaggio dell'erezione di nuove circoscrizioni ecclesiastiche e precisamente:\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 2.760.900 persone contava 667.900 battezzati, corrispondenti al 24,2% del totale."}
{"id": "512419", "revid": "14002", "url": "https://it.wikipedia.org/wiki?curid=512419", "title": "Arcidiocesi di Warszawa", "text": ""}
{"id": "512422", "revid": "119389514", "url": "https://it.wikipedia.org/wiki?curid=512422", "title": "Giordano Frosini", "text": "\u00c8 stato vicario generale della Diocesi di Pistoia sino al 2008.\nBiografia.\nRicevette l'ordinazione presbiterale il 29 giugno 1950. Fu nominato Protonotario Apostolico.\nSi \u00e8 occupato di teologia dogmatica e ha pubblicato numerosi volumi sulla teologia e sulla politica. \u00c8 stato docente di Teologia sistematica nella Facolt\u00e0 teologica dell'Italia centrale. Ha collaborato a riviste scientifiche, periodici e giornali fra cui \"Famiglia Cristiana\" e \"La Vita\", di cui \u00e8 stato direttore responsabile.\nAlcune sue opere sono state tradotte in albanese, portoghese, spagnolo e polacco."}
{"id": "512427", "revid": "339392", "url": "https://it.wikipedia.org/wiki?curid=512427", "title": "Coppa Italia di Serie C", "text": ""}
{"id": "512435", "revid": "1543377", "url": "https://it.wikipedia.org/wiki?curid=512435", "title": "Dipartimento di Caldas", "text": "Il dipartimento di Caldas \u00e8 uno dei 32 dipartimenti della Colombia. Il capoluogo del dipartimento \u00e8 Manizales.\nGeografia fisica.\nIl dipartimento di Caldas confina a nord con il dipartimento di Antioquia, ad est con quello di Cundinamarca, a sud con i dipartimenti di Tolima e Risaralda ed a ovest ancora con il dipartimento di Risaralda.\nIl territorio \u00e8 prevalentemente montuoso. Vi si elevano i rilievi montuosi della Cordigliera Centrale e quella Occidentale. Tra le due catene montuose scorre il fiume Cauca. Ad oriente oltre la Cordigliera Centrale il territorio digrada verso la valle del fiume Magdalena che segna il confine orientale.\nLa capitale Manizales \u00e8 situata nella valle del \"Rio Chinchin\u00e1\".\nIl nome del dipartimento deriva da quello del patriota \"Francisco Jos\u00e9 de Caldas\".\nSuddivisione amministrativa.\nIl dipartimento di Caldas si compone di 27 comuni:"}
{"id": "512439", "revid": "46931", "url": "https://it.wikipedia.org/wiki?curid=512439", "title": "Sindrome di Hutchinson-Gilford", "text": ""}
{"id": "512440", "revid": "46931", "url": "https://it.wikipedia.org/wiki?curid=512440", "title": "Sindrome di Soques-Charcot", "text": ""}
{"id": "512443", "revid": "46931", "url": "https://it.wikipedia.org/wiki?curid=512443", "title": "Sindrome da senilit\u00e0 prematura", "text": ""}
{"id": "512445", "revid": "1318658", "url": "https://it.wikipedia.org/wiki?curid=512445", "title": "Arrondissement di B\u00e9ziers", "text": "L\"arrondissement\" di B\u00e9ziers \u00e8 un \"arrondissement\" dipartimentale della Francia situato nel dipartimento dell'H\u00e9rault, nella regione dell'Occitania.\nStoria.\nFu creato nel 1800, sulla base dei preesistenti distretti. Nel 1926 integr\u00f2 l'arrondissement soppresso di Saint-Pons.\nComposizione.\nL\"arrondissement\" \u00e8 composto da 152 comuni raggruppati in 19 cantoni:"}
{"id": "512449", "revid": "62748", "url": "https://it.wikipedia.org/wiki?curid=512449", "title": "Fiumi dell'Europa", "text": "Di seguito sono elencati i fiumi europei divisi per mare in cui sfociano. Sono considerati \"europei\" i fiumi che, almeno in parte, scorrono sul territorio europeo.\nGli affluenti sono elencati partendo dall'estuario in direzione della sorgente, tra parentesi l'indicazione del luogo in cui confluiscono nel fiume principale. \nLa Manica.\nCosta Nord.\nI fiumi in questa sezione sono ordinati da ovest (Capo Lizard) a est (Ramsgate).\nCosta Sud.\nI fiumi in questa sezione sono ordinati da est (Calais) a ovest (Brest).\nOceano Atlantico.\nCoste Francese, Spagnola e Portoghese.\nI fiumi in questa sezione sono ordinati da nord (Brest) a sud (Tarifa).\nMar Baltico.\nI fiumi in questa sezione sono ordinati in senso orario, partendo da Helsingborg (sud della Svezia).\nMar Nero.\nI fiumi in questa sezione sono ordinati da ovest (Istanbul) a est (So\u010di).\nMar Caspio.\nI fiumi in questa sezione sono ordinati da ovest a nord est.\nRussia.\nGorbatov \nMare d'Irlanda.\nI fiumi in questa sezione sono ordinati in senso orario, partendo da (Mull of Kintyre).\nMar Mediterraneo.\nBacino Occidentale.\nQuesta sezione include il mar Ligure e il mar Tirreno. I fiumi sono ordinati da ovest (Tarifa) ad est (Reggio Calabria).\nMare Adriatico.\nI fiumi in questa sezione sono ordinati in senso orario, da Otranto, nel sud d'Italia, a Valona nel sud dell'Albania.\nMar Ionio - Costa ovest.\nI fiumi in questa sezione sono ordinati da sud-ovest a nord-est da Reggio Calabria ad Otranto.\nMar Ionio - Costa est.\nI fiumi in questa sezione sono ordinati da nord-ovest a sud-est da Valona a Capo Malea.\nMar Egeo.\nI fiumi in questa sezione sono ordinati da ovest (Capo Malea) ad est (Istanbul).\nMare del Nord.\nI fiumi in questa sezione sono ordinati in senso orario lungo la costa del Mar del Nord, partendo da Bergen."}
{"id": "512456", "revid": "15431", "url": "https://it.wikipedia.org/wiki?curid=512456", "title": "Carlos Aguilera", "text": ""}
{"id": "512458", "revid": "80339", "url": "https://it.wikipedia.org/wiki?curid=512458", "title": "Irtysh", "text": ""}
{"id": "512466", "revid": "709565", "url": "https://it.wikipedia.org/wiki?curid=512466", "title": "Tetralogia di Bartimeus", "text": "La Tetralogia di Bartimeus \u00e8 una serie di quattro romanzi fantasy scritta dall'inglese Jonathan Stroud, pubblicata dal 2003 al 2010 e ambientata in un universo parallelo in cui la magia \u00e8 reale e i maghi reggono il governo umano. Le vicende principali si svolgono in una Londra alternativa del XX secolo.\nPersonaggi.\nLa narrazione si svolge dal punto di vista dei suoi tre protagonisti:\nAmbientazione.\nL'Altro Luogo \u00e8 un luogo ove vivono gli spiriti. Viene descritto ampiamente nel libro \"La porta di Tolomeo\". \u00c8 un luogo dove tutto \u00e8 immateriale e dove gli spiriti sembrano essere un tutt'uno gassoso. Bartimeus torna spesso nell'Altro Luogo poich\u00e9 \u00e8 la sua casa e perch\u00e9 se uno spirito si allontana per troppo tempo da esso la sua essenza deperisce e finisce per morire. Sempre nel terzo libro alcuni spiriti si incarnano in degli umani e non possono pi\u00f9 tornare nell'Altro Luogo. Tolomeo \u00e8 il primo visitatore umano dell'Altro Luogo. Dopo aver fatto molti studi sui demoni e sul loro mondo, egli decide di dimostrare la sua amicizia nei confronti di Bartimeus raggiungendolo nell'Altro Luogo: crea cos\u00ec la \"Porta di Tolomeo\", un cerchio magico attraverso il quale il suo spirito viene trasportato nel regno degli spiriti. Purtroppo Tolomeo scopre che viaggiare nell'Altro Luogo \u00e8 pericoloso per gli umani e che pu\u00f2 essere mortale. Bartimeus considera l'atto di Tolomeo una grande dimostrazione di amicizia. Kitty Jones visita l'Altro Luogo nel terzo libro ed \u00e8 la prima comune ad usare la magia ed a viaggiare verso il mondo dei demoni. Anche Kitty lo fa come segno di amicizia ed anche lei non conosce le conseguenze che comporter\u00e0 il viaggio (stanchezza fisica, deformazioni corporee)."}
{"id": "512474", "revid": "767487", "url": "https://it.wikipedia.org/wiki?curid=512474", "title": "The Corporation", "text": "The Corporation \u00e8 un documentario canadese del 2003, diretto da Mark Achbar e Jennifer Abbott e tratto dall'omonimo libro di Joel Bakan. \u00c8 stato distribuito in Italia dalla Fandango ed \u00e8 commercializzato anche da Feltrinelli, nella collana \"Real Cinema\".\nIl documentario analizza il potere che hanno le multinazionali (quelle che in America vengono chiamate \"corporations\") nell'economia mondiale, dei loro profitti e dei danni che creano.\nContenuto.\nLe \"corporation\" sono oggigiorno persone giuridiche che hanno l'obbligo di mettere la tutela dei loro azionisti, cio\u00e8 la realizzazione di un profitto, al di sopra di ogni altro obiettivo. Per questo, esse non hanno alcun interesse a salvaguardare la natura o il benessere dei lavoratori: ad essere danneggiata dall'opera delle multinazionali, quindi, \u00e8 la societ\u00e0. Il documentario spiega questo fenomeno e lo illustra con vari esempi, che comprendono, fra l'altro:\nParticolarmente impietosa \u00e8 l'analisi del comportamento delle corporation, che si rivela uguale a quello dello psicopatico:"}
{"id": "512478", "revid": "33689", "url": "https://it.wikipedia.org/wiki?curid=512478", "title": "Agronomo", "text": "Lagronomo \u00e8 un professionista che si occupa di agronomia, studiandola come scienza pura o applicata. Oltre la libera professione, pu\u00f2 essere impiegato nelle aziende, nell'industria agraria, in ambito ambientale o agroalimentare, edile, energetico o in qualit\u00e0 di funzionario o dirigente in uffici pubblici o privati.\nIn particolare, l'agronomo applica le proprie competenze tecniche per guidare gli interventi di antropizzazione sul territorio e l'ambiente, sui fattori che determinano qualit\u00e0 e quantit\u00e0 della produzione agricola e zootecnica. Opera prevalentemente nell'ambiente rurale con applicazioni anche in ambiti urbani. L'agronomo s'interessa anche degli aspetti economici, ecologici e progettuali legati all'ambiente urbano ed extra-urbano.\nEtimologia e filologia.\nLa parola agr\u00f2nomo deriva .\nIl termine fu coniato nel Settecento per indicare un esperto di scienze agrarie. Per esempio il \"Vocabolario agronomico italiano\" di Giambattista Gagliardo lo definiva: \u201cParola universalmente introdotta nella lingua italiana, tolta dal greco che vuol dire versato dotto in agricoltura. In generale per\u00f2 contrassegna colui che d\u00e0 le regole ed ammaestramenti dell'agricoltura ed anche colui che le ha bene apprese. Dicesi pure agronomo ogni scrittore di economia rurale e di economia politica\u201d.\nOggi per\u00f2 viene usato in genere in modo pi\u00f9 restrittivo, in riferimento ai professionisti abilitati.\nOrigini storiche.\nIn origine, le professioni di perito agrimensore, agronomo, erano considerate sacre e di esclusiva attribuzione sacerdotale.\nSi diventava agronomi o agrimensori per eredit\u00e0: il fortunato doveva solo dimostrare di averne le capacit\u00e0 professionali; coloro i quali non potevano esercitare per \u201cgrazia divina\u201d, potevano farlo dopo aver frequentato una specifica scuola.\nL'insegnamento si divideva in una parte teorica (institutio) e in una parte pratica (instructio). Gli alunni assistevano personalmente a lavori di censimento e accatastamento di aree agricole, di fondazioni di nuove colonie, e di tutte le operazioni di campagna eseguite dai professori di gromatica (scienza che misura la terra) e da ingegneri e agronomi dello Stato. Terminati gli studi, gli allievi dovevano sostenere un esame di maturit\u00e0 e ottenere cos\u00ec il titolo di magisteri agrorum geometrie o di professi o di auctores; dopo un ulteriore periodo di praticantato, i candidati dovevano sostenere un ulteriore esame per poter esercitare in proprio.\nI primi indizi preistorici che riferiscono sulla figura sacerdotale dell'agronomo la troviamo presso i Sumeri.\nQuesta civilt\u00e0 neolitica, nel corso del III millennio a.C., si insedi\u00f2 nella Mesopotamia, area definita anche \"mezza luna fertile\"; verso la fine del millennio per alcuni secoli fu sottomessa dagli Accadi, dai quali successivamente, si affranc\u00f2 per tornare a vivere liberamente secondo il modello delle prime Citt\u00e0-stato.\nLa loro religione era in gran parte il riflesso del loro genere e modo di vita, che li ha caratterizzati per l'operosit\u00e0 e per la particolare mentalit\u00e0 politico-sociale.\nFurono i fondatori delle norme etiche scritte e delle strutture giuridiche, politiche e sociali, traghettando la civilt\u00e0 occidentale dalla preistoria alla storia.\nTra le cariche sociali di maggior rilievo abbiamo la testimonianza di una figura, di natura economico-amministrativa, imperniata sui sacerdoti \"agronomi del tempio\" da cui dipendevano sorveglianti, esattori, ispettori impegnati in fattorie grandi e meno grandi, sostenitori di un'agricoltura solida e tecnicamente avanzata per l'epoca, come risulta dalle testimonianze rinvenute nelle \"Georgiche \u2026 di Ninurta\".\nL'ingente patrimonio culturale e tecnico dei Sumeri costitu\u00ec le fondamenta su cui si svilupparono tutte le agricolture e le civilt\u00e0 agrarie successive, compresa quella ellenistico-romana e quella islamica.\nAl di l\u00e0 di un dialogo di Senofonte e di un trattato di Teofrasto, nulla ci \u00e8 pervenuto della letteratura agraria greca, che si presume invece essere stata ampia e molteplice.\nLo stesso termine \"agron\u00f2mos\" venne utilizzato da Omero per indicare \"colui che risiede in campagna\"; ad Atene il termine entr\u00f2 nell'uso comune per definire quel magistrato che, a seconda dei casi, presiedeva, ispezionava, regolava e amministrava l'attivit\u00e0 agricola, in particolare nelle terre pubbliche da concedere in affitto o in altre forme di contratto.\nIn altre citt\u00e0 e colonie greche questi magistrati venivano definiti con nomi diversi; ad Eraclea (Basilicata) erano chiamati \"polian\u00f2moi\"; essi erano coadiuvati, nelle operazioni di ripartizione delle terre pubbliche in affitto, dai \"geom\u00e9trai\" per misurare il terreno e dagli \"orist\u00e0i\" per fissare i cippi di confine. Ben pi\u00f9 importante era invece l'operazione che precedeva la delimitazione dei possedimenti, quella di valutare la produttivit\u00e0 dei suoli per differenziarne la qualit\u00e0 e la successiva destinazione.\nI Romani acquisirono le tecniche, gli strumenti e le cariche dalle popolazioni della Magna Grecia anche attraverso gli Etruschi.\nNella letteratura latina, che tratta di questioni inerenti al territorio, i tecnici che pi\u00f9 frequentemente vengono menzionati sono quelli occupati nella delimitazione delle terre quindi, \"mensor\", \"finitor\" e solo nel tardo impero compare il termine di \"agrimensor\".\nContrariamente a quanto era accaduto nel mondo ellenistico, la scienza agraria dei romani fu essenzialmente empirica, non oltrepassando lo stadio dell'esperienza grossolana.\nLa letteratura latina fu particolarmente ricca di riferimenti agronomici, tra tutti spiccano cinque trattati che ci sono giunti completi: quelli pi\u00f9 antichi di Catone il Censore (II secolo a.C.) e di Marco Terenzio Varrone (I secolo a.C.), il \"De re agricola\" dello spagnolo Lucio Columella (61 - 65 d.C.) e alcuni dei libri (in particolare il XVIII) della \"Historia naturalis\" di Plinio il Vecchio (71 - 75 d.C.); chiude la serie la \"Opus agricolturae\" (460 -470 d.C.) di Rutilio Palladio, mediante la quale egli svolge opera di volgarizzazione attingendo alle credenze contadine (fu l'opera pi\u00f9 diffusa del Medioevo).\nPer diversi secoli non si hanno testimonianze sui progressi del sapere agronomico fino all'alba del Trecento, quando il bolognese Pietro de' Crescenzi compila il \"Liber commodorum ruralium\"; quest'opera \u00e8 costruita con gli strumenti concettuali di una scienza che colloca le fondamenta sul sapere Aristotelico.\nIl Liber \u00e8 l'espressione peculiare della cultura europea del Medioevo, frutto del lavoro di un dotto che pur scrivendo il latino nella vita quotidiana parla in volgare; da alcuni studiosi viene considerata la pietra miliare della letteratura agronomica italiana. \nUna svolta profonda si ebbe nell'Italia del Cinquecento con la grande fioritura di testi agronomici basati essenzialmente sul recupero della tradizione latina; non mancarono proposte originali ed innovative o quanto meno anticipatrici. Gli agronomi bresciani Camillo Tarello e Agostino Gallo ne sono gli esempi pi\u00f9 illustri studiando il migliore inserimento di piante leguminose e foraggiere in cicli di rotazione poliennale, con lo scopo di accrescere la produzione cerealicola e di rafforzare l'allevamento.\nMa gran parte di queste pubblicazioni a carattere agronomico, nonostante la grande diffusione per l'epoca, furono destinate a restare pur sempre oggetto di scambio culturale per nobili e cittadini; molto pi\u00f9 difficile era introdurre cambiamenti effettivi nelle pratiche e negli strumenti tra le masse contadine.\nSar\u00e0 necessario attendere ancora due secoli prima che le tecniche agronomiche praticate sul territorio peninsulare subiscano l'impulso necessario a spingere l'agricoltura verso la modernizzazione.\nLa prima tappa fondamentale del percorso verso la specializzazione dell'agronomo moderno, risale all'et\u00e0 napoleonica, quando la definizione tecnica del termine \u201cagronomia\u201d subentr\u00f2 alla \u201darte georgica\u201d, grecismo coniato a Firenze alla fine del Settecento; ma saranno i primi anni dell'Ottocento ad intravedere il delinearsi, seppure in modo soffuso, della figura dell'agronomo disgiunta da quella dell'agricoltore, intesa come attivit\u00e0 lavorativa di uomini che, avendo seguito uno specifico percorso formativo, erano in grado di teorizzare fenomeni naturali cogliendone l'intrinseca sostanza.\nPer tutto il secolo XIX, nonostante l'affermarsi del significato autonomo e svincolato parzialmente sia dalla propriet\u00e0 terriera sia dal mondo produttivo in senso stretto, notevoli furono le difficolt\u00e0 per circoscrivere il campo specifico della disciplina che presentava limiti molto labili.\nSi deve attendere il 1929, anno in cui il R.D. n\u00ba 2248 sanciva la costituzione dell'Ordine e definiva l'Agronomo \u201claureato nei regi Istituti superiori di scienze agrarie\u201d, abilitato all'esercizio della professione dal superamento dell'esame di Stato e in quanto tale ammesso ad iscriversi all'albo.\nLa codificazione dello Status professionale era dunque il punto di partenza per la progressiva identificazione della figura dell'agronomo, in stretto rapporto con la delimitazione della sua base scientifica, che per lungo tempo aveva atteso la definizione della propria identit\u00e0, tra convergenze ed intersezioni con altre specializzazioni.\nMa il processo di \u201cprofessionalizzazione\u201d degli agronomi fu ostacolato, a pi\u00f9 riprese, oltre che da una struttura di mercato sfavorevole, anche dagli insuccessi incassati nel processo di rivendicazione della competenza esclusiva. L'individuazione delle attribuzioni della professione di dottore agronomo ha costituito, e costituisce tuttora, un terreno di continuo conflitto con altre occupazioni confinanti (periti agrari, ingegneri, architetti, geometri e veterinari).\nPer tutto il periodo fascista, agronomi e periti agrari erano iscritti, seppure in sezioni diverse, in un unico albo.\nLe vicende belliche della seconda guerra mondiale e la conseguente ricostruzione, poco spazio hanno riservato alle rivendicazioni di tipo professionale; solo nel 1976 con la legge n\u00ba 3 e il relativo regolamento d'attuazione approvato nel 1981 si \u00e8 finalmente raccolto e tentato di armonizzare tutte le disposizioni preesistenti, gettando le basi per l'affermazione del ruolo autonomo del dottore agronomo e del dottore forestale rispetto ad altre professioni tecniche.\nAncor di pi\u00f9 la legge n. 152 del 10 febbraio 1992 provvedeva a chiarire definitivamente le competenza professionali dell'agronomo, stabilendo, all'art. 2 che \u201csono di competenza dei dottori agronomi e dei dottori forestali le attivit\u00e0 volte a valorizzare e gestire processi produttivi agricoli, zootecnici e forestali, a tutelare l'ambiente e, in generale, le attivit\u00e0 riguardanti il mondo rurale\u201d ed entrando nel merito pi\u00f9 specifico elencando una serie di attribuzioni e competenze che per quanto riguarda la parte ingegneristica sono comuni anche ad architetti e ingegneri.\nDottore agronomo in Italia.\nLa denominazione legale italiana \u00e8 dottore agronomo (abbreviato dott. agr.).\nAccesso alla professione.\nIl nuovo ordinamento degli studi introdotto con il D.P.R. n\u00ba 328/2001 prevede due livelli di formazione universitaria:\nPer tanto, le Facolt\u00e0 di Agraria italiane, unitamente ad altre Facolt\u00e0 Universitarie di tipo ingegneristico, rilasciano questi due titoli dottorali che consentono l'accesso all'esame di stato per l'abilitazionea professionale e l'iscrizione all'Ordine, oggi distinto nelle sezioni A e B.\nL'iscrizione all'albo professionale dell'Ordine dei Dottori Agronomi e dei Dottori Forestali \u00e8 accompagnata, rispettivamente, dalle dizioni:\nL'agronomo per esercitare la professione deve essere iscritto all'albo dei dottori agronomi e forestali a cui possono accedere storicamente e naturalmente i laureati in scienze agrarie o in scienze forestali e dal 2001 con il DPR 328 2001 anche i laureati magistrali in architettura, ingegneria civile e pianificazione territoriale, urbanistica e ambientale, che abbiano superato un apposito esame di stato per l'abilitazione alla professione, \nGli iscritti all'Albo dei Dottori Agronomi e Dottori Forestali, nel 2006 in Italia, erano circa 20.000.\nCompetenze professionali.\nSono di competenza dei dottori agronomi e dei dottori forestali le attivit\u00e0 volte a valorizzare e gestire i processi produttivi agricoli, zootecnici e forestali, a tutelare l'ambiente e, in generale, le attivit\u00e0 riguardanti il mondo rurale. In particolare, sono di competenza dei dottori agronomi e dei dottori forestali: \nAttivit\u00e0 professionale.\nL'ordinamento professionale del dottore agronomo costituisce una solida base per la comprensione del suo campo di attivit\u00e0.\nL'ampiezza delle competenze, individuate puntualmente dalla legge n.3/76 e definite magistralmente dalla legge n. 152/92, evidenziano come gi\u00e0 da tempo questa figura professionale non possa pi\u00f9 essere intesa solamente come \u201cil laureato per l'impresa agricola\u201d.\nOltre all'importante funzione di consulente per la conduzione tecnica, economica e produttiva dell'azienda agricola, l'agronomo ha specifiche competenze professionali anche in tutto ci\u00f2 che riguarda il territorio rurale e le funzioni ad esso collegate.\nFondamento dell'attivit\u00e0 professionale per l'agronomo \u00e8 specifica competenza nelle questioni tecniche, legali e amministrative legate al territorio e all'ambiente, con particolare riferimento alle \"stime\" di beni mobili ed immobili e al loro relativo uso.\nL'apertura del mercato globale alla commercializzazione dei prodotti della terra, sempre con maggiore insistenza, richiedono all'agronomo particolari competenze professionali nel settore del \"management\" e \"marketing\".\nInoltre l'agronomo, inteso come \"gestore del territorio\", assume ruoli specifici in settori interdisciplinari, quali quello \"Biologico-paesaggistico-urbanistico\" che richiedono le sue conoscenze per lo studio dell'Impatto ambientale di opere complesse quali quelle a rete (strade, linee ferroviarie, impianti per il trasporto dell'energia ecc.), delle cave e delle discariche.\nLa pianificazione territoriale, per l'armonizzazione dell'ambiente rurale con l'insediamento edificato, residenziale o produttivo diffuso.\nL'arredo urbano, nell'ambito della realizzazione di spazi verdi nelle grandi aree metropolitane; la sempre crescente richiesta di interventi manutentivi sul verde esistente, molte volte anche con valore storico.\nAltro settore dove l\u2019agronomo pu\u00f2 operare \u00e8 quello urbano, sia dal punto di vista edilizio che ambientale. \nAlcune figure professionali derivate dall'agronomo sono l'enologo e lo zoonomo."}
{"id": "512481", "revid": "78273", "url": "https://it.wikipedia.org/wiki?curid=512481", "title": "Bantu (civilt\u00e0)", "text": ""}
{"id": "512484", "revid": "1048993", "url": "https://it.wikipedia.org/wiki?curid=512484", "title": "Athina Onassis", "text": "Biografia.\nNata da Christina Onassis, figlia dell'armatore greco Aristotele Onassis e della sua prima moglie Athina Livanou (figlia dell'armatore Stavros Livanos), e dal suo quarto marito Thierry Roussel, erede di una casa farmaceutica. I genitori divorziano nel 1987 dopo che il padre aveva avuto due figli dall'amante Marianne \"Gaby\" Landhage. La madre \u00e8 morta nel 1988 quando la bambina aveva appena 3 anni. Dopo la morte della madre viene cresciuta dal padre e dalla sua amante con la quale ha aveva avuto un altro figlio. Il padre si risposa con la madre dei suoi altri tre figli. I rapporti con il padre sono freddissimi dal 2002, cio\u00e8 da quando si \u00e8 trasferita in Brasile, per seguire il compagno \u00c1lvaro \"Doda\" de Miranda Neto, divenuto poi suo marito. \n\u00c8 l'unica erede (dal 29 gennaio 2006), oltre alla fondazione Alexander Onassis, dell'enorme patrimonio di suo nonno Aristotele il cui ammontare si aggirerebbe intorno ai 2,7 miliardi di dollari. Il patrimonio complessivo include fra l'altro una cinquantina di navi, palazzi principeschi a Parigi e a Londra, ville a Ibiza e a Ginevra, un grattacielo a New York, due miniere di diamanti in Sudafrica, azioni di oltre 360 societ\u00e0 internazionali di varia natura, 217 conti bancari, gioielli, cavalli da corsa, opere d'arte. Pi\u00f9 naturalmente l'isola di Skorpios, nel mar Ionio, (l'isola che suo nonno, che vi \u00e8 sepolto, compr\u00f2 per regalare alla sua amante Maria Callas), ceduta nel 2013, collezioni di arte e di gioielli e molti altri beni. Alcuni dei gioielli della madre, per un valore di 8 milioni di sterline, sono stati battuti all'asta da Christie's l'11 giugno 2008.\nVita privata.\nIl 3 dicembre 2005 si \u00e8 sposata nella tenuta \"Funda\u00e7\u00e3o Oscar e Maria Luisa Americano\" nell'entroterra di San Paolo del Brasile con \u00c1lvaro de Miranda Neto.\nOmaggi.\nAd Athina, atleta nel campo dell'equitazione internazionale, \u00e8 stato dedicato anche un concorso ippico a Saint Tropez che prende proprio il suo nome."}
{"id": "512488", "revid": "106456", "url": "https://it.wikipedia.org/wiki?curid=512488", "title": "Reform Club", "text": "Il Reform Club (lett. \"Club della riforma\") \u00e8 un club per gentiluomini londinese sito al numero 104 di Pall Mall nel centro di Londra.\nStoria.\nFu fondato nel 1836 dal deputato Edward Ellice (1783-1863), inizialmente per far incontrare i membri di entrambe le camere del parlamento con le idee radicali, diffusesi in occasione del passaggio del \"Reform Act\" del 1832.\nSe al tempo della sua fondazione il Club era legato al Partito Liberale, oggi non \u00e8 legato a nessun partito politico e per entrare a farne parte non \u00e8 necessario mostrare lealt\u00e0 al partito liberale. Comunque il club continua a mantenere la sua tradizione liberale e progressista.\nLa sede.\nL'edificio neorinascimentale che ospita il club fu commissionato a Sir Charles Barry, uno dei pi\u00f9 importanti architetti dell'epoca e costruito tra il 1837 e il 1841 dall'impresa di Grissell &amp; Peto; ispirato ai palazzi del Rinascimento italiano, fu aperto nel 1841.\nL'esterno \u00e8 ispirato al Palazzo Farnese progettato da Antonio da Sangallo il Giovane e Michelangelo Buonarroti che l'architetto inglese studi\u00f2 molto attentamente; all'interno si trova una biblioteca, una \"Coffee Room\" (nome tradizionale per la camera degli invitati), una stanza per fumatori e una per i giocatori di carte.\nNella cultura di massa.\nIl club \u00e8 diventato famoso anche grazie al romanzo di Jules Verne \"Il giro del mondo in 80 giorni\", perch\u00e9 fu proprio durante una discussione tra una partita di carte e l'altra al Reform Club che Phileas Fogg scommise che sarebbe tornato nello stesso club entro ottanta giorni dopo avere compiuto il giro del mondo."}
{"id": "512493", "revid": "322321", "url": "https://it.wikipedia.org/wiki?curid=512493", "title": "Tommaso di Villanova", "text": "Biografia.\nFiglio di un mugnaio, nacque nel 1486 a Fuenllana, nella regione della Mancia (Spagna centro-meridionale), e crebbe nel vicino paese di Villanueva de los Infantes (italianizzato come Villanova). Studi\u00f2 arte e teologia presso l'Universit\u00e0 di Alcal\u00e1 de Henares dove, dopo la laurea, divenne professore di filosofia nel 1514.\nNel 1516 prese la decisione di entrare tra gli agostiniani di Salamanca: prese i voti perpetui nel 1518 e fu ordinato sacerdote; fu superiore in vari conventi, poi priore provinciale per l'Andalusia e la Castiglia: fu il primo ad inviare missionari agostiniani nelle Americhe.\nFu scelto da Carlo V come proprio consigliere spirituale e confessore personale: l'Imperatore lo stim\u00f2 a tal punto da offrirgli l'arcivescovado di Granada, ma Tommaso di Villanova rifiut\u00f2 per umilt\u00e0; nel 1544, sollecitato anche dal Papa, venne eletto arcivescovo metropolita di Valencia pur continuando a occuparsi del suo ordine religioso.\nMalato di angina pectoris, Tommaso di Villanova mor\u00ec l'8 settembre 1555. I suoi resti sono esposti nella cattedrale di Valencia.\nIl culto.\n\u00c8 stato beatificato il 7 ottobre 1618 da papa Paolo V: papa Alessandro VII lo ha proclamato santo il 1\u00ba novembre 1658.\n\u00c8 patrono di Genzano di Roma, dove viene festeggiato il 18 settembre di ogni anno presso la Parrocchia \"Santissima Trinit\u00e0\" di Genzano.\nMemoria liturgica l'8 settembre (per la messa tridentina il 22 settembre).\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "512495", "revid": "289247", "url": "https://it.wikipedia.org/wiki?curid=512495", "title": "San Tommaso da Villanova", "text": ""}
{"id": "512496", "revid": "36426", "url": "https://it.wikipedia.org/wiki?curid=512496", "title": "Guttuso", "text": ""}
{"id": "512503", "revid": "1543377", "url": "https://it.wikipedia.org/wiki?curid=512503", "title": "RNA interference", "text": "La RNA interference (dall'inglese \"interferenza dell'RNA\", abbreviata comunemente come RNAi) \u00e8 un meccanismo mediante il quale alcuni frammenti di RNA sono in grado di interferire (e \"spegnere\") l'espressione genica.\nLa RNAi si distingue da altri fenomeni di silenziamento genetico, dal momento che in \"Caenorhabditis elegans\" \u00e8 stata osservata essere in grado di diffondere da cellula a cellula e di essere ereditabile. Ci\u00f2 \u00e8 stato osservato anche nelle piante, oltre che nei mammiferi ma, nell'ultimo caso con minore efficienza, e solo nei primi stadi dello sviluppo embrionale. Si distingue quindi tra meccanismi coinvolgenti molecole a doppio filamento, RNA interference in senso stretto, mediate da molecole come Short interfering RNA e fenomeni coinvolgenti miRNA, a singolo filamento.\nBreve storia.\nPrima che la RNAi fosse ben caratterizzata, i diversi fenomeni di silenziamento genico legati all'RNA erano indicati con vari nomi, come \"silenziamento genico post-trascrizionale\", \"silenziamento genico indotto da virus\", \"co-soppressione dell'espressione genica\" o silenziamento transgenico. In seguito alla caratterizzazione completa del processo, \u00e8 stato chiaro che questi due fenomeni fossero in realt\u00e0 espressione dello stesso meccanismo.\nL'uso dell'RNA per ridurre l'espressione genica nelle piante \u00e8 stata una procedura comunemente usata per molti anni. RNA antisenso a singolo filamento venivano introdotti nelle cellule vegetali che si appaiavano con l'RNA messaggero a singolo filamento ad esso complementare. Mentre gli scienziati credevano inizialmente che il doppio filamento di RNA risultante dall'appaiamento non potesse venir tradotto in una proteina, \u00e8 ora chiaro che l'RNA a doppio filamento avvia invece il meccanismo dell'interferenza. L'uso di RNA a doppio filamento \u00e8 diventato pi\u00f9 diffuso dopo la scoperta del meccanismo molecolare dell'RNAi, inizialmente in petunia, pi\u00f9 tardi in Caenorhabditis elegans.\nNel 1990 Jorgensen la scopre, introducendo transgeni responsabili della pigmentazione della petunia per ottenere petunie pi\u00f9 scure, viola intenso. Accade per\u00f2 che la pigmentazione \u00e8 inspiegabilmente ridotta del 40% nelle petunie transgeniche che diventarono addirittura pi\u00f9 chiare; e una ridotta espressione del gene endogeno oltre che del transgene (cosoppressione)\nIl processo molecolare.\nLa RNAi \u00e8 un processo specifico e potente portato avanti dalla cellula. Sebbene non tutti i dettagli del processo stesso siano ancora chiari, sembra che il cosiddetto \"macchinario dell'RNAi\", una volta individuata una molecola di RNA a doppio filamento (dsRNA), sia in grado di avviare il meccanismo della RNAi. \nFunzione e significato evolutivo.\nIl meccanismo della RNAi \u00e8 ampiamente utilizzato nel silenziamento dell'espressione genica: \u00e8 stato osservato che certe regioni genomiche codificano per alcune brevi molecole di RNA (dette genericamente microRNA), in grado di ripiegarsi a formare una forcina (si parla in questo caso di \"short hairpin RNA\", o shRNA). Quando gli enzimi della RNAi individuano tali molecole, le processano come precedentemente detto, quindi sono in grado di portare alla degradazione tutti gli mRNA complementari presenti nel citosol. La riduzione della presenza degli mRNA ha come ovvia conseguenza il calo di sintesi della proteina da essi codificata. Questo meccanismo \u00e8 stato inizialmente individuato come \"JAW microRNA\" in \"Arabidopsis thaliana\": questo RNA \u00e8 coinvolto nella regolazione di alcuni geni che controllano la forma della pianta. In seguito, sono stati individuati numerosi altri microRNA dal meccanismo simile in numerosi organismi eucarioti (pi\u00f9 di 300).\nUn altro possibile significato della RNAi pu\u00f2 essere legato al fatto che il ciclo vitale e replicativo di molti virus comprende un passaggio durante il quale il genoma virale \u00e8 costituito di dsRNA. Ci\u00f2 induce a pensare che il sistema della RNAi si sia evoluto anche per rispondere alle infezioni virali.\nLa RNAi \u00e8 stata anche legata a numerosi processi cellulari, come la formazione della struttura del centromero e della eterocromatina.\nLa scoperta.\nLa rivoluzionaria scoperta della RNAi avvenne per caso in seguito ad esperimenti in corso su organismi vegetali negli USA e nei Paesi Bassi a cavallo tra gli anni ottanta e gli anni novanta. In particolare, i ricercatori stavano lavorando sulla produzione di fiori di Petunia con colorazione pi\u00f9 vivace. Per raggiungere questo scopo, introdussero nelle piantine alcune copie aggiuntive di un gene noto per codificare un enzima chiave nella colorazione dei petali. Sorprendentemente, molte piantine cos\u00ec trattate non presentavano gli attesi colori intensi ma erano privi di colore. Attraverso un'analisi pi\u00f9 precisa, i ricercatori furono in grado di scoprire che sia il gene endogeno che il transgene erano stati \"soppressi\". Per questo motivo, il fenomeno fu inizialmente definito come \"co-soppressione dell'espressione genica\": il meccanismo molecolare, in ogni caso, rimaneva ignoto.\nAlcuni anni pi\u00f9 tardi, alcuni virologi vegetali fecero un'osservazione simile. Le loro ricerche erano indirizzate all'individuazione dei meccanismi di resistenza delle piante contro i virus. In quel periodo si era dimostrato che le piante erano in grado di produrre proteine specifiche virali. Queste proteine erano in grado di rendere le piante \"tolleranti\" o \"resistenti\" alle infezioni virali. In ogni caso, essi osservarono che, sorprendentemente, anche le piante aventi solo brevi frammenti degli RNA codificanti per quelle proteine erano in grado di resistere alle infezioni virali.\nEssi conclusero che tali molecole di RNA fossero in grado di \"attaccare\" i virus, inibendone la replicazione e la diffusione attraverso la pianta. Agendo in senso inverso, provarono in seguito ad introdurre brevi sequenze geniche all'interno dei virus che infettano piante. Allo stesso modo, in seguito all'infezione con questi virus, le piante non erano pi\u00f9 in grado di produrre proteine dai quegli specifici geni. I ricercatori chiamarono questo fenomeno \"silenziamento genico indotto da virus\" (o \"VIGS\", dall'inglese \"virus-induced gene silencing\"). I fenomeni individuati fino a questo punto furono denominati \"silenziamento genico post-trascrizionale\".\nIn seguito a queste osservazioni iniziali, molti laboratori iniziarono a ricercare il processo molecolare alla base di queste manifestazioni. Nel 1998 gli americani Andrew Fire e Craig C. Mello iniettarono RNAds all'interno di Caenorhabditis elegans, un verme nematode, individuando un potente effetto di silenziamento. Il termine \"RNA interference\" fu coniato in questa occasione.\nNel 2006 Fire e Mello hanno vinto il Premio Nobel per la medicina e fisiologia per i loro lavori nel campo della RNA interference.\nSilenziamento genico.\nLa RNAi sta avendo un numero crescente di applicazioni nel campo dell'ingegneria genetica. In particolare, la RNAi viene utilizzata per silenziare selettivamente l'espressione genica al limite di qualunque gene. Questi studi, chiamati di \"loss of function\", permettono di identificare il ruolo di un determinato gene attraverso il suo \"spegnimento\". Il meccanismo della RNAi, da questo punto di vista, risulta molto ben adattabile a questo tipo di finalit\u00e0. La RNAi, oltretutto, permette di svolgere studi di \"loss of function\" senza eliminare fisicamente un gene (un processo definito \"knock-out\"): lo \"spegnimento\" mediato da RNAi, infatti, \u00e8 genericamente definito \"knock-down\". I vantaggi di questa modalit\u00e0 consistono tra l'altro nella possibilit\u00e0 di ripristinare l'attivit\u00e0 del gene silenziato (attraverso l'utilizzo di sistemi di transgenesi condizionale).\nLa maggior parte delle applicazioni della RNAi sono state portate avanti su organismi modello come \"Caenorhabditis elegans\" ed il moscerino della frutta \"Drosophila melanogaster\". \n\"C. elegans\" \u00e8 particolarmente utile negli studi su e con RNAi, dal momento che gli effetti del silenziamento genico su questo organismo sono generalmente ereditabili e perch\u00e9 l'inserimento dall'esterno di RNAds \u00e8 particolarmente semplice. Attraverso un meccanismo i cui dettagli non sono ancora ben noti, infatti, \u00e8 possibile servirsi di batteri come \"Escherichia coli\" per trasferire RNA nell'organismo. \"C.elegans\" viene nutrito con questi batteri, che cos\u00ec trasferiscono RNA al verme direttamente nel tratto intestinale dell'animale. Questo processo \u00e8 molto efficiente e veloce, nonch\u00e9 molto meno oneroso dei metodi tradizionali, come l'inserimento dell'animale in una soluzione contenente l'RNA da trasferire o l'iniezione dello stesso RNA nelle gonadi dell'animale.\nApplicazioni in medicina.\nIl dsRNA che avvia la RNAi pu\u00f2 essere utilizzato come farmaco. La prima applicazione in questo senso a raggiungere i \"trial clinici\" \u00e8 stata quella per il trattamento per la degenerazione maculare. La RNAi \u00e8 anche stata dimostrata essere molto efficace nella reversione del danno epatico in modelli animali murini. Un altro utilizzo possibile di questi farmaci potrebbe essere quello di repressori di geni essenziali di numerosi patogeni (batterici o virali). In questo modo, come avviene del resto gi\u00e0 per la maggior parte dei farmaci in commercio, il patogeno non sarebbe in grado di sopravvivere. La RNAi, ad esempio, si \u00e8 dimostrata efficace nel silenziamento dei geni di HIV in un modello della malattia in topo.\nDal momento che la RNAi \"interferisce\" solo con molecole di acido nucleico gi\u00e0 trascritte (e non direttamente con il DNA), essa potrebbe avere un interessante sviluppo nel campo della terapia genica. I sostenitori delle terapie a base di RNAi, infatti, ricordano che queste non solleverebbero tutti i dubbi etici che attualmente un qualsiasi intervento sul DNA sembra comportare: i \"farmaci ad RNA\", infatti, sarebbero considerati dall'opinione pubblica alla stregua dei farmaci attualmente in uso. Per questo motivo, la RNAi e le terapie basate sulla RNAi stanno attraendo un numero sempre maggiore di industrie farmaceutiche e biotecnologiche."}
{"id": "512504", "revid": "54193", "url": "https://it.wikipedia.org/wiki?curid=512504", "title": "Hydrogen", "text": ""}
{"id": "512505", "revid": "695564", "url": "https://it.wikipedia.org/wiki?curid=512505", "title": "Chlorine", "text": ""}
{"id": "512510", "revid": "1915706", "url": "https://it.wikipedia.org/wiki?curid=512510", "title": "Clorometano", "text": "Il clorometano, CH3Cl, noto anche con il nome di metilcloruro, cloruro di metile o per mezzo delle sigle R-40 o HCC 40, \u00e8 un composto chimico che si presenta sotto forma di gas incolore, infiammabile e caratterizzato da un odore leggermente dolciastro. In passato \u00e8 stato utilizzato largamente come refrigerante, tuttavia i rischi connessi alla sua tossicit\u00e0 ne hanno ridotto l'impiego ed oggigiorno non \u00e8 pi\u00f9 utilizzato nei prodotti di largo consumo.\nIl clorometano fu sintetizzato per la prima volta dai chimici francesi Jean Baptiste Dumas e Eug\u00e8ne-Melchior P\u00e9ligot nel 1835, facendo bollire una miscela di metanolo, acido solforico e cloruro di sodio. Questa sintesi \u00e8 tuttora alla base del metodo di preparazione odierno.\nPropriet\u00e0 chimico-fisiche.\nSi presenta come gas incolore, pi\u00f9 pesante dell'aria, \u00e8 poco solubile in acqua (0,48% in massa a 25\u00a0\u00b0C) ma \u00e8 solubile nei comuni solventi organici (es. acetone, alcooli, eteri) e negli oli minerali"}
{"id": "512511", "revid": "767487", "url": "https://it.wikipedia.org/wiki?curid=512511", "title": "Maschere di celluloide", "text": "Maschere di celluloide (\"Show People\") \u00e8 un film del 1928 diretto da King Vidor. Veicolo per i protagonisti Marion Davies e William Haines, il film \u00e8 uno sguardo spensierato alla Hollywood della fine del cinema muto (fu distribuito l'anno dopo de \"Il cantante di jazz\") e include numerosi camei di personalit\u00e0 del cinema nel ruolo di s\u00e9 stessi, come Charlie Chaplin, Douglas Fairbanks, William S. Hart, John Gilbert, Elinor Glyn e gli stessi Vidor e Davies.\nIl film fu proiettato in anteprima a New York l'11 novembre 1928 e distribuito negli Stati Uniti dalla Metro-Goldwyn-Mayer il 20 novembre con una colonna sonora Movietone completa di partitura musicale sincronizzata ed effetti sonori. Il film fu rieditato nel 1982 con una nuova partitura orchestrale di Carl Davis. Nel 2003 fu scelto per la conservazione nel National Film Registry della Biblioteca del Congresso in quanto \"culturalmente, storicamente o esteticamente significativo\", mentre il 14 giugno 2012 \u00e8 stato distribuito per la prima volta in DVD nella collana on demand Warner Archive Collection, con la colonna sonora originale.\nTrama.\nPeggy Pepper, carina e tonta aspirante attrice, si reca piena di grandi speranze nella \"Mecca del Cinema\" cercando di affermarsi come attrice drammatica. Ma il suo stile \u00e8 cos\u00ec goffo ed enfatico che sfonda come attrice comica. Comincia a darsi delle arie, snobbando il suo partner degli inizi che l'ha aiutata nella sua carriera. Alla fine, la ragazza torna con i piedi per terra e torna dal paziente Billy.\nDistribuzione.\nData di uscita.\nLe date di uscita internazionali sono state:\nAccoglienza.\nCritica.\nM. Hall, \"New York Times\", 12 novembre 1928: \u00abUna pesante satira della vita di Hollywood diretta da King Vidor. Ma non \u00e8 il solo responsabile della gaiezza di questo film, giacch\u00e9 Marion Davies ne condivide il merito grazie alla sua recitazione insolitamente abile. Vidor, che pi\u00f9 di una volta si \u00e8 dimostrato un mago nel dirigere gli attori, ha ottenuto qui un risultato in apparenza impossibile, cavando da William Haines un'interpretazione contenuta\u00bb.\n\"La rivista cinematografica\", a. XI, n.9, 15 maggio 1930: \u00abUna volta tanto ci \u00e8 concesso di penetrare nei misteri degli studios della capitale dell'arte muta. Questo originale lavoro infatti ci porta negli ambienti artistici di Hollywood e ha per protagonisti alcuni attori alle prese con tutte le difficolt\u00e0 che la carriera presenta prima di conquistare fama e ricchezza. Interpretazione di una spontaneit\u00e0 quale maggiore non si potrebbe desiderare: \u00e8 evidente, infatti, che in essa gli attori hanno portato molto per non dire tutto di s\u00e9 stessi. Il film ci presenta inoltre graziose scenette quali quelle dei divi seduti pacificamente a mensa: Douglas, Charlot e altri, soddisfatti di essere colti una volta tanto dall'obbiettivo per cos\u00ec dire allo scoperto. Morbida e nitida la fotografia\u00bb."}
{"id": "512512", "revid": "36426", "url": "https://it.wikipedia.org/wiki?curid=512512", "title": "Bargello", "text": ""}
{"id": "512513", "revid": "599013", "url": "https://it.wikipedia.org/wiki?curid=512513", "title": "IRCAM", "text": "La sigla IRCAM designa due istituzioni:"}
{"id": "512514", "revid": "1762097", "url": "https://it.wikipedia.org/wiki?curid=512514", "title": "Capo Colonna", "text": "Capo Colonna (\"\u039b\u03b1\u03ba\u03af\u03bd\u03b9\u03bf\u03bd \u1f04\u03ba\u03c1\u03bf\u03bd\" in et\u00e0 antica ed ellenistica, \"promontorium\" \"Lacinium\" in et\u00e0 romana) \u00e8 il promontorio che determina il limite meridionale del golfo di Taranto, ma anche la punta pi\u00f9 orientale della penisola c\u0227labrese, otto chilometri a sud di Crotone. Il toponimo moderno \u00e8 dovuto alla presenza dell'unica colonna rimasta eretta del tempio dedicato ad Hera Lacinia. Fino al XVI secolo era chiamato \"capo delle Colonne\" perch\u00e9 erano rimaste al loro posto molte colonne del tempio di Hera Lacinia. La sua importanza risiede nella quantit\u00e0 di elementi storici che sono legati a questa punta di terra protesa sullo Ionio. Sfortunatamente il Santuario di Hera venne utilizzato come cava di pietre lavorate per il castello, il porto e i palazzi nobiliari della citt\u00e0 di Crotone, fino a che solo una solitaria colonna rimase in vista dei naviganti, eretta fra i ruderi.\nPromontorio di confine.\nProprio la caratteristica di limite facilmente identificabile rese il capo Lacinio punto di riferimento per la navigazione e per la definizione di confini. Questo metodo di indicare i limiti della navigazione e le aree di influenza era generalizzato e derivava dal tipo di navigazione \"sottocosta\" dell'epoca; anche i trattati fra Roma e Cartagine prendevano un promontorio (capo Bello) come limite insuperabile dalle navi Romane.\nCon la fondazione di Crotone da parte di coloni greci nell'VIII secolo a.C. l'area dell'antico Capo Lacinio, gi\u00e0 considerata sacra dalle popolazioni autoctone, viene ulteriormente nobilitata dalla costruzione del famoso tempio dedicato a Hera Lacinia, divinit\u00e0 greca, protettrice delle donne e della fertilit\u00e0 e che viene nella mitologia classica abbinata alla romana Giunone. Queste due principali qualit\u00e0: la facile riconoscibilit\u00e0 dal mare e la presenza del tempio fecero convergere sul capo Lacinio le pagine della storia.\nUn riferimento alla funzione di \"pietra di confine\" ci viene fatta da Tito Livio quando ci informa che le navi romane, per il trattato stipulato nel 303 a.C. con Taranto non potevano superare il capo Lacinio. La mancata osservanza di questo trattato spinse nel 282 a.C. la citt\u00e0 greca ad attaccare i romani e successivamente alle guerre pirriche.\nE sempre Tito Livio ci racconta che gli ambasciatori di Filippo V di Macedonia che stavano venendo in Italia per sottoscrivere il trattato con Annibale, avevano preso terra a capo Lacinio per non usare la troppo ovvia e controllata rotta diretta dall'Epiro a Brindisi. \nE a capo Lacinio furono nuovamente catturati quando cercarono di ritornare in Macedonia.\nIl tempio di Hera Lacinia.\nIl tempio vero e proprio aveva la classica forma dei templi greci: un imponente complesso in stile dorico alte oltre 8 metri e costituite da 8 rocchi scanalati. Il tetto era di lastre di marmo e tegole in marmo pario. Nulla si sa delle decorazioni che per\u00f2 erano certo presenti come si pu\u00f2 dedurre dal ritrovamento di una testa femminile in marmo della Grecia e pochi altri frammenti.\nLa colonna, in stile dorico, fino al 1638 era affiancata da un'altra caduta per un terremoto e poggia sui pochi resti del possente stilobate.\nNelle adiacenze \u00e8 tracciata una \"Via Sacra\" di una sessantina di metri e larga oltre 8 metri. Al complesso del tempio appartengono anche almeno tre altri edifici chiamati \"Edificio B\", \"Edificio H\", \"Edificio K\".\nDescrizione.\nNel libro XXIV, III di \"Ab Urbe condita libri\" leggiamo la pastorale descrizione che Tito Livio fornisce del tempio di Capo Lacinio. \nOltre le funzioni religiose al tempio erano affidate, per tradizione anche quelle di punto di ristoro per i naviganti e i mercanti. Ed era certo questa funzione che muoveva la generosit\u00e0 di chi la utilizzava; il tempio divenne rapidamente famoso e ricco. Inoltre l'egida di sacralit\u00e0 scoraggiava i ladri per cui i viaggiatori e anche le popolazioni locali trovarono utile depositare le loro ricchezze nel tesoro del tempio. La prassi di utilizzare i templi come banche era, d'altra parte, del tutto normale. Ricordiamo come a Roma le Vestali fossero depositarie dei testamenti e il tempio di Saturno Erario fosse il deposito del tesoro della citt\u00e0.\nNon che la sicurezza fosse assoluta. Per esempio, Annibale, quando dovette ritornare richiamato a Cartagine verso la fine della Seconda guerra punica, part\u00ec proprio da questo promontorio dopo aver ucciso tutti i cavalli che non poteva trasportare e -si dice- molti uomini che non lo volevano pi\u00f9 seguire, fatto appendere alle mura del tempio delle tavole di bronzo che riportavano le sue gesta in territorio italico e saccheggiato il tesoro del tempio stesso per pagarsi il noleggio delle navi.\nIl santuario cristiano.\nSul promontorio sorge oggi anche un santuario dedicato alla Madonna di Capocolonna (ubicato nei pressi del tempio dedicato a Hera Lacinia, del quale oggi rimane un'unica colonna dorica). Vi si venera un'immagine della Madonna attribuita a San Luca per il colore scuro della pelle del ritratto, simile alle immagini conservate a Bologna e a Cz\u0119stochowa. Secondo la tradizione l'immagine era stata presa dai pirati Turchi che, non essendo riusciti a incendiarla e non riuscendo a far muovere la nave, la gettarono in mare. Trovata sulla spiaggia da un pescatore, fu da lui custodita e successivamente ceduta a un convento. Il quadro in stile bizantino viene conservato nella cattedrale di Crotone, e una processione notturna sale al santuario di Capo Colonna ogni anno nella terza domenica di maggio per ricordare la vicenda.\nAltro.\nAlcune storici riportano che presso Capo Colonna si sarebbe verificata il 13 o 14 luglio 982 una battaglia tra le forze dell'imperatore del Sacro Romano Impero Ottone II ed i suoi alleati del nord, i Longobardi, contro le truppe di Ab\u016b l-Q\u0101sim \u02bfAl\u012b, Emiro di Sicilia, della dinastia dei Kalbiti. Fu chiamata battaglia di Capo Colonna - ma, pi\u00f9 propriamente dovrebbe essere invece chiamata \"battaglia della colonna\", poich\u00e9 le uniche fonti latine che indicassero il sito specifico dello scontro segnalavano appunto in \"civitate columnae\" (Lupo Prot., 1844 p. 55) oppure \"apud stilum\" (Rom. Sal. 1866, p. 400). Le fonti non forniscono molte informazioni topografiche, ma pu\u00f2 ritenersi errata l'ipotesi che \"apud stilum\" sia Capocolonna, perch\u00e9 allora il luogo era noto come \"Lacinio\"; il luogo finale dello scontro fu invece Columna Reggina (\"stylis\") - ove in epoca romana vi era una \"statio\" della Via Popilia e che si apre su un'ampia pianura, adatta a uno scontro di cos\u00ec ampie dimensioni, in posizione strategica per l'accesso allo stretto.\nAccanto al Santuario di Hera Lacinia sorge anche la torre di Nao, una delle fortificazioni del sistema delle Torri costiere del Regno di Napoli risalente al XVI secolo.\nIl Santuario mariano di Capo Colonna \u00e8 ogni anno \u00e8 meta di pellegrinaggio, per la festa della Madonna di Capocolonna.\nSempre nel mese di maggio il Parco Archeologico di Capocolonna ha ospitato il Festival dell'Aurora (nell'ambito dell'omonimo festival).\nNel 2016 per Decreto \u00e8 stata eretta dall'Arcivescovo di Crotone - Santa Severina la Confraternita Mariana della B.V. di Capocolonna, Mariana Confraternitas Beatae Virginis De Capite Columnarum.\nIl motto della Confraternita esprime bene l'anima del sentimento popolare pi\u00f9 profondo e genuino: Mater Domini, praesidium e cor huius vrbis - Madre del Signore, presidio e cuore di questa citt\u00e0.\nCaratteristiche sono anche le insegne: la cappa azzurra ricorda il colore mariano per eccellenza, mentre il collare dorato \u00e8 arricchito dalle medaglie in argento, raffiguranti la Madonna e la colonna di Capocolonna, un ricordo a quel passaggio dal passato di glorie pagane al culto religioso."}
{"id": "512515", "revid": "44939", "url": "https://it.wikipedia.org/wiki?curid=512515", "title": "RNAi", "text": ""}
{"id": "512516", "revid": "2174463", "url": "https://it.wikipedia.org/wiki?curid=512516", "title": "Davis (California)", "text": "Davis \u00e8 una citt\u00e0 della California situata nella contea di Yolo e nota per ospitare il Campus universitario UCDAVIS dell'Universit\u00e0 di California, Davis.\nDavis \u00e8 situata a 18\u00a0km a ovest di Sacramento, la capitale dello Stato della California e 113\u00a0km a nord-est di San Francisco.\nIl territorio \u00e8 verde e piuttosto pianeggiante motivo, insieme alle numerose piste ciclabili, per cui la citt\u00e0 \u00e8 divenuta nota per essere un paradiso per i ciclisti."}
{"id": "512518", "revid": "94511480", "url": "https://it.wikipedia.org/wiki?curid=512518", "title": "Teorema della mediana", "text": "In geometria piana, il teorema della mediana \u00e8 un teorema che lega la lunghezza della mediana in un triangolo alle lunghezze dei tre lati. \u00c8 attribuito ad Apollonio. La sua dimostrazione si pu\u00f2 ricondurre alla legge del coseno o teorema di Carnot.\nEnunciato.\nIn altri termini, con riferimento al triangolo \"OAB\" vale l'identit\u00e0:\nformula_1,\ndove \"M\" \u00e8 il punto medio di \"AB\".\nPrima dimostrazione.\nPonendo:\nformula_2\nSi ha:\nformula_3\nElevando al quadrato scalare i membri delle ultime uguaglianze si ha:\nformula_4\nsviluppando i calcoli si ottiene: \nformula_5\nformula_6\nsuccessivamente sommando membro a membro:\nformula_7\ne infine:\nformula_8.\nSeconda dimostrazione.\nPonendo:\nformula_9\napplicando, ora, il teorema del coseno ai triangoli \"OMA\" e \"OMB\", si ha:\nformula_10\nformula_11\nSommando quindi membro a membro le ultime uguaglianze si perviene all'identit\u00e0 richiesta."}
{"id": "512522", "revid": "46291", "url": "https://it.wikipedia.org/wiki?curid=512522", "title": "Artemisia dracunculus", "text": "Il dragoncello o estragone (\"Artemisia dracunculus\", L.) \u00e8 una pianta perenne, aromatica e amara, appartenente alla famiglia delle Asteracee. \u00c8 detto anche \"dragone\", \"tarfone\", \"tragone\", \"serpentaria\".\nOrigine.\n\u00c8 originaria della Siberia del sud e della Russia meridionale. In Italia \u00e8 una specie coltivata, raramente cresce spontanea.\nDescrizione.\nIl dragoncello \u00e8 una pianta erbacea.\nIl fusto forma dei cespugli che possono raggiungere l'altezza di circa un metro; ha fiori piccoli e di colore verde-giallastro, riuniti in infiorescenze a forma di pannocchia. Le foglie sono sottili, lucenti e di colore verde scuro. Il frutto \u00e8 di colore scuro ed \u00e8 grande 1-2 millimetri.\nI semi sono generalmente sterili.\nUso.\nCulinario.\n\u00c8 coltivata nell'Europa occidentale per i suoi usi gastronomici. Foglie e fiori vengono raccolti nei mesi pi\u00f9 caldi.\n\u00c8 molto utilizzata nella cucina toscana e in quella francese per insaporire pesce, uova ed altre pietanze. \u00c8 uno dei componenti principali della salsa bernese che si usa per insaporire la carne alla griglia.\nMedicinale.\nHa propriet\u00e0 antisettiche e digestive. Le foglie contengono sali minerali e le vitamine A e C. Masticare le foglie riduce la sensibilit\u00e0 delle papille gustative, favorendo l'assunzione di medicine amare. Solitamente le foglie si usano tramite un infuso. Le radici danno sollievo al mal di gola e l'infuso di foglie stimola l'appetito."}
{"id": "512524", "revid": "1543377", "url": "https://it.wikipedia.org/wiki?curid=512524", "title": "The Open Door", "text": "The Open Door \u00e8 il secondo album in studio del gruppo musicale statunitense Evanescence, pubblicato nel 2006 dalla Wind-up Records.\nIl primo singolo estratto \u00e8 \"Call Me When You're Sober\", trasmesso nelle radio dal 30 luglio 2006 e pubblicato a settembre.\nConcepimento e registrazioni.\nDurante un'intervista del 2004, venne per la prima volta dichiarato da Amy che la band avrebbe cominciato a comporre il nuovo album nel marzo del 2004, una volta concluso il tour di \"Fallen\". Dichiar\u00f2 inoltre che era impossibile per loro scrivere durante i tour e che \"tutti quanti i membri si sarebbero riuniti a casa sua per scrivere nuovo materiale\". Tuttavia, il processo di scrittura dell'album procedette molto lentamente per diverse ragioni, tra cui: il desiderio di Amy Lee di \"massimizzare il processo creativo\" e una produzione lenta, altri progetti laterali dei membri della band, il malessere di Terry Balsamo, l'abbandono di Will Boyd e Ben Moody e la perdita del manager, Dannis Rider.\nIl processo di scrittura di \"The Open Door\" richiese dunque un lungo periodo, durato ben 18 mesi. L'album fu infine registrato agli Record Plant Studios, Los Angeles, California e prodotto e mixato da Dave Fortman agli Ocean Way Studios. La maggior parte delle canzoni dell'album sono state accreditate ad Amy Lee e Terry Balsamo che condividono i crediti di 13 canzoni. Tuttavia, Amy ha scritto \"Like You\", \"Lithium\" e \"Good Enough\" da sola, mentre ha co-scritto \"All That I'm Living For\" insieme al chitarrista John LeCompt. Amy ha dichiarato che dopo l'abbandono di Moody, non aveva pi\u00f9 qualcuno che la trattenesse nel processo di scrittura. Gi\u00e0 da tempo, infatti, Ben e Amy non condividevano pi\u00f9 le stesse idee sul fare musica:\nBalsamo avrebbe quindi spronato Amy spingendola a fare delle cose che non avrebbe mai potuto fare con Ben: \"Lui \u00e8 un grande scrittore [...] \u00c8 come se ci fossimo detti 'smettiamola di parlare cos\u00ec seriamente di tutto e divertiamoci', e abbiamo scritto molte canzoni di cui mi sono totalmente innamorata\". Amy ha descritto il processo di scrittura di Balsamo durante un'intervista con \"The Sun\":\n Per Amy l'esperienza di quest'album \u00e8 stata \"molto intesa\" ed il comporre insieme a Terry l'ha fatta \"sentire purificata\", spingendola \"a un livello completamente nuovo di ispirazioni e possibilit\u00e0\".\nTematiche.\nCon la dipartita di Ben Moody, che aveva composto insieme a lei il precedente album, Amy pot\u00e9 avere il completo controllo sul nuovo progetto. Questo ebbe una forte influenza sui testi e sulle tematiche, trattanti per lo pi\u00f9 esperienze e fatti di vita della cantante: le relazioni amorose passate infelici e logoranti, gli effetti non sempre positivi della fama ottenuta grazie a \"Fallen\", i conflitti interiori e con la societ\u00e0, fatti molto intimi come la morte della sorella e il suo amore verso quello che sarebbe diventato poco tempo dopo suo marito, Josh Hartzler.\nSecondo Amy, The Open Door, rappresenterebbe un'evoluzione dal punto di vista delle tematiche rispetto al precedente lavoro. Come in \"Fallen\" (ma anche in \"Origin\") si parla delle esperienze difficili della vita, tuttavia non pi\u00f9 crogiolandosi in esse ma affrontandole e cercando delle soluzioni:\n\"Sweet Sacrifice\" \u00e8 la prima canzone dell'album contenente \"chitarre roboanti\" e una sezione d'archi. Il tema principale della canzone \u00e8 la fine di una relazione abusiva, che \u00e8 anche il concept che sta dietro molte canzoni di \"Fallen\".\n\"Call Me When You're Sober\" \u00e8 una canzone rock che incomincia come una piano ballad prima di trasformarsi improvvisamente in una canzone alternative metal con elementi che richiamano il nu-metal, il symphonic rock e la musica pop. Amy ha apertamente rivelato di aver scritto la canzone per il suo ex fidanzato Shaun Morgan, cantante dei Seether, che in quel tempo aveva gravi problemi di alcolismo.\n\"Weight of the World\" si configura come un mix tra pop e metal come dichiarato da \"Stornoway Gazette\". La canzone trova ispirazione dal peso della fama su Amy e questo pu\u00f2 essere letto chiaramente nei suoi versi: \"Feels like the weight of the world / Like God in heaven gave me a turn / Don't cling to me, I swear I can't fix you\" e ancora \"If you love me, then let go of me / I won't be held down by who I used to be\". La canzone contiene \"motivi orientaleggianti\" e \"voci distorte\".\n\"Lithium\" \u00e8 stata definita come una canzone rock lenta. Il ritornello, ora suonato al piano, fu originariamente scritto con la chitarra quando Amy aveva soltanto 16 anni. Chris Harris di MTV News ha comparato \"Lithium\" alle canzoni di Tori Amos. Il tema della canzone \u00e8 quello di un conflitto interiore tra pena e felicit\u00e0, dolore e quiete; un dualismo che viene poi rappresentato visivamente durante il videoclip tramite una Amy Lee vestita di bianco ed una in nero che si muove sotto la superficie di un lago. La tristezza stessa, non \u00e8 pi\u00f9 vista come l'unica e fondamentale fonte di ispirazione per fare arte.\n\"Cloud Nine\" \u00e8 stata ispirata da una rottura di un rapporto amoroso della cantante: \"If you want to live, let live/ If you want to go, let go/ What are we doing here?/ Because I can live without you\". Sono stati usati archi, effetti di studio e \"vocalizzi sovrapposti\" di Amy.\n\"Snow White Queen\" \u00e8 stata ispirata dalla cattiva esperienza della cantante con gli stalker.\nJon Dolan di \"Entertainment Weekly\" ha trovato delle somiglianze con la canzone \"Me and a Gun\" di Tori Amos. Sono stati usati diversi effetti industrial nella composizione.\n\"Lacrymosa\" contiene la sequenza \"Lacrimosa\" estratta dal Requiem di Mozart (1791). La parte orchestrale \u00e8 stata suonata da un'orchestra a 22 componenti diretta dal maestro Dave Campbell mentre la parte corale \u00e8 stata eseguita dal The Millennium Choir. Il coro in sottofondo vuol far rendere l'idea del contrasto tra la luce e l'oscurit\u00e0. La canzone contiene inoltre effetti elettronici e chitarre pesanti.\n\"Like You\" \u00e8 stata scritta in memoria della sorella defunta di Amy Lee, proprio come la canzone \"Hello\" in \"Fallen\". \u00c8 una delle canzoni pi\u00f9 intime della band, infatti, proprio come \"Hello\" non \u00e8 mai stata eseguita nei live: \"I long to be like you/Lie cold in the ground like you\". La traccia, forse anche per il tema trattato, \u00e8 stata comparata ai primi materiali prodotti per \"Fallen\".\n\"Lose Control\" \u00e8 stata ispirata da un forte suono di chitarra di Terry Balsamo e contiene delle influenze della band anglosassone Portishead. Il tema della canzone trae ispirazione dal fatto che la cantante abbia sempre l'impulso di avere sotto controllo ogni cosa che riguardi la band. Questo fatto, ben visibile dal processo compositivo di The Open Door, \u00e8 andato sempre di pi\u00f9 attenuandosi, infatti nel terzo album si assiste ad una maggiore partecipazione della band al processo creativo:\n\"The Only One\" era inizialmente chiamata \"Tuna Afternoon\" e trae ispirazione delle esperienze di isolamento provate dalla cantante dal resto delle persone intorno a lei, come se si fosse persa in un mondo che non le appartiene. Nella canzone si denigra il bisogno umano di avere una figura autoritaria che faccia da guida, come si vede nei versi: \"All our lives / We've been waiting / For someone to call our leader / All your lies / I'm not believing / Heaven shine a light down on me\".\n\"Your Star\" \u00e8 stata ispirata da una nottata solitaria trascorsa dalla cantante durante il tour di \"Fallen\". Amy scrisse il ritornello a Lisbona subito dopo aver guardato il cielo ed essersi resa conto di non poter vedere le stelle ben visibili da casa sua, ma in quel momento nascoste dall'inquinamento luminoso della capitale portoghese. Altra fonte di ispirazione \u00e8 stata la band Pantera.\n\"All That I'm Living For\" fu co-scritta con John LeCompt ed in essa \u00e8 riassunto il rapporto di amore e odio della cantante con la band. Il suo concepimento avvenne dopo che Amy realizz\u00f2 il fatto che la band fosse tutta la sua vita.\nSono contenuti \"cori potenti\", elementi di musica elettronica, \"chitarre graffianti\" ed i vocalizzi di Amy Lee.\n\"Good Enough\" \u00e8 una ballata a tema felice scritta esclusivamente da Amy Lee ed \u00e8 stata messa come ultima traccia dell'album in quanto, secondo la cantante, riassume in s\u00e9 il tema dell'album e il tema della vita stessa. La canzone trova infatti ispirazione nell'intenso amore provato per l'amico di lunga data e marito, Josh Hartzler.\nPubblicazione e promozione.\nL'album venne pubblicato in tutto il mondo tra 25 settembre 2006 (Polonia) e il 3 ottobre (Nord America e Argentina - vedi la cronologia completa della pubblicazione). La versione digitale dell'album fu resa disponibile in \"pre-order\" gi\u00e0 dal 15 agosto 2006 su iTunes e Walmart.com. Se acquistato prima dell'effettiva pubblicazione era possibile entrare in possesso di alcuni contenuti bonus come un'esclusiva intervista a Amy Lee e la traccia \"The Last Song I'm Wasting on You\", che apparve in seguito nel singolo \"Lithium\". Il 24 settembre fu reso disponibile l'intero streaming dell'album su AOL Music.\nSingoli.\nDa \"The Open Door\" sono stati estratti quattro singoli ufficiali. Il primo \u00e8 stato \"Call Me When You're Sober\", pubblicato lo stesso giorno dell'album, di cui \u00e8 stato realizzato un video diretto da Marc Webb. Successivamente sono stati pubblicati \"Lithium\" e \"Sweet Sacrifice\", i cui videoclip sono stati diretti rispettivamente da Paul Fedor e P. R. Brown. L'ultimo singolo, pubblicato oltre un anno dall'uscita dell'album, \u00e8 stato \"Good Enough\", il cui video \u00e8 stato diretto da Marc Webb e Rich Lee. Nell'ottobre 2007, \u00e8 stato inoltre pubblicato, solo in Colombia, come singolo promozionale, il brano \"Weight of the World\".\nFormazione.\nCrediti tratti da Allmusic e dal libretto dell'album.\nSuccesso commerciale.\nIl 21 ottobre 2006 l'album ha raggiunto la cifra di 1 milione di copie vendute nel mondo. L'8 novembre dello stesso anno diventa ufficialmente disco di platino nei soli USA e si appresta a raggiungere lo stesso risultato in Europa. A soli due mesi dall'uscita l'album ha venduto 2 milioni di copie nel mondo. Ad oggi \"The Open Door\" ha venduto pi\u00f9 di 5 milioni di copie in tutto il mondo."}
{"id": "512528", "revid": "114773377", "url": "https://it.wikipedia.org/wiki?curid=512528", "title": "Endocrinopatia", "text": "Endocrinopatia \u00e8 un termine medico generico che indica l'insieme di malattie dovute a processi patologici o disturbi nel funzionamento delle ghiandole endocrine nel corpo umano. Generalmente tali malattie sono dovute ad un eccesso o un difetto di secrezione di uno o pi\u00f9 ormoni.\nL'endocrinopatia pu\u00f2 essere singola se interessa una sola ghiandola oppure multipla, come nel caso della neoplasia endocrina multipla. La malattia, inoltre, pu\u00f2 essere clinicamente asintomatica oppure manifestarsi con un quadro sindromico di segni e sintomi."}
{"id": "512529", "revid": "1318658", "url": "https://it.wikipedia.org/wiki?curid=512529", "title": "Arrondissement di Montpellier", "text": "L\"arrondissement\" di Montpellier \u00e8 un \"arrondissement\" dipartimentale della Francia situato nel dipartimento dell'H\u00e9rault, nella regione dell'Occitania.\nStoria.\nFu creato nel 1800, sulla base dei preesistenti distretti.\nComposizione.\nL\"arrondissement\" \u00e8 composto da 93 comuni raggruppati in 22 cantoni, 10 dei quali all'interno della citt\u00e0 di Montpellier, ed elencati di seguito:"}
{"id": "512530", "revid": "339392", "url": "https://it.wikipedia.org/wiki?curid=512530", "title": "Duilio (1880)", "text": ""}
{"id": "512532", "revid": "599013", "url": "https://it.wikipedia.org/wiki?curid=512532", "title": "Frosini", "text": ""}
{"id": "512534", "revid": "834", "url": "https://it.wikipedia.org/wiki?curid=512534", "title": "Comitato internazionale olimpico", "text": ""}
{"id": "512537", "revid": "1501558", "url": "https://it.wikipedia.org/wiki?curid=512537", "title": "Animorphs", "text": "Animorphs \u00e8 una serie di libri per ragazzi della scrittrice statunitense K.A. Applegate.\nLa collana \u00e8 composta da 54 libri (pi\u00f9 varie storie addizionali), pubblicati negli Stati Uniti da Scholastic e in traduzione italiana da Arnoldo Mondadori Editore.\nTrama.\nProtagonisti della serie sono cinque ragazzi (Jake, Rachel, Cassie, Tobias e Marco) che fortuitamente scoprono che la Terra sta subendo una silenziosa invasione aliena da parte degli Yeerk, una razza di esseri simili a lumaconi che hanno la capacit\u00e0 di avvolgersi intorno al cervello delle altre razze per assumere il controllo del loro corpo, trasformandole in creature chiamate Controller. I cinque vengono avvertiti del pericolo da un altro alieno, un Andalita, che dona loro una portentosa tecnologia che consente ai ragazzi di trasformarsi in qualunque animale tocchino. Il potere ha un'importante limitazione: se non si inverte la metamorfosi entro due ore essa diventer\u00e0 permanente.\nI cinque protagonisti, a cui si aggiunger\u00e0 anche Ax, fratello dell'Andalita che ha donato loro il potere della metamorfosi, decidono di autonominarsi \"Animorph\". Gli Animorph combattono gli Yeerk in incognito, senza mai rivelare il loro vero aspetto umano ai loro nemici che, per contro, si convincono di avere a che fare con banditi Andaliti, essendo questi ultimi ufficialmente l'unica specie in possesso del potere della metamorfosi.\nPersonaggi.\nPersonaggi Secondari.\nUmani.\nNumerosissimi, privi di difetti rilevanti, estremamente adattabili e facilmente conquistabili, gli umani sono l'unica razza rappresentante quella che gli Yeerk definiscono Classe Cinque, ossia la classe di alieni che racchiude gli ospiti perfetti. Fin dall'inizio della serie diventano inconsapevolmente vittime della silenziosa invasione Yeerk sulla Terra.\nAndaliti.\nL'aspetto degli Andaliti \u00e8 vagamente simile a quello di centauri dal pelo azzurro, con quattro zampe dotate di zoccoli e torso umanoide. Il loro volto \u00e8 privo di bocca e il naso \u00e8 rappresentato da due cavit\u00e0. In cima alla testa hanno due antenne terminanti in ognuna in un occhio, che pu\u00f2 essere orientato in qualunque direzione. Possiedono una coda terminante in una lama affilatissima che possono usare come arma. Non avendo la bocca si nutrono attraverso gli zoccoli e si esprimono telepaticamente. La loro tecnologia \u00e8 molto pi\u00f9 avanzata di quella umana e sono in grado di viaggiare a una velocit\u00e0 superiore a quella della luce. La loro societ\u00e0 \u00e8 militarizzata e patriarcale, e i gradi a cui ogni Andalita maschio ambisce sono quello di principe e di principe di guerra, raggiungibili grazie ai meriti ottenuti in battaglia. L'intera razza Andalita \u00e8 inoltre soggetta al governo di un Gran Capo, che viene eletto dal popolo. Bench\u00e9 estremamente appetibili come corpi ospiti gli Andaliti sono virtualmente impossibili da sottomettere dagli Yeerk, data la loro tecnologia avanzata e la grande preparazione militare, e per questo sono classificati come razza aliena di Classe Quattro.\nYeerk.\nGli Yeerk sono parassiti simili a grossi lumaconi grigi, in grado di introdursi nel cervello di creature senzienti passando per il canale auricolare, andando a costituire esseri denominati Controller. Una volta nel cervello dell'ospite, uno Yeerk \u00e8 in grado di manovrare quel corpo a proprio piacimento, nonch\u00e9 leggere ogni pensiero e ricordo dell'ospite, che per contro rimane perfettamente cosciente, ma del tutto in balia del potere dello Yeerk. Ogni tre giorni uno Yeerk deve comunque uscire dal corpo ospite e andare a gettarsi nella Vasca Yeerk, un enorme lago torbido e limaccioso, in cui assorbe le radiazioni di una riproduzione del loro sole, denominata Kandrona; in caso contrario lo Yeerk muore di inedia. Al loro stato naturale gli Yeerk sono ciechi e il loro udito \u00e8 limitato agli ultrasuoni, mentre in forma di Controller possono usufruire di tutti i sensi dell'ospite. Se il loro ospite viene ucciso, anche lo Yeerk al suo interno muore quasi all'istante. Ogni Yeerk nasce in una Vasca Yeerk, insieme a centinaia di fratelli e sorelle grazie al sacrificio di tre Yeerk che fondono il loro corpo in uno solo, il quale poi si frammenta in diversi pezzi detti larve, ognuna delle quali d\u00e0 origine a uno Yeerk. Bench\u00e9 siano asessuati gli Yeerk hanno la tendenza a definire il proprio genere in base a quello del proprio ospite. In passato gli Yeerk furono un popolo pacifico, fino a quando il Principe Andalita Seerow non ebbe piet\u00e0 di loro e don\u00f2 loro tecnologie avanzate, permettendo loro di viaggiare nello spazio. Questo tuttavia caus\u00f2 la nascita negli Yeerk di sentimenti imperialisti che portarono alla sottomissione di numerose razze senzienti in tutto l'universo. All'inizio della saga gli Yeerk sono gi\u00e0 nel pieno dell'invasione della Terra, perfettamente organizzati e con un'enorme Vasca Yeerk costruita sottoterra in corrispondenza di una scuola e di un centro commerciale. La societ\u00e0 Yeerk \u00e8 militarizzata e le cariche pi\u00f9 importanti sono di tipo militare, ossia il sotto-Visser e il Visser, ognuno identificato da un numero che, in ordine decrescente ne definisce l'importanza. Al di sopra dei Visser vi \u00e8 il Concilio dei Tredici, che comanda tutta quanta la razza Yeerk.\nHork-Bajir.\nGli Hork-Bajir hanno l'aspetto di rettili antropomorfi, alti circa tre metri e con lame affilatissime che gli spuntano da svariate parti del corpo che servono loro a staccare dagli alberi la corteccia, di cui si nutrono. Gli Hork-Bajir non sono il frutto di un processo evolutivo, bens\u00ec di una manipolazione genetica a opera degli Arn che, in seguito a una grande catastrofe sul loro pianeta che distrusse gran parte della vegetazione, decisero di dare vita a delle creature che si nutrissero di corteccia e per questo necessitassero di prendersi cura degli alberi, assicurandosi che fossero abbastanza intelligenti per svolgere il loro ruolo, ma non abbastanza da eguagliare i loro creatori. Tuttavia esistono alcuni Hork-Bajir, denominati \u201cveggenti\u201d, che hanno un'intelligenza molto superiore a quella di un Hork-Bajir medio, e per questo spesso diventano dei capi per gli altri Hork-Bajir. Quando gli Yeerk, desiderosi di avere dei corpi ospiti potenzialmente tanto pericolosi, attaccarono il pianeta degli Arn e degli Hork-Bajir, gli Andaliti rilasciarono un virus che stermin\u00f2 gran parte degli Hork-Bajir, ma ne rimasero comunque abbastanza da fornire agli Yeerk un pericolosissimo esercito. A partire dal volume \"La Trasformazione\", grazie agli Animorph e all'Ellimist, inizia il processo che porter\u00e0 alla liberazione di numerosi Hork-Bajir, fino alla formazione di una vera e propria colonia. Gli Hork-Bajir sono considerati dagli Yeerk una specie aliena di Classe Tre, ovvero una specie in grado di fornire corpi ospiti potenti, ma poco numerosi e di difficile mantenimento.\nTaxxon.\nI Taxxon hanno le fattezze di enormi vermi, con quattro occhi rossi e una bocca circolare contornata da denti affilatissimi. Bench\u00e9 senzienti, i Taxxon sul proprio pianeta non costituirono mai una vera civilt\u00e0, a causa della loro terribile fame che li portava a divorarsi tra loro. L'unica autorit\u00e0 a cui i Taxxon sul loro pianeta natale obbedivano era una piccola montagna rossa, senziente e dotata di parola, chiamata \"Alveare Vivente\". Dietro la promessa di frequenti prede da divorare, gran parte dei Taxxon lasciarono che gli Yeerk li riducessero a Controller, nonostante gli ordini contrari dell'Alveare Vivente. Tuttavia, nel penultimo libro della saga, convinti da Arbon, un Andalita rimasto intrappolato nella metamorfosi da Taxxon, decidono di tradire gli Yeerk e schierarsi con gli Animorph, dietro la promessa di ricevere il potere della metamorfosi e potere vivere come \"nothlit\" nel corpo di anaconde, liberandosi per sempre della loro fame. Gli Yeerk classificano i Taxxon come specie aliena di Classe Due, cio\u00e8 una specie che pu\u00f2 fornire ospiti che presentano dei gravi difetti.\nPemaliti e Chee.\nI Pemaliti furono una razza estremamente progredita sia tecnologicamente che culturalmente, al punto da avere perso qualsiasi propensione alla violenza. Il loro aspetto era vagamente simile a dei cani bipedi. Loro creazione erano i Chee, una versione robotica di loro stessi che essi usavano come giocattoli. Quando la razza degli Ululanti giunse sul loro pianeta e li attacc\u00f2, i Pemaliti, essendo estranei a ogni forma di violenza, non ebbero modo di difendersi, e i Chee, bench\u00e9 potentissimi, non poterono proteggerli, in quanto programmati anch'essi alla non-violenza. Tutti i Pemaliti morirono, mentre i Chee riuscirono a fuggire dal loro pianeta e rifugiarsi sulla Terra dove, nel corso dei secoli, si nascosero tra gli umani emettendo ologrammi che li facevano sembrare umani essi stessi. Appena giunti sulla Terra, inoltre, impiantarono l'\u201cessenza\u201d dei Pemaliti in alcuni lupi, creando i cani. Una volta iniziata l'invasione Yeerk sulla Terra, intenzionati a proteggere gli umani e, soprattutto, i cani, i Chee si infiltrano tra i Controller e diventano spie per conto degli Animorph.\nEllimist.\nEntit\u00e0 misteriosa estremamente progredita ed evoluta, apparentemente priva di corpo, capace di manipolare il tempo, fare comparire e scomparire interi mondi e molto altro, per quanto egli affermi di dare agli umani l'impressione di essere onnipotente solo perch\u00e9 hanno una prospettiva limitata. Compare diverse volte nella serie offrendo degli aiuti agli Animorph, ma sempre cercando di dare l'impressione di non interferire mai con lo svolgersi degli eventi sulla Terra. Tra le sue azioni pi\u00f9 significative nel corso della saga vi \u00e8 la restituzione del potere della metamorfosi a Tobias e l'aiuto nella creazione della colonia degli Hork-Bajir liberi. All'Ellimist \u00e8 dedicato il volume speciale \"The Ellimist Chronicles\".\nCrayak.\nCreatura malevola, pi\u00f9 potente dell'Ellimist e suo acerrimo nemico. Il sogno di Crayak \u00e8 mettere ogni specie senziente dell'universo l'una contro l'altra, fino a quando non ne rimarr\u00e0 soltanto una, dominata da lui stesso. Non potendo lottare direttamente con l'Ellimist, perch\u00e9 questo causerebbe la distruzione di gran parte dell'universo, entrambi hanno concordato a usare varie specie come pedine, nel tentativo di sabotare l'uno i piani dell'altro. A differenza dell'Ellimist, Crayak ha un corpo ben riconoscibile, caratterizzato da un enorme occhio rosso, collegato a un corpo serpentiforme in parte organico, in parte meccanico. Crayak compare per la prima volta nel volume \"La Cattura\" durante una visione di Jake, ma viene presentato esplicitamente solo venti libri dopo, nel volume \"L'Attacco\".\nIl potere della metamorfosi.\nIl potere della metamorfosi \u00e8 una tecnologia sviluppata dagli Andaliti, che consente di assorbire il DNA di un animale tramite il contatto fisico e ottenere cos\u00ec il potere di trasformarsi in quell'animale. Questo potere viene acquisito tramite il contatto con il Dispositivo Escafil (dal nome del suo creatore), meglio noto come \"Scatola Azzurra\". L'oggetto ha in effetti l'aspetto di un piccolo cubo azzurro, e pu\u00f2 trasmettere il potere della metamorfosi a qualunque persona o animale lo tocchi.\nUna volta ottenuto il potere della metamorfosi basta toccare un qualunque animale (o anche un membro della propria specie) e concentrarsi in modo da assorbire un po' del suo DNA. Per trasformarsi occorre concentrarsi sull'animale di cui si vuole prendere la forma e il processo della metamorfosi avr\u00e0 inizio. Il processo della metamorfosi non provoca dolore, ma talvolta pu\u00f2 provocare nausea (a causa della trasformazione degli organi interni), prurito (se la metamorfosi prevede la crescita di una pelliccia o di penne) e la sensazione di precipitare nel vuoto (se ci si trasforma in un animale molto piccolo). Secondo quanto viene affermato da Ax nel volume \"L'Androide\" quando ci si trasforma in un animale pi\u00f9 piccolo la massa che si perde fluisce nello Spazio Zero, la dimensione nella quale passano le astronavi Andalite e Yeerk quando si spostano a una velocit\u00e0 superiore a quella della luce.\nUna volta assunta la forma animale la mente senziente dell'umano o dell'Andalita che si \u00e8 trasformato rimane in possesso delle proprie facolt\u00e0 intellettive, ma a essa si aggiungono gli istinti dell'animale in cui ci si \u00e8 trasformati, che possono prendere il sopravvento se non si \u00e8 abbastanza concentrati. Esistono menti animali invase dalla furia, come quella del bufalo o del grizzly, menti pacifiche come quella della puzzola, menti costantemente invase dal terrore come quella della lucertola e del toporagno e anche menti gelide e calcolatrici come quella del serpente. La struttura mentale peggiore con cui fare i conti \u00e8 quella degli insetti sociali, priva totalmente di individualit\u00e0 che, se ha il sopravvento su quella umana, pu\u00f2 dare una sensazione di annullamento totale, come se si fosse morti.\nIn forma animale non si \u00e8 di solito provvisti di una bocca o di corde vocali adatte a pronunciare parole, ma \u00e8 possibile comunicare tramite il linguaggio telepatico, lo stesso usato dagli Andaliti (che sono sprovvisti di bocca). Nei primi libri della serie sembra che gli Andaliti perdano la capacit\u00e0 di comunicare telepaticamente quando sono in forma umana, ma in seguito questa affermazione viene smentita.\nLa forma animale assunta dopo la metamorfosi \u00e8 una copia esatta dell'animale di cui si ha acquisito il DNA: viene ricopiata non solo la specie di appartenenza, ma anche l'et\u00e0 e il sesso dell'animale. Inoltre si entra in possesso delle capacit\u00e0 sensoriali dell'animale acquisito: vista, udito, olfatto possono peggiorare o migliorare, esattamente come possono essere persi.\nSe ci si ferisce, anche gravemente, mentre si \u00e8 in metamorfosi, ritornare al proprio corpo elimina totalmente le ferite, che non ricompaiono neanche se si riassume la forma animale, in quanto la metamorfosi si basa sul DNA e in esso non sono comprese le ferite. Per la stessa ragione la metamorfosi non copia ferite, mutilazioni o cicatrici dell'animale che si intende acquisire. Anche eventuali danni al proprio corpo umano vengono eliminati dalla metamorfosi.\n\u00c8 possibile inoltre includere nella metamorfosi capi d'abbigliamento, in modo da essere vestiti una volta tornati all'aspetto umano. Per la maggior parte della serie questo trucco funzioner\u00e0 solo con indumenti molto aderenti come calzoncini da ciclista, calzamaglie e body, e solo in seguito gli Animorph impareranno a includere nella metamorfosi anche jeans o magliette.\nQuando si \u00e8 sotto metamorfosi non si pu\u00f2 assorbire il DNA di nessuna specie e non \u00e8 possibile passare da una metamorfosi a un'altra senza prima tornare al proprio corpo. Non si pu\u00f2, inoltre, assorbire il DNA di un animale se questo \u00e8 in realt\u00e0 un'altra creatura sotto metamorfosi.\nIl pericolo maggiore della metamorfosi \u00e8 la presenza di un limite di tempo corrispondente a poco pi\u00f9 delle due ore terrestri. Se non si inverte la metamorfosi entro questo periodo di tempo non sar\u00e0 mai pi\u00f9 possibile tornare al proprio aspetto originario, n\u00e9 adottare altre metamorfosi. Nella lingua andalita una persona intrappolata in una metamorfosi \u00e8 detta \"nothlit\".\nI libri.\nI libri della serie principale che narra le vicende degli \"Animorph\" sono 54, ai quali si aggiungono alcuni libri speciali (4 \"Megamorphs\", 4 \"Chronicles\" e 2 \"Alternamorphs\") per un totale di 62 storie.\nI libri sono narrati in prima persona da uno dei ragazzi, che varia secondo un preciso sistema di turni: Jake-Rachel-Tobias/Ax-Cassie-Marco, tranne che negli ultimi episodi in cui lo schema diventa Jake-Rachel-Tobias-Cassie-Marco-Ax.\nPubblicazione in Italia.\nI volumi della serie principale sono stati tradotti e pubblicati in Italia dal maggio 1998 al luglio 2002 fino al numero 52 (\"Il Sacrificio\").\nNel 2002 Mondadori ha annunciato che non avrebbe pubblicato gli ultimi due numeri della serie, il numero 53, \"The Answer\", e il numero 54, \"The Beginning\", in quanto, secondo la casa editrice, \u201cnon aggiungevano nulla al finale\" (nonostante sia evidente, al termine del volume numero 52, che la storia sia ancora in corso). Per anni \u00e8 stata portata avanti una petizione per richiedere a Mondadori la pubblicazione dei numeri mancanti, mai accolta.\nUna traduzione degli ultimi due libri (a cura dei fan della serie) \u00e8 comunque disponibile gratuitamente su internet.\nSegue la lista dei volumi pubblicati in Italia.\nAltri.\nNon sono ancora state pubblicate in Italia due serie di volumi speciali:\nNonostante il nome, i volumi \"Megamorphs\" sono quattro volumi perfettamente integrati nella trama e nei volumi regolari vi sono talvolta rimandi agli avvenimenti di questi quattro episodi. A differenza dei volumi numerati, nei \"Megamorphs\" le storie sono narrate da tutti e sei i protagonisti e non da uno solo. Nell'elenco seguente sono indicati i titoli dei quattro volumi \"Megamorphs\" e la loro posizione all'interno della cronologia della serie.\nLa serie \"Chronicles\" narra di vicende avvenute prima dei fatti raccontati nella serie regolare e i volumi sono narrati da personaggi differenti dai cinque Animorph. Questi quattro volumi non sono comunque da considerarsi degli spin-off della serie classica, in quanto aprono storyline che poi vanno a confluire nei volumi numerati e, con l'eccezione di \"The Andalite Chronicles\", contengono anche capitoli ambientati nel presente.\nAnimorphs Classics.\nNel 2010 la Scholastic annuncia l'intenzione di ripubblicare la serie con nuove copertine lenticolari e aggiornati riferimenti alla cultura pop. La nuova edizione \u00e8 stata messa in commercio dal maggio 2011 al settembre 2012 ed \u00e8 stata interrotta dopo l'ottavo volume a causa dello scarso successo commerciale.\nGhostwriters.\nA partire dal numero 25 buona parte dei volumi della serie sono stati scritti da alcuni ghostwriter, su indicazioni di K.A. Applegate, che rimane autrice unica dei primi 24 volumi, dei numeri 26, 32, 53 e 54, e di tutti i \"Megamorphs\" e \"Chronicles\"."}
{"id": "512539", "revid": "322321", "url": "https://it.wikipedia.org/wiki?curid=512539", "title": "Diocesi di C\u00facuta", "text": "La diocesi di C\u00facuta (in latino: \"Dioecesis Cucutensis\") \u00e8 una sede della Chiesa cattolica in Colombia suffraganea dell'arcidiocesi di Nueva Pamplona. Nel 2019 contava 871.000 battezzati su 958.280 abitanti. \u00c8 retta dal vescovo Jos\u00e9 Libardo Garc\u00e9s Monsalve.\nTerritorio.\nLa diocesi abbraccia parte del dipartimento colombiano di Norte de Santander. Comprende per intero i comuni di Bucarasica, Gramalote, Los Patios, Lourdes, San Cayetano, Santiago, Villa Caro, Villa del Rosario. Appartiene alla diocesi anche il distretto di El Carmen de Nazareth nel comune di Salazar de Las Palmas, mentre la parte settentrionale dei comuni di C\u00facuta, El Zulia e Sardinata fanno parte della diocesi di Tib\u00fa.\nSede vescovile \u00e8 la citt\u00e0 di C\u00facuta, dove si trovano la cattedrale di San Giuseppe e la basilica santuario di Nostra Signora del Rosario di Chiquinquir\u00e1. \nIl territorio si estende su una superficie di 2.200\u00a0km\u00b2 ed \u00e8 suddiviso in 101 parrocchie, raggruppate in 4 vicariati, San Jos\u00e9, San Pio X, San Luis e San Rafael, a loro volta costituiti da decanati, per un totale di 14.\nStoria.\nLa diocesi \u00e8 stata eretta il 29 maggio 1956 con la bolla \"Ecclesiarum omnium\" di papa Pio XII, ricavandone il territorio dalla diocesi di Nueva Pamplona, che lo stesso giorno fu elevata al rango di arcidiocesi metropolitana.\nIl 7 aprile 1960, con la lettera apostolica \"Beatum Joseph\", papa Giovanni XXIII ha proclamato san Giuseppe patrono della diocesi.\nIl 19 marzo 1986 \u00e8 stato inaugurato il seminario maggiore della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 958.280 persone contava 871.000 battezzati, corrispondenti al 90,9% del totale."}
{"id": "512540", "revid": "110157", "url": "https://it.wikipedia.org/wiki?curid=512540", "title": "Vicariato apostolico di Guapi", "text": "Il vicariato apostolico di Guapi (in latino: \"Vicariatus Apostolicus Guapiensis\") \u00e8 una sede della Chiesa cattolica in Colombia immediatamente soggetta alla Santa Sede. Nel 2017 contava 138.550 battezzati su 142.780 abitanti. \u00c8 retto dal vescovo Carlos Alberto Correa Mart\u00ednez.\nTerritorio.\nIl vicariato apostolico si trova lungo la costa colombiana del Pacifico e comprende i comuni di Guapi, L\u00f3pez de Micay e Timbiqu\u00ed nel dipartimento di Cauca, e il comune di Santa B\u00e1rbara nel dipartimento di Nari\u00f1o.\nSede del vicariato \u00e8 la citt\u00e0 di Guapi, dove si trova la cattedrale dell'Immacolata Concezione.\nIl territorio si estende su 10.000\u00a0km\u00b2 ed \u00e8 suddiviso in 10 parrocchie.\nStoria.\nLa prefettura apostolica di Guapi fu eretta il 5 aprile 1954 con la bolla \"Quemadmodum providus\" di papa Pio XII, ricavandone il territorio dalla prefettura apostolica di Tumaco (oggi diocesi).\nIl 23 gennaio 2001 la prefettura apostolica \u00e8 stata elevata a vicariato apostolico con la bolla \"Cum Praefectura Apostolica\" di papa Giovanni Paolo II.\nIl 29 ottobre 1999 si \u00e8 ingrandita con il comune di Iscuand\u00e9 (oggi Santa B\u00e1rbara) appartenuto alla diocesi di Tumaco.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2017 su una popolazione di 142.780 persone contava 138.550 battezzati, corrispondenti al 97,0% del totale."}
{"id": "512541", "revid": "110157", "url": "https://it.wikipedia.org/wiki?curid=512541", "title": "Vicariato apostolico di In\u00edrida", "text": "Il vicariato apostolico di In\u00edrida (in latino: \"Vicariatus apostolicus Iniridanus\") \u00e8 una sede della Chiesa cattolica in Colombia immediatamente soggetta alla Santa Sede. Nel 2017 contava 13.251 battezzati su 42.900 abitanti. \u00c8 retto dal vescovo Joselito Carre\u00f1o Qui\u00f1onez, M.X.Y.\nTerritorio.\nIl vicariato apostolico comprende il dipartimento colombiano di Guain\u00eda e la parte meridionale del dipartimento di Vichada a sud del rio Matav\u00e9n.\nSede del vicariato \u00e8 la citt\u00e0 di In\u00edrida, dove si trova la cattedrale di Nostra Signora del Carmine.\nIl territorio si estende su una superficie di 86.000\u00a0km\u00b2 ed \u00e8 suddiviso in 5 parrocchie.\nStoria.\nGli sforzi missionari per evangelizzare gli indios di queste zone si concentrarono solo a partire dagli anni cinquanta del XX secolo e furono preceduti da un analogo tentativo di una missionaria protestante negli anni quaranta, che rese molti indios avversari del cattolicesimo.\nIl vicariato apostolico di In\u00edrida \u00e8 stato eretto il 30 novembre 1996 con la bolla \"Studiosam sane curam\" di papa Giovanni Paolo II, ricavandone il territorio dal vicariato apostolico di Mit\u00fa-Porto In\u00edrida, che contestualmente assunse il nome di vicariato apostolico di Mit\u00fa, e dalla prefettura apostolica di Vichada.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2017 su una popolazione di 42.900 persone contava 13.251 battezzati, corrispondenti al 30,9% del totale."}
{"id": "512542", "revid": "110157", "url": "https://it.wikipedia.org/wiki?curid=512542", "title": "Diocesi di Jeric\u00f3", "text": "La diocesi di Jeric\u00f3 (in latino: \"Dioecesis Ierico\u00ebnsis\") \u00e8 una sede della Chiesa cattolica in Colombia suffraganea dell'arcidiocesi di Medell\u00edn. Nel 2019 contava 226.000 battezzati su 228.000 abitanti. \u00c8 retta dal vescovo Noel Antonio Londo\u00f1o Buitrago, C.SS.R.\nTerritorio.\nLa diocesi comprende 15 comuni nella parte sudoccidentale del dipartimento colombiano di Antioquia: Andes, Betania, Betulia (eccetto il distretto di Altamira, che appartiene all'arcidiocesi di Santa Fe de Antioquia), Ciudad Bol\u00edvar, Caramanta, Concordia, Hispania, La Pintada, Jard\u00edn, Jeric\u00f3, Pueblorrico, Salgar, Tarso, T\u00e1mesis e Valpara\u00edso.\nSede vescovile \u00e8 la citt\u00e0 di Jeric\u00f3, dove si trova la cattedrale di Nostra Signora della Mercede. A Jard\u00edn sorge la basilica minore dell'Immacolata Concezione.\nIl territorio si estende su una superficie di 3.000\u00a0km\u00b2 ed \u00e8 suddiviso in 33 parrocchie, raggruppate in 4 vicariati: Nuestra Se\u00f1ora de las Mercedes, San Pablo, San Pedro, San Juan Bautista.\nStoria.\nLa diocesi di Jeric\u00f3 fu eretta il 29 gennaio 1915 con la bolla \"Universi Dominici Gregis\" di papa Benedetto XV, ricavandone il territorio dalla diocesi di Antioquia (oggi arcidiocesi di Santa Fe de Antioquia); la nuova diocesi fu resa suffraganea dell'arcidiocesi di Medell\u00edn.\nNel 1916 fu inaugurato il seminario, dedicato a san Giovanni Eudes e affidato alla Congregazione di Ges\u00f9 e Maria (padri eudisti).\nIl 5 febbraio 1917 con la bolla \"Quod Catholicae Religionis\" fu unita \"aeque principaliter\" alla diocesi di Antioquia e contestualmente si ingrand\u00ec con il territorio di El Carmen appartenuto alla prefettura apostolica di Choc\u00f3. La bolla stabil\u00ec che sede delle due diocesi unite fosse la citt\u00e0 di Jeric\u00f3. L'unione \"aeque principaliter\" fu motivata dal fatto che, con la stessa bolla, la diocesi di Antioquia si ridusse a sole nove parrocchie per l'erezione della diocesi di Santa Rosa de Osos. Inoltre, a met\u00e0 dello stesso anno 1917 giunse comunicazione che tre di queste parrocchie sarebbero passate alla prefettura apostolica di Urab\u00e1, eretta nell'anno seguente.\nL'unione \"aeque principaliter\" dur\u00f2 fino al 3 luglio 1941, quando, con la bolla \"Universi Dominici Gregis\", papa Pio XII stabil\u00ec la separazione delle due diocesi. Contestualmente Jeric\u00f3 cedette una porzione di territorio alla diocesi di Antioquia (Anz\u00e1, Caicedo e Urrao).\nL'8 aprile 1954 ha ceduto al vicariato apostolico di Quibd\u00f3 (oggi diocesi) il territorio del comune di El Carmen de Atrato.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 228.000 persone contava 226.000 battezzati, corrispondenti al 99,1% del totale."}
{"id": "512543", "revid": "110157", "url": "https://it.wikipedia.org/wiki?curid=512543", "title": "Vicariato apostolico di Leticia", "text": "Il vicariato apostolico di Leticia (in latino: \"Vicariatus Apostolicus Laetitiae\") \u00e8 una sede della Chiesa cattolica in Colombia immediatamente soggetta alla Santa Sede. Nel 2017 contava 78.800 battezzati su 83.900 abitanti. \u00c8 retto dal vescovo Jos\u00e9 de Jes\u00fas Quintero D\u00edaz.\nTerritorio.\nIl vicariato apostolico comprende la maggior parte del dipartimento colombiano di Amazonas, eccetto il distretto di Puerto Alegr\u00eda, che appartiene al vicariato apostolico di Puerto Legu\u00edzamo-Solano.\nSede del vicariato \u00e8 la citt\u00e0 di Leticia, dove si trova la cattedrale di Nostra Signora della Pace.\nIl territorio si estende su una superficie di 109.665\u00a0km\u00b2 ed \u00e8 suddiviso in 12 parrocchie.\nStoria.\nLa prefettura apostolica di Leticia fu eretta l'8 febbraio 1951 con la bolla \"Quo efficacius\" di papa Pio XII, ricavandone il territorio dal vicariato apostolico di Caquet\u00e1 (oggi diocesi di Mocoa-Sibundoy). La missione fu affidata ai missionari cappuccini della provincia di Catalogna.\nIl 4 marzo 1989, con il decreto \"Per Constitutionem Apostolicam\" della Congregazione per l'evangelizzazione dei popoli, la cura pastorale della prefettura apostolica fu affidata ai vescovi della diocesi di Santa Rosa de Osos. Lo stesso giorno fu nominato prefetto apostolico Alfonso Yepes Rojo, sacerdote della medesima diocesi.\nIl 23 ottobre 2000 la prefettura apostolica \u00e8 stata elevata a vicariato apostolico con la bolla \"Cum in Praefectura\" di papa Giovanni Paolo II.\nNel 2013 ha ceduto una porzione di territorio a vantaggio dell'erezione del vicariato apostolico di Puerto Legu\u00edzamo-Solano.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2017 su una popolazione di 83.900 persone contava 78.800 battezzati, corrispondenti al 93,9% del totale."}
{"id": "512544", "revid": "110157", "url": "https://it.wikipedia.org/wiki?curid=512544", "title": "Vicariato apostolico di Mit\u00fa", "text": "Il vicariato apostolico di Mit\u00fa (in latino: \"Vicariatus apostolicus Mituensis\") \u00e8 una sede della Chiesa cattolica in Colombia immediatamente soggetta alla Santa Sede. Nel 2017 contava 17.403 battezzati su 43.000 abitanti. \u00c8 retto dal vescovo Medardo de Jes\u00fas Henao del R\u00edo, M.X.Y.\nTerritorio.\nIl vicariato apostolico comprende l'intero dipartimento colombiano di Vaup\u00e9s, costituito dai comuni di Carur\u00fa, Mit\u00fa e Taraira, e dai distretti (\"corregimientos\") di Pacoa, Papunahua e Yavarat\u00e9.\nSede del vicariato \u00e8 la citt\u00e0 di Mit\u00fa, dove sorge la cattedrale di Maria Immacolata.\nIl territorio si estende su una superficie di 54.132\u00a0km\u00b2 ed \u00e8 suddiviso in 9 parrocchie.\nStoria.\nLa prefettura apostolica di Mit\u00fa fu eretta il 9 giugno 1949 con la bolla \"Evangelizationis operi\" di papa Pio XII, ricavandone il territorio dal vicariato apostolico dei Piani di San Martino (oggi arcidiocesi di Villavicencio).\nIl 19 gennaio 1989 cedette una porzione del suo territorio a vantaggio dell'erezione del vicariato apostolico di San Jos\u00e9 del Guaviare (oggi diocesi).\nIl 19 giugno dello stesso anno per effetto della bolla \"Laetantes cernimus\" di papa Giovanni Paolo II la prefettura apostolica fu elevata al rango di vicariato apostolico con il nome di vicariato apostolico di Mit\u00fa-Porto In\u00edrida.\nIl 30 novembre 1996 cedette una porzione di territorio a vantaggio dell'erezione del vicariato apostolico di In\u00edrida e contestualmente assunse il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2017 su una popolazione di 43.000 persone contava 17.403 battezzati, corrispondenti al 40,5% del totale."}
{"id": "512545", "revid": "92723", "url": "https://it.wikipedia.org/wiki?curid=512545", "title": "Diocesi di Monter\u00eda", "text": "La diocesi di Monter\u00eda (in latino: \"Dioecesis Monteriensis\") \u00e8 una sede della Chiesa cattolica in Colombia suffraganea dell'arcidiocesi di Cartagena. Nel 2019 contava 1.365.300 battezzati su 1.436.259 abitanti. \u00c8 retta dal vescovo Ram\u00f3n Alberto Rol\u00f3n G\u00fcepsa.\nTerritorio.\nLa diocesi comprende 23 comuni nella parte settentrionale del dipartimento colombiano di C\u00f3rdoba: Canalete, Ceret\u00e9, Chim\u00e1, Chin\u00fa, Ci\u00e9naga de Oro, Cotorra, Los C\u00f3rdobas, Momil, Mo\u00f1itos, Monter\u00eda, Planeta Rica, Pueblo Nuevo, Puerto Escondido, Pur\u00edsima, Sahag\u00fan, San Andr\u00e9s de Sotavento, San Antero, San Bernardo del Viento, San Carlos, San Pelayo, Santa Cruz de Lorica, Tuch\u00edn, Valencia.\nSede vescovile \u00e8 la citt\u00e0 di Monter\u00eda, dove si trova la cattedrale di San Gerolamo.\nIl territorio si estende su una superficie di 14.500\u00a0km\u00b2 ed \u00e8 suddiviso in 79 parrocchie.\nStoria.\nLa diocesi \u00e8 stata eretta il 20 novembre 1954 con la bolla \"Quoniam Christus\" di papa Pio XII, ricavandone il territorio dall'arcidiocesi di Cartagena e dal vicariato apostolico di San Jorge.\nIl 25 aprile 1969 cedette una porzione di territorio a vantaggio dell'erezione della prelatura territoriale dell'Alto Sin\u00fa (oggi diocesi di Montel\u00edbano).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.436.259 persone contava 1.365.300 battezzati, corrispondenti al 95,1% del totale."}
{"id": "512546", "revid": "110157", "url": "https://it.wikipedia.org/wiki?curid=512546", "title": "Vicariato apostolico di Puerto Carre\u00f1o", "text": "Il vicariato apostolico di Puerto Carre\u00f1o (in latino: \"Vicariatus Apostolicus Portus Carreniensis\") \u00e8 una sede della Chiesa cattolica in Colombia immediatamente soggetta alla Santa Sede. Nel 2017 contava 37.000 battezzati su 47.500 abitanti. La sede \u00e8 vacante.\nTerritorio.\nIl vicariato apostolico comprende i comuni di La Primavera, Puerto Carre\u00f1o, Santa Rosal\u00eda e la parte orientale di quello di Cumaribo nel dipartimento colombiano di Vichada.\nSede del vicariato \u00e8 la citt\u00e0 di Puerto Carre\u00f1o, dove si trova la cattedrale di Nostra Signora del Carmine.\nIl territorio si estende su una superficie di 57.000\u00a0km\u00b2 ed \u00e8 suddiviso in 6 parrocchie.\nStoria.\nIl vicariato apostolico \u00e8 stato eretto il 22 dicembre 1999 con la bolla \"Spiritali fidelium\" di papa Giovanni Paolo II, ricavandone il territorio dalla prefettura apostolica di Vichada, contestualmente soppressa.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2017 su una popolazione di 47.500 persone contava 37.000 battezzati, corrispondenti al 77,9% del totale."}
{"id": "512547", "revid": "110157", "url": "https://it.wikipedia.org/wiki?curid=512547", "title": "Vicariato apostolico di Puerto Gait\u00e1n", "text": "Il vicariato apostolico di Puerto Gait\u00e1n (in latino: \"Vicariatus Apostolicus Portus Gaitani\") \u00e8 una sede della Chiesa cattolica in Colombia immediatamente soggetta alla Santa Sede. Nel 2017 contava 194.525 battezzati su 208.870 abitanti. \u00c8 retto dal vescovo Ra\u00fal Alfonso Carrillo Mart\u00ednez.\nTerritorio.\nIl vicariato apostolico comprende il comune di Puerto Gait\u00e1n nel dipartimento di Meta, e la parte occidentale del comune di Cumaribo nel dipartimento di Vichada.\nSede del vicariato \u00e8 la citt\u00e0 di Puerto Gait\u00e1n, dove si trova la cattedrale di Maria Madre della Chiesa.\nIl territorio si estende su una superficie di 50.400\u00a0km\u00b2 ed \u00e8 suddiviso in 13 parrocchie.\nStoria.\nIl vicariato apostolico \u00e8 stato eretto il 22 dicembre 1999 con la bolla \"Manifestavit Dominus\" di papa Giovanni Paolo II, ricavandone il territorio dalla prefettura apostolica di Vichada, contestualmente soppressa, e dalla diocesi di Villavicencio (oggi arcidiocesi).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2017 su una popolazione di 208.870 persone contava 194.525 battezzati, corrispondenti al 93,1% del totale."}
{"id": "512548", "revid": "110157", "url": "https://it.wikipedia.org/wiki?curid=512548", "title": "Vicariato apostolico di San Andr\u00e9s e Providencia", "text": "Il vicariato apostolico di San Andr\u00e9s e Providencia (in latino: \"Vicariatus Apostolicus Sancti Andreae et Providentiae\") \u00e8 una sede della Chiesa cattolica in Colombia immediatamente soggetta alla Santa Sede. Nel 2017 contava 67.000 battezzati su 93.000 abitanti. \u00c8 retto dal vescovo Jaime Uriel Sanabria Arias.\nTerritorio.\nIl vicariato apostolico comprende il dipartimento colombiano di San Andr\u00e9s, Providencia e Santa Catalina.\nSede del vicariato \u00e8 sull'isola di San Andr\u00e9s, dove si trova la cattedrale della Sacra Famiglia.\nIl territorio si estende su una superficie di 52\u00a0km\u00b2 ed \u00e8 suddiviso in 11 parrocchie.\nStoria.\nLa missione sui iuris di San Andr\u00e9s e Providencia fu eretta il 20 giugno 1912, ricavandone il territorio dall'arcidiocesi di Cartagena.\nIl 14 novembre 1946 la missione sui iuris fu elevata a prefettura apostolica.\nIl 5 dicembre 2000 la prefettura apostolica \u00e8 stata ulteriormente elevata a vicariato apostolico con la bolla \"De Evangelii proclamatione\" di papa Giovanni Paolo II.\nCronotassi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2017 su una popolazione di 93.000 persone contava 67.000 battezzati, corrispondenti al 72,0% del totale."}
{"id": "512549", "revid": "110157", "url": "https://it.wikipedia.org/wiki?curid=512549", "title": "Diocesi di San Vicente del Cagu\u00e1n", "text": "La diocesi di San Vicente del Cagu\u00e1n (in latino: \"Dioecesis Sancti Vincentii de Caguan\") \u00e8 una sede della Chiesa cattolica in Colombia suffraganea dell'arcidiocesi di Florencia. Nel 2020 contava 96.000 battezzati su 117.250 abitanti. La sede \u00e8 vacante.\nTerritorio.\nLa diocesi comprende parte del dipartimento colombiano di Caquet\u00e1.\nSede vescovile \u00e8 la citt\u00e0 di San Vicente del Cagu\u00e1n, dove si trova la cattedrale di Nostra Signora della Mercede.\nIl territorio \u00e8 suddiviso in 14 parrocchie.\nStoria.\nIl vicariato apostolico di San Vicente-Puerto Legu\u00edzamo fu eretto il 9 dicembre 1985 da papa Giovanni Paolo II, ricavandone il territorio dal vicariato apostolico di Florencia, che fu contestualmente elevato a diocesi. \nIl 21 febbraio 2013 cedette una porzione di territorio a vantaggio dell'erezione del vicariato apostolico di Puerto Legu\u00edzamo-Solano e assunse il nome di vicariato apostolico di San Vicente. Il 26 novembre successivo ebbe il nome di vicariato apostolico di San Vicente del Cagu\u00e1n.\nIl 30 maggio 2019 il vicariato apostolico \u00e8 stato elevato a diocesi, suffraganea della sede metropolitana di Ibagu\u00e9. Il 13 luglio dello stesso anno la diocesi \u00e8 entrata a far parte della provincia ecclesiastica dell'arcidiocesi di Florencia.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 117.250 persone contava 96.000 battezzati, corrispondenti all'81,9% del totale."}
{"id": "512550", "revid": "110157", "url": "https://it.wikipedia.org/wiki?curid=512550", "title": "Diocesi di Socorro e San Gil", "text": "La diocesi di Socorro e San Gil (in latino: \"Dioecesis Succursensis et Sancti Aegidii\") \u00e8 una sede della Chiesa cattolica in Colombia suffraganea dell'arcidiocesi di Bucaramanga. Nel 2017 contava 285.360 battezzati su 296.400 abitanti. \u00c8 retta dal vescovo Luis Augusto Campos Fl\u00f3rez.\nTerritorio.\nLa diocesi comprende 33 comuni nel dipartimento colombiano di Santander: Aratoca, Barichara, Cabrera, Charal\u00e1, Chima, Confines, Contrataci\u00f3n, Coromoro, Curit\u00ed, Encino, Gal\u00e1n, G\u00e1mbita, El Guacamayo (eccetto il distretto di Santa Rita del Op\u00f3n che appartiene alla diocesi di V\u00e9lez), Guadalupe, Guapot\u00e1, Hato, Jord\u00e1n, Mogotes, Ocamonte, Oiba, Onzaga, Palmar, Palmas del Socorro, P\u00e1ramo, Pinchote, San Gil, San Joaqu\u00edn, Simacota, Socorro, Suaita, Valle de San Jos\u00e9, Villanueva, Zapatoca.\nSede vescovile \u00e8 la citt\u00e0 di San Gil, dove si trova la cattedrale della Santa Croce. A Socorro si erge la concattedrale e basilica minore di Nostra Signora del Soccorso.\nIl territorio si estende su una superficie di 6.734\u00a0km\u00b2 ed \u00e8 suddiviso in 53 parrocchie.\nStoria.\nLa diocesi di Socorro fu eretta il 20 marzo 1895 con il decreto \"Jamdudum\" di papa Leone XIII, ricavandone il territorio dalla diocesi di Tunja (oggi arcidiocesi). Originariamente era suffraganea dell'arcidiocesi di Bogot\u00e0.\nIl 19 gennaio 1928 in forza della bolla \"Apostolici officii\" di papa Pio XI la sede \u00e8 stata trasferita a San Gil e la diocesi ha assunto il nome attuale.\nIl 2 aprile dello stesso anno ha ceduto una porzione del suo territorio a vantaggio dell'erezione della prefettura apostolica di R\u00edo Magdalena (oggi diocesi di Barrancabermeja).\nIl 29 maggio 1956 divenne suffraganea dell'arcidiocesi di Nueva Pamplona.\nIl 27 ottobre 1962 ha ceduto ancora una porzione di territorio a vantaggio della diocesi di Barrancabermeja.\nIl 14 dicembre 1974 \u00e8 entrata a far parte della provincia ecclesiastica dell'arcidiocesi di Bucaramanga.\nIl 14 maggio 2003 ha ceduto un'altra porzione di territorio a vantaggio dell'erezione della diocesi di V\u00e9lez.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 296.400 persone contava 285.360 battezzati, corrispondenti al 96,3% del totale."}
{"id": "512551", "revid": "110157", "url": "https://it.wikipedia.org/wiki?curid=512551", "title": "Diocesi di Sons\u00f3n-Rionegro", "text": "La diocesi di Sons\u00f3n-Rionegro (in latino: \"Dioecesis Sonsonensis-Rivi Nigri\") \u00e8 una sede della Chiesa cattolica in Colombia suffraganea dell'arcidiocesi di Medell\u00edn. Nel 2017 contava 558.300 battezzati su 593.800 abitanti. \u00c8 retta dal vescovo Fidel Le\u00f3n Cadavid Mar\u00edn.\nPatrona della diocesi \u00e8 Nostra Signora del Rosario di Arma.\nTerritorio.\nLa diocesi comprende 22 comuni nella parte sudorientale del dipartimento colombiano di Antioquia: Abejorral, Argelia, Cocorn\u00e1, El Carmen de Viboral, El Pe\u00f1ol, El Retiro, El Santuario, Granada, Guarne, Guatap\u00e9, La Ceja, La Uni\u00f3n, Marinilla, Nari\u00f1o, Rionegro, San Carlos, San Francisco, San Luis, San Rafael, San Vicente, Sons\u00f3n (eccetto i distretti di La Danta e San Miguel che appartengono alla diocesi di La Dorada-Guaduas). Fa parte della diocesi anche il settore chiamato Las Palmas del comune di Envigado, mentre il resto di questo comune appartiene all'arcidiocesi di Medell\u00edn.\nSede vescovile \u00e8 la citt\u00e0 di Sons\u00f3n, dove si trova la cattedrale di San Nicola. A Rionegro si trova la concattedrale, anch'essa dedicata a San Nicola. Nel territorio sorgono anche due basiliche minori: Nostra Signora del Carmelo a La Ceja, e San Giuda Taddeo a El Santuario.\nIl territorio si estende su una superficie di 7.300\u00a0km\u00b2 ed \u00e8 suddiviso in 68 parrocchie, raggruppate in 7 vicariati.\nStoria.\nLa diocesi di Sons\u00f3n fu eretta il 18 marzo 1957 con la bolla \"In apostolici muneris\" di papa Pio XII, ricavandone il territorio dall'arcidiocesi di Medell\u00edn.\nIl 28 novembre 1958, con la lettera apostolica \"Inditam Dei Genetricem\", papa Pio XII ha proclamato la Beata Maria Vergine del Sacratissimo Rosario di Arma patrona principale della diocesi.\nNel 1959 fu istituito un seminario nazionale per le vocazioni adulte, dedicato a Cristo Sacerdote; l'anno successivo si inizi\u00f2 l'attivit\u00e0 del seminario diocesano, dedicato a sant'Alberto Magno.\nNel terremoto del 1962 fu distrutta la prima cattedrale della diocesi, che fu ricostruita a partire dall'anno seguente.\nIl 27 ottobre 1962 ha ceduto una porzione di territorio a vantaggio della diocesi di Barrancabermeja.\nIl 20 aprile 1968 in forza della bolla \"Quamquam Apostoli\" di papa Paolo VI la chiesa di San Nicola di Rionegro \u00e8 stata elevata al rango di concattedrale e la diocesi ha assunto il nome attuale.\nNel 1982, nel XXV anniversario della diocesi, fu istituita la \"Universidad Cat\u00f3lica de Oriente\", con sede a Rionegro.\nIl 18 giugno 1988 ha ceduto una porzione di territorio a vantaggio dell'erezione della diocesi di Girardota.\nNegli anni novanta il vescovo Flavio Calle Zapata ha fronteggiato la disastrosa situazione sociale della diocesi, dilaniata dalla guerriglia delle FARC e dell'ELN, che ha comportato il versamento del sangue di molti civili innocenti, soprattutto \"campesinos\", la semidistruzione di vari villaggi, l'emigrazione continua e di massa verso le citt\u00e0, l'impoverimento della regione e l'indottrinamento marxista-leninista di buona parte dell'infanzia e della giovent\u00f9. In questo difficile scenario, il vescovo ha saputo proporsi come messaggero e costruttore della pace.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 593.800 persone contava 558.300 battezzati, corrispondenti al 94,0% del totale."}
{"id": "512552", "revid": "110157", "url": "https://it.wikipedia.org/wiki?curid=512552", "title": "Vicariato apostolico di Tierradentro", "text": "Il vicariato apostolico di Tierradentro (in latino: \"Vicariatus Apostolicus Tierradentro\u00ebnsis\") \u00e8 una sede della Chiesa cattolica in Colombia immediatamente soggetta alla Santa Sede. Nel 2017 contava 64.600 battezzati su 70.500 abitanti. \u00c8 retto dal vescovo \u00d3scar Augusto M\u00fanera Ochoa.\nTerritorio.\nIl vicariato apostolico comprende i comuni di Inz\u00e1 e di P\u00e1ez nel dipartimento colombiano di Cauca.\nSede del vicariato \u00e8 la citt\u00e0 di Belalc\u00e1zar, nel comune di P\u00e1ez, dove si trova la cattedrale di Sant'Antonio.\nIl territorio si estende su una superficie di 2.087\u00a0km\u00b2 ed \u00e8 suddiviso in 10 parrocchie.\nStoria.\nLa missione di Tierradentro fu istituita nel 1903 ed affidata dagli arcivescovi di Popay\u00e1n ai missionari lazzaristi nel 1905.\nLa prefettura apostolica di Tierradentro fu eretta il 13 maggio 1921 con il breve \"Cum in archidioecesi\" di papa Benedetto XV, ricavandone il territorio dall'arcidiocesi di Popay\u00e1n.\nIl 6 giugno 1994 un terremoto caus\u00f2 1150 vittime e distrusse il 60% di tutte le infrastrutture della Chiesa.\nIl 17 febbraio 2000 la prefettura apostolica \u00e8 stata elevata al rango di vicariato apostolico con la bolla \"Sollicitam curam\" di papa Giovanni Paolo II.\nNel maggio del 2002 il vicario apostolico Jorge Garc\u00eda Isaza si vide costretto all'esilio in seguito alle minacce di morte giuntegli da parte dei guerriglieri delle FARC. Fece ritorno nel vicariato dopo un mese e mezzo, ma l'anno successivo present\u00f2 al Papa la rinuncia al governo pastorale del vicariato.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2017 su una popolazione di 70.500 persone contava 64.600 battezzati, corrispondenti al 91,6% del totale."}
{"id": "512553", "revid": "110157", "url": "https://it.wikipedia.org/wiki?curid=512553", "title": "Vicariato apostolico di Trinidad", "text": "Il vicariato apostolico di Trinidad (in latino: \"Vicariatus Apostolicus Trinitensis\") \u00e8 una sede della Chiesa cattolica in Colombia immediatamente soggetta alla Santa Sede. Nel 2017 contava 41.390 battezzati su 47.030 abitanti. \u00c8 retto dal vescovo H\u00e9ctor Javier Pizarro Acevedo, O.A.R.\nTerritorio.\nIl vicariato apostolico comprende la parte sud-orientale del dipartimento colombiano di Casanare. Comprende per intero i comuni di Trinidad, San Luis de Palenque, Orocu\u00e9 e Man\u00ed, la parte meridionale del comune di Tauramena e quella orientale dei comuni di Hato Corozal e Paz de Ariporo.\nSede del vicariato \u00e8 la citt\u00e0 di Trinidad, dove si trova la cattedrale dell'Immacolata Concezione di Maria Vergine.\nIl territorio si estende su una superficie di 27.075\u00a0km\u00b2 ed \u00e8 suddiviso in 6 parrocchie.\nStoria.\nIl vicariato apostolico \u00e8 stato eretto il 29 ottobre 1999, in seguito alla divisione del vicariato apostolico di Casanare, che fu contestualmente soppresso. Dalla divisione del vicariato apostolico di Casanare ha tratto origine anche la diocesi di Yopal.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 47.030 persone contava 41.390 battezzati, corrispondenti all'88,0% del totale."}
{"id": "512555", "revid": "1977557", "url": "https://it.wikipedia.org/wiki?curid=512555", "title": "Giacomo della Marca", "text": "Biografia.\nGiacomo della Marca nacque a Monteprandone il 1\u00ba settembre 1393, ossia in una regione molto influenzata dalla spiritualit\u00e0 francescana, come mostra ad esempio la vita del beato Giovanni della Verna e di santa Camilla Battista da Varano. Compiuti gli studi liberali ad Ascoli si laure\u00f2 in Diritto a Perugia intorno al 1412 e lo troviamo poi a Bibbiena, in Toscana come giudice e poi come notaio nella segreteria comunale di Firenze. Entrato in amicizia con i francescani del luogo e meditando intorno ai misteri redentivi che suscitava in lui la visione del Monte Verna, lasci\u00f2 l'avvocatura ed entr\u00f2 nell'Ordine dei Frati Minori nel luglio del 1416. Fu allievo con Giovanni da Capestrano e con Bernardino da Siena. Nel 1423 venne ordinato sacerdote.\nNel 1430 fond\u00f2, insieme allo stesso san Bernardino da Siena, il Santuario di Maria Santissima del Lattani a Roccamonfina.\nGrazie al suo intervento in veste di pacificatore, le citt\u00e0 di Fermo e Ascoli, eterne nemiche, stipularono una storica pace nel 1446 e poi nel 1463. A suggello di ci\u00f2 nello stemma di ciascuna delle due citt\u00e0 \u00e8 rappresentato lo stemma dell'altra \"ex\" nemica.\nAbile predicatore, fu impiegato dal suo ordine nel contrasto dell'eresia bogomil in Bosnia e delle dottrine degli ussiti in Austria e Boemia. Su invito di papa Pio II partecip\u00f2 al Concilio di Mantova del 1459, convocato per indire una crociata contro i Turchi. Fond\u00f2 alcuni conventi nell'Europa centrale, diffondendo anche la devozione del nome di Ges\u00f9. Prese parte al Concilio di Firenze per la riunione fra la Chiesa latina e quelle orientali.\nPur immerso in tante fatiche, si prodig\u00f2 a costruire basiliche, conventi, biblioteche, pozzi e cisterne pubbliche; diede Statuti Civili - lui frate - ad undici citt\u00e0 mentre attendeva a fondare nuove confraternite - figurando come un precursore dell'associazionismo cattolico - trova anche il tempo per scrivere 18 libri, mostrandosi cos\u00ec di ingegno universale.\nMor\u00ec a Napoli il 28 novembre 1476. Il suo corpo venne sepolto nella chiesa di Santa Maria la Nova a Napoli. Nel 2001 il corpo \u00e8 stato traslato nel Santuario \"Santa Maria delle Grazie\", da lui fondato nel 1449, a Monteprandone.\nIl culto.\n\u00c8 stato beatificato il 12 agosto 1624 da papa Urbano VIII. Papa Benedetto XIII lo ha proclamato santo il 10 dicembre 1726.\n\u00c8 tra i patroni della citt\u00e0 di Napoli, di Monteprandone e compatrono di Mantova.\nA lui sono intitolate due parrocchie in territorio italiano: ad Ascoli Piceno e a Porto d'Ascoli.\nMemoria liturgica il 28 novembre."}
{"id": "512560", "revid": "110157", "url": "https://it.wikipedia.org/wiki?curid=512560", "title": "Ordinariato militare in Colombia", "text": "L'ordinariato militare in Colombia \u00e8 un ordinariato militare della Chiesa cattolica per la Colombia. \u00c8 retto dal vescovo V\u00edctor Manuel Ochoa Cadavid.\nOrganizzazione.\nL'ordinariato militare estende la sua giurisdizione su tutti i membri delle forze armate della Colombia.\nSede dell'ordinariato \u00e8 la citt\u00e0 di Bogot\u00e0, dove si trova la cattedrale di Ges\u00f9 Cristo Redentore.\nStoria.\nIl vicariato castrense della Colombia fu eretto il 13 ottobre 1949.\nIl 21 aprile 1986 il vicariato castrense \u00e8 stato elevato ad ordinariato militare con la bolla \"Spirituali militum curae\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati."}
{"id": "512561", "revid": "1543377", "url": "https://it.wikipedia.org/wiki?curid=512561", "title": "Ardengo Trotti", "text": "Biografia.\nDal nome della famiglia si ha ragione di credere che appartenesse alla casata dei Trotti e che fosse figlio di Giovanni. Fu un insigne giurista ed insegn\u00f2 anche all'Universit\u00e0 di Parigi. Per le sue innate doti era molto stimato da papa Gregorio IX, che lo nomin\u00f2 presule a Firenze e amministratore della diocesi di Lucca, rimasta temporaneamente senza vescovo proprio.\nRiform\u00f2 il clero fiorentino, fece nascere le prime compagnie laiche ed approv\u00f2 e sostenne la fondazione dell'Ordine dei Servi di Maria. Nel 1230 verific\u00f2 e benedisse il miracolo eucaristico di Sant'Ambrogio.\nFu benevolo e caritatevole verso i poveri (\"Codice diplomatico dell'arte dei Mercatanti\", marzo 1242), e difese i beni episcopali dai soprusi (\"Codice Bullettone\").\nLui stesso visse in un austero regime di povert\u00e0, alternando la vita vescovile in citt\u00e0 a ritiri nella Badia di Passignano.\nNel 1247 consacr\u00f2 la chiesa dei Santi Simone e Giuda a Firenze, facendone una parrocchia.\nMor\u00ec nel 1247 e gli successe il vescovo Filippo Fontana."}
{"id": "512562", "revid": "36426", "url": "https://it.wikipedia.org/wiki?curid=512562", "title": "Ardengo dei Foraboschi", "text": ""}
{"id": "512563", "revid": "289247", "url": "https://it.wikipedia.org/wiki?curid=512563", "title": "San Giovanni di Matha", "text": ""}
{"id": "512567", "revid": "767487", "url": "https://it.wikipedia.org/wiki?curid=512567", "title": "Filippo Fontana", "text": "Biografia.\nDopo essere diventato vescovo della sua citt\u00e0, Pistoia, verso la fine degli anni 1230, nel 1250 fu trasferito a Firenze, la cui cattedra vescovile era vacante dal 1249. A Firenze rest\u00f2 comunque pochi mesi perch\u00e9 fu presto nominato arcivescovo di Ravenna. Tra luglio e dicembre 1253 fu anche podest\u00e0 di Ravenna.\nNel 1255 fu nominato da papa Alessandro IV legato in Lombardia e nella Marca Trevigiana per la crociata contro Ezzelino III da Romano. Dalla sede ravennate lanci\u00f2, nel 1260, la scomunica e l'interdetto contro Forl\u00ec, roccaforte dei ghibellini di Romagna.\nStemma: D\u2019azzurro, alla fontana d\u2019oro zampillante d\u2019argento."}
{"id": "512572", "revid": "110157", "url": "https://it.wikipedia.org/wiki?curid=512572", "title": "Diocesi di Sincelejo", "text": "La diocesi di Sincelejo (in latino: \"Dioecesis Sinceleiensis\") \u00e8 una sede della Chiesa cattolica in Colombia suffraganea dell'arcidiocesi di Cartagena. Nel 2017 contava 803.745 battezzati su 997.215 abitanti. \u00c8 retta dal vescovo Jos\u00e9 Crispiano Clavijo M\u00e9ndez.\nTerritorio.\nLa diocesi comprende l'intero dipartimento colombiano di Sucre, costituito da 26 comuni: Buenavista, Caimito, Chal\u00e1n, Colos\u00f3, Corozal, Cove\u00f1as, El Roble, Galeras, Guaranda, La Uni\u00f3n, Los Palmitos, Majagual, Morroa, Ovejas, Sampu\u00e9s, San Antonio de Palmito, San Benito Abad, San Juan de Betulia, San Marcos, San Onofre, San Pedro, Santiago de Tol\u00fa, Sinc\u00e9, Sincelejo, Sucre, Tol\u00faviejo.\nSede vescovile \u00e8 la citt\u00e0 di Sincelejo, dove si trova la cattedrale di San Francesco d'Assisi. A San Benito Abad sorge la basilica minore del Signore dei Miracoli (\"Bas\u00edlica del Se\u00f1or de los Milagros\").\nIl territorio si estende su una superficie di 10.670\u00a0km\u00b2 ed \u00e8 suddiviso in 50 parrocchie, raggruppate in 5 vicariati.\nStoria.\nLa diocesi \u00e8 stata eretta il 25 aprile 1969 con la bolla \"Ad Ecclesiam Christi\" di papa Paolo VI, ricavandone il territorio dall'arcidiocesi di Cartagena e dal vicariato apostolico di San Jorge.\nIl 16 maggio 1979, con la lettera apostolica \"Qui a pueris\", papa Giovanni Paolo II ha confermato la Beata Maria Vergine, venerata con il titolo del Cuore Immacolato, patrona principale della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 997.215 persone contava 803.745 battezzati, corrispondenti all'80,6% del totale."}
{"id": "512579", "revid": "125374589", "url": "https://it.wikipedia.org/wiki?curid=512579", "title": "Giovanni dei Mangiadori", "text": "Biografia.\nEra originario di San Miniato, all'epoca chiamata ancora \"San Miniato al Tedesco\" per la funzione di residenza dei vicari imperiali (per lo pi\u00f9 \"tedeschi\" dal XIII secolo) e quindi di capitale amministrativo-politica di Toscana che la cittadina aveva all'epoca. La sua nomina a vescovo fu sollecitata dal Cardinale degli Ubaldini, ma comunque non dispiacque ai fiorentini. Di lui ci restano molti atti amministrativi nel \"Codice Bullettone\" un voluminoso libro sulle propriet\u00e0 della curia fiorentina dall'alto medioevo, conservato nella biblioteca dell'arcivescovado.\nPartecip\u00f2 alla fondazione della Chiesa del Carmine e il suo episcopato coincise con il culmine delle lotte tra guelfi e ghibellini, contro i quali intervenne papa Gregorio X. Durante il periodo in cui fu in carica fu concessa la piccola chiesa di Santa Croce, allora poco pi\u00f9 di un oratorio, ai frati francescani, nel 1252.\nMor\u00ec il 26 maggio del 1273, come documentato da un sepultuario dell'Opera del Duomo fiorentina.\nDopo di lui la sede vescovile rimase vacante per ben 12 anni, a causa delle lotte intestine alla citt\u00e0 che si manifestarono anche tra i canonici incaricati di eleggere il vescovo. Nel 1286 fu finalmente eletto Iacopo da Castelbuono."}
{"id": "512587", "revid": "958185", "url": "https://it.wikipedia.org/wiki?curid=512587", "title": "Novit\u00e0 (brevetto)", "text": "La novit\u00e0 \u00e8, nel campo dei brevetti, un requisito per la brevettabilit\u00e0, per il quale un'invenzione non \u00e8 brevettabile se era gi\u00e0 conosciuta prima della data di deposito, o prima della data di priorit\u00e0 se viene rivendicata una priorit\u00e0, della domanda di brevetto.\nIn Italia la definizione di novit\u00e0 per un brevetto \u00e8 inserita all'interno dell'articolo 46 comma 1 del Codice della propriet\u00e0 industriale:\"Un'invenzione \u00e8 considerata nuova se non \u00e8 compresa nello stato della tecnica.\"I comma 2 e 3, specificano poi cos'\u00e8 esattamente lo stato della tecnica:\"Lo stato della tecnica \u00e8 costituito da tutto ci\u00f2 che \u00e8 stato reso accessibile al pubblico nel territorio dello Stato o all'estero prima della data del deposito della domanda di brevetto, mediante una descrizione scritta od orale, una utilizzazione o un qualsiasi altro mezzo.\"\n\"\u00c8 pure considerato come compreso nello stato della tecnica il contenuto di domande ((di brevetto italiano)) o di domande di brevetto europeo (( . . . )) designanti (( . . . )) l'Italia, cos\u00ec come sono state depositate, che abbiano una data di deposito anteriore a quella menzionata nel comma 2 e che siano state pubblicate o rese accessibili al pubblico anche in questa data o pi\u00f9 tardi.\"Quindi un'invenzione dopo essere stata divulgata, tramite articoli o realizzazione e commercializzazione del prodotto inventato oppure tramite il deposito della domanda di tale brevetto, non \u00e8 pi\u00f9 brevettabile, n\u00e9 in Italia, n\u00e9 all'estero.\nL'utilizzo di una sostanza o un insieme di sostanze che non presentano novit\u00e0 \u00e8 brevettabile nel caso in cui se ne venga individuata una nuova funzionalit\u00e0 (art 46, comma 4 del Codice di propriet\u00e0 industriale).\nL'applicazione dell'articolo 46, non \u00e8 per\u00f2 sempre possibile, infatti nell'articolo 47 del Codice della propriet\u00e0 industriale sono espresse differenti eccezioni:\nIn alcuni paesi, come negli Stati Uniti o in Giappone, esiste un periodo di grazia per proteggere un inventore o il suo successore in titolo da una pubblicazione dell'invenzione prima della data di deposito. Questo significa che, se l'inventore o il suo successore in titolo pubblica l'invenzione, pu\u00f2 ancora depositare una domanda in modo valido, la quale verr\u00e0 considerata nuova nonostante la pubblicazione, sempre che il deposito avvenga durante il periodo di grazia che segue la pubblicazione. Questo periodo di grazia dura solitamente sei o dodici mesi.\nIn altri paesi, comprese quelli europei, qualsiasi pubblicazione, dimostrazione od uso, scritto od orale, prima del deposito della domanda di brevetto, da parte di qualsiasi persona, in qualsiasi parte del mondo impedisce ad un'invenzione di essere brevettata in quei Paesi. In Italia una pubblicazione, dimostrazione od uso, scritto od orale non vengono considerati invalidanti ai fini della brevettabilit\u00e0 se sono conseguenza di un abuso ai danni del richiedente e sono diffusi nei sei mesi precedenti la domanda di brevetto."}
{"id": "512589", "revid": "436907", "url": "https://it.wikipedia.org/wiki?curid=512589", "title": "Novit\u00e0", "text": ""}
{"id": "512591", "revid": "827882", "url": "https://it.wikipedia.org/wiki?curid=512591", "title": "Herbie Mann", "text": "Biografia.\nHerbie Mann nacque a Brooklyn, New York. Nei primi tempi della sua carriera, si ciment\u00f2 anche coi sassofoni e il clarinetto, ma Mann \u00e8 ricordato per essere stato uno dei primi musicisti jazz a specializzarsi nel flauto e fu forse il pi\u00f9 importante flautista nella musica jazz\ndurante gli anni sessanta.\nDopo aver prestato servizio di leva a Trieste (controllata all'epoca dalle forze armate americane), nel 1958 Mann aggiunse al suo gruppo un suonatore di conga e inizi\u00f2 ad utilizzare elementi di musica africana. Nel 1961 intraprese un tour del Brasile e al suo ritorno negli Stati Uniti inizi\u00f2 a registrare con musicisti brasiliani, incisioni che aumentarono la popolarit\u00e0 del genere noto come bossa nova: egli torn\u00f2 a temi Brasiliani in molte delle sue incisioni. In questi anni, Mann reclut\u00f2 per il suo gruppo anche un giovane Chick Corea.\nMann fu uno dei primi sperimentatori che univano jazz e world music, con registrazioni in stile Africano (1959), reggae, Medio Orientale (1966 e 1967), e dell'Europa dell'Est.\nI puristi del jazz ebbero a criticare Mann per alcune registrazioni in stile disco e smooth jazz degli anni settanta, incisioni che tuttavia aiutarono Mann a restare attivo durante un periodo di scarso interesse per la musica jazz.\nDiversi pezzi di Mann scalarano le classifiche pop, un fatto piuttosto insolito per un musicista jazz. In un'intervista del 1998 si legge che \"...almeno 25 degli albumi di Herbie Mann sono\nstati tra i 200 pi\u00f9 venduti di Billboard, un successo negato alla stragrande maggioranza dei suoi colleghi nel jazz.\"\nNel corso della sua carriera, Herbie Mann registr\u00f2 pi\u00f9 di 100 album: dopo aver incontrato svariate difficolt\u00e0 con le case d'incisione esistenti, fond\u00f2 la propria casa editrice (\"Kokopelli Records\") per poi lasciare anche questa.\nMann era un musicista prolifico e si esibiva spesso in concerto. Le sue prime apparizioni, all'et\u00e0 di 15 anni, furono nei Catskill; la sua ultima apparizione, a 73 anni, fu al New Orleans Jazz and Heritage Festival, il 3 maggio 2003.\nHerbie Mann mor\u00ec a 73 anni il 1\u00ba luglio 2003 dopo una lunga battaglia contro un tumore alla prostata."}
{"id": "512606", "revid": "125374598", "url": "https://it.wikipedia.org/wiki?curid=512606", "title": "Jacopo da Castelbuono", "text": "Biografia.\nOriginario del contado di Perugia, appartenne all'Ordine dei Frati Predicatori e fu priore della basilica di Santa Sabina a Roma.\nPapa Onorio IV lo design\u00f2 vescovo di Firenze e il presule arriv\u00f2 a prendere la carica in citt\u00e0 l'8 luglio 1286. Mor\u00ec il 16 agosto, appena quaranta giorni dopo la sua entrata. Gli succedette Andrea dei Mozzi."}
{"id": "512607", "revid": "36426", "url": "https://it.wikipedia.org/wiki?curid=512607", "title": "Onorio IV", "text": ""}
{"id": "512608", "revid": "14002", "url": "https://it.wikipedia.org/wiki?curid=512608", "title": "Arcidiocesi di Krak\u00f3w", "text": ""}
{"id": "512609", "revid": "486946", "url": "https://it.wikipedia.org/wiki?curid=512609", "title": "Predicatori", "text": ""}
{"id": "512610", "revid": "399", "url": "https://it.wikipedia.org/wiki?curid=512610", "title": "Stati federati degli Stati Uniti d'America", "text": "Gli Stati federati degli Stati Uniti d'America (chiamati in inglese \"U.S.\" \"states\") sono le entit\u00e0 politiche e amministrative la cui unione forma gli Stati Uniti d'America. Sono cinquanta entit\u00e0 subnazionali federali (di cui 4 hanno il titolo tradizionale di Commonwealth) che, insieme con il Distretto di Columbia, compongono la federazione.\nI singoli governi statali e il governo federale condividono la sovranit\u00e0, dal momento che un cittadino statunitense \u00e8 allo stesso tempo cittadino del suo Stato di residenza e dell'entit\u00e0 federale. La cittadinanza a livello statale non \u00e8 rigida, non sono richieste autorizzazioni per un eventuale cambiamento, e la circolazione delle persone da uno Stato all'altro \u00e8 libera (eccezion fatta per i condannati posti in libert\u00e0 condizionale).\nStoria.\nCon l'adozione da parte delle tredici colonie degli Articoli di Confederazione ed Eterna Unione, gli Stati sono diventati una confederazione, un'unica entit\u00e0 politica, secondo la definizione del diritto internazionale, affinch\u00e9 potessero rafforzare le relazioni internazionali.\nCi\u00f2, tuttavia, inizialmente diede luogo a un governo centralizzato molto debole. Di conseguenza, i tredici Stati ritennero opportuno adottare un nuovo testo fondamentale dopo la guerra d'indipendenza americana, la Costituzione degli Stati Uniti d'America, che fu ratificata nel 1789.\nL'ammissione nell'unione.\nLa costituzione degli Stati Uniti d'America non descrive il processo attraverso il quale possono essere ammessi nuovi Stati, ma specifica solo che \"nuovi Stati possono essere ammessi dal Congresso in questa Unione\", e vieta la creazione di nuovi Stati a partire da altri preesistenti senza il consenso della legislatura dello Stato e del Congresso.\nIn pratica, quasi tutti gli Stati ammessi nell'unione dopo i primi tredici sono stati formati a partire da territori organizzati degli Stati Uniti d'America ovvero aree sotto la sovranit\u00e0 del governo federale degli USA ma non facenti parte di nessuno Stato con un qualche grado di autonomia dal Congresso. Solitamente il territorio organizzato prima consulta la popolazione in merito alla formazione di un nuovo Stato, in caso affermativo il Congresso invita il governo del territorio a convocare un'assemblea costituente per redigere la costituzione del nuovo Stato. Con l'accettazione della costituzione dello Stato da parte del Congresso il territorio viene ammesso nell'Unione come Stato. Questo percorso fu stabilito nell'Ordinanza del nordovest, che precedette la ratifica della Costituzione.\nComunque il Congresso che ha l'autorit\u00e0 sull'ammissione non \u00e8 obbligato a seguire questa procedura. Alcuni Stati oltre ai 13 fondatori sono stati ammessi senza avere avuto prima lo status di territori organizzati del governo federale:\nIl Congresso non ha l'obbligo di ammettere gli Stati anche se la loro popolazione si \u00e8 espressa favorevolmente per l'ingresso nell'unione. Ad esempio la Repubblica del Texas chiese l'annessione sin dal 1836, ma timori di un conflitto con il Messico fecero posticipare l'ammissione per nove anni. Al territorio dello Utah fu negata l'ammissione nell'unione per decenni a causa dell'opposizione alla forte presenza sul territorio della Chiesa di Ges\u00f9 Cristo dei santi degli ultimi giorni, e alla poligamia praticata da alcuni fedeli della confessione.\nCaratteristiche.\nI poteri.\nLa Costituzione degli Stati Uniti d'America prevede un bilanciamento di potere tra i due livelli di governo, quello federale e quello statale. Ratificando la Costituzione ogni Stato trasferisce al governo centrale una parte della sovranit\u00e0 e dei suoi poteri, accetta di condividerne alcuni e ne conserva altri (in genere quelli che riguardano l'educazione, la salute, i trasporti e le infrastrutture). Nel tempo la Costituzione \u00e8 cambiata, assieme ad alcune di queste prerogative, con una tendenza al centralismo, spesso deprecata dai sostenitori del federalismo.\nOgni Stato ha una sua Costituzione scritta, un suo sistema di governo e un suo codice di leggi. Le differenze tra le normative dei vari Stati possono essere notevoli, anche in materie importanti come propriet\u00e0, salute, istruzione e diritto penale. In ogni Stato la massima autorit\u00e0 \u00e8 il Governatore, eletto direttamente, che ha poteri molto vasti tipici di un presidente della repubblica, come quello di concedere la grazia.\nTutti gli Stati hanno un organo legislativo (bicamerale in tutti tranne che in Nebraska, dove vige un parlamento monocamerale), i cui membri rappresentano gli elettori dello Stato. Infine, ogni Stato ha un suo sistema giudiziario che, in genere, parte da un livello inferiore, costituito dai tribunali di contea e arriva fino a una corte suprema statale (le denominazioni delle corti variano). In certi Stati i giudici vengono eletti, in altri sono nominati, come accade nel sistema federale.\nLa clausola del commercio.\nLa Corte Suprema degli Stati Uniti d'America (SCOTUS dall'inglese Supreme Court of the United States) ha interpretato la Costituzione degli Stati Uniti d'America cos\u00ec che la clausola del commercio sia sotto il potere federale. Per esempio, il congresso pu\u00f2 regolare il traffico su binari tra gli Stati oltre i confini, ma pu\u00f2 anche regolare il traffico cos\u00ec che resti solamente tra i confini di uno Stato, in teoria tutto il traffico interstatale potr\u00e0 avere un impatto sul commercio interstatale stesso.\nUn'altra fonte di potenza per il congresso \u00e8 il suo potere di spesa \u2014 cio\u00e8 l'abilit\u00e0 del congresso di allocare fondi \u2014 per esempio per la Eisenhower Interstate Highway System. Il sistema \u00e8 stato ordinato dal governo federale, ma serve anche gli interessi degli Stati. Grazie ai suoi fondi il governo federale \u00e8 riuscito a persuadere molti Stati favorendo l'approvazione di molte leggi.\nLe milizie statali.\nAi sensi del \"Militia Acts of 1792\" gli Stati possono costituire delle milizie statali, facolt\u00e0 poi ribadita dal \"Militia Act of 1903\". Esse - dette \"State defense force\" - trovano il loro fondamento giuridico in base al primo articolo della costituzione degli Stati Uniti d'America e dell'art. 32 dello \"US code\" e rispondono direttamente al governatore dello Stato di appartenenza, sebbene ove sia richiesto sono a disposizione del Presidente, come le altre forze armate statunitensi.\nQueste forze sono riconosciute non come un servizio di forza armata a livello federale, per tale motivo, sono separate anche dalla National Guard of the United States e non sono concepite per l'impiego di rango federale, essendo al servizio esclusivo del loro Stato, inoltre possono anche non essere inglobate nello \"US Army\".\nLe relazioni tra gli Stati.\nCon il quarto articolo della costituzione degli Stati Uniti, che definisce le relazioni tra gli Stati, il Congresso degli Stati Uniti ha il potere di aggiungere nuovi Stati all'unione. Agli Stati \u00e8 richiesta \"Piena fede e Credito\" degli atti delle altre legislature e corti, che di solito includono il riconoscimento di contratti legali, matrimoni, giudizi criminali e, prima del 1865, dello stato di schiavit\u00f9. Agli Stati viene garantita difesa militare e civile dal governo federale, al quale \u00e8 richiesto che ogni Stato rimanga una repubblica.\nLa denominazione.\nI nomi degli Stati riflettono le circostanze storiche della loro creazione. Esistono diversi tipi di etimologie:\nBritannica.\nGli stati sudorientali sull'oceano Atlantico erano colonie britanniche battezzate in onore di monarchi inglesi: Georgia, Carolina, Virginia e Maryland, mentre gli Stati nordorientali, ugualmente colonie britanniche, presero il loro nome da localit\u00e0 delle isole britanniche: New Hampshire, New Jersey e New York. La Pennsylvania, che - in una sorta di pidgin anglo-latino - significa \"boschi di Penn\", deve il suo nome al fondatore William Penn.\nDelaware deriva dal nome di Thomas West, III barone De La Warr, (uno dei primi coloni e governatore della Colonia di Jamestown), a sua volta derivato dall'anglo-normanno \"de la werre\" (\"della guerra\", \"guerriero\").\nLo Stato di Washington deve il suo nome al primo presidente statunitense, George Washington, il cui cognome \u00e8 di origine britannica.\nFrancese.\nIn origine colonia francese, la Louisiana deve il suo nome a Luigi XIV (allora regnante). Il Maine ha il nome della provincia francese del Maine, sebbene un'altra teoria riconduca il nome alla parola \"Mainland\" (terraferma), in contrapposizione alle isole al largo della costa. Il nome Vermont deriva dall'espressione francese per \"montagne verdi\", in riferimento al suo territorio montagnoso e ricco di foreste. Illinois ha invece un'origine franco-amerindia, derivando dal nome francese dell'Illiniwek.\nIl nome Oregon deriva dal francese \"Ouragan\", nome con cui i coloni francesi chiamavano il fiume Columbia. Il termine francese, cos\u00ec come l'italiano \"uragano\", trae origine dallo spagnolo \"hurac\u00e1n\", derivante a sua volta dal nome del dio delle tempeste presso una trib\u00f9 di nativi dell'America centrale.\nLingue native.\nI nomi di 27 Stati derivano da quelli di trib\u00f9 native americane (o derivanti dalle loro lingue): Nebraska, Kansas, Kentucky, Massachusetts, Connecticut, Missouri, Iowa, Wisconsin, Illinois, Minnesota, Nord Dakota e Sud Dakota, Mississippi, Texas, Utah, Ohio, Michigan, Oklahoma, Alabama, Tennessee, Alaska, e altri. Hawaii \u00e8 un nome polinesiano.\nIl nome Idaho fu presentato come nome amerindio dall'eccentrico lobbista George M. Willing, anche se in seguito dichiar\u00f2 di averlo inventato. L'origine non \u00e8 per\u00f2 del tutto chiarita. Secondo l\"'Online Etymology Dictionary\" il nome deriva dalla parola della lingua apache \"idaahe\", che significa \"nemico\", con cui i Comanche chiamavano le trib\u00f9 del territorio dell'Idaho.\nSpagnola.\nMolti Stati meridionali e occidentali, precedentemente in territori appartenenti alla Spagna o al Messico, hanno nomi di origine spagnola: Colorado, Nuovo Messico, Florida, Nevada e Montana. Anche California \u00e8 reputato un nome di origine spagnola, ma non c'\u00e8 certezza sull'etimologia.\nAltri.\nIndiana significa letteralmente \"terra degli Indiani\". Il Rhode Island deve il suo nome, secondo la maggioranza degli storici, alla somiglianza dell'isola Aquidneck (dove si trovano Newport, Portsmouth e Middletown) all'isola greca di Rodi. In origine tale isola era chiamata appunto \"Rhode Island\". Sembra sia stato Giovanni da Verrazzano, il primo europeo a navigare lungo la costa atlantica degli Stati Uniti nel 1524, a notare tale somiglianza e quindi si dovrebbe a lui l'origine del nome. Un'ipotesi meno accreditata riconduce l'origine del nome al navigatore olandese Adriaen Block, che nel 1614 chiam\u00f2 un'isola della baia di Narragansett \"Roodt Eylandt\" (isola rossa) per il colore dell'argilla presente lungo la sua costa.\nTabella degli Stati.\nLa seguente tabella riporta i 50 Stati con:\nStati raggruppati in regioni.\nGli Stati possono essere raggruppati in regioni dai confini variabili e mai unanimemente definiti:"}
{"id": "512611", "revid": "125772505", "url": "https://it.wikipedia.org/wiki?curid=512611", "title": "Nazionale di calcio del Venezuela", "text": "La nazionale di calcio del Venezuela (in spagnolo \"Selecci\u00f3n de f\u00fatbol de Venezuela\") \u00e8 la compagine calcistica rappresentante il Venezuela. Posta sotto l'egida della \"Federaci\u00f3n Venezolana de F\u00fatbol\", \u00e8 soprannominata \"la Vinotinto\", per il colore rosso vinato delle divise da gioco.\nLa nazionale venezuelana gioca abitualmente le proprie gare interne allo stadio polisportivo de Pueblo Nuevo di San Crist\u00f3bal, noto in Venezuela come \"el Templo Sagrado del F\u00fatbol Venezolano\" (\"il tempio sacro del calcio venezuelano\").\nPer anni considerata la pi\u00f9 debole delle dieci nazionali affiliate alla CONMEBOL, la \"Vinotinto\", come viene soprannominata per via del colore borgogna delle maglie, \u00e8 l'unica tra le nazionali sudamericane a non essere mai riuscita a qualificarsi al campionato mondiale di calcio e, insieme all', \u00e8 la sola a non aver vinto neppure una volta la Coppa America. Tale mancanza di risultati si lega soprattutto al fatto che in Venezuela, caso praticamente unico in America del Sud, lo sport pi\u00f9 popolare non \u00e8 il calcio, ma il baseball (in quest'ultimo sport, la nazionale venezuelana \u00e8 una delle pi\u00f9 titolate del mondo, avendo vinto ben 3 volte il titolo mondiale, oltre ad una medaglia d'oro ai Giochi Panamericani nel 1959).\nA tale deficit di popolarit\u00e0 si \u00e8 cercato di rimediare assegnando al Venezuela, ultima nazione CONMEBOL secondo la rotazione alfabetica, l'organizzazione della Copa Am\u00e9rica 2007. \"La Vinotinto\", in quella occasione, riusc\u00ec a superare il primo turno, e concluse il torneo con l'eliminazione ai quarti di finale, mai raggiunti in passato dai venezuelani. Il salto di qualit\u00e0 \u00e8 stato suggellato nella successiva edizione disputata nel 2011 in Argentina, ove il Venezuela \u00e8 giunto al quarto posto, dopo aver perso ai rigori la semifinale contro il . I grandi progressi del calcio venezuelano compiuti all'inizio del ventunesimo secolo sono testimoniati dai buoni giocatori affermatisi nei palcoscenici europei, in particolare Juan Arango e Giancarlo Maldonado, ex attaccante degli spagnoli dello Xerez e dal secondo posto ottenuto al Mondiale Under 20 del 2017, con la finale persa 1-0 contro l'Inghilterra.\nGli sforzi del Venezuela per incrementare ulteriormente i propri progressi calcistici .\nNel ranking FIFA il miglior posizionamento del Venezuela \u00e8 il 25\u00ba posto, raggiunto il 28 novembre 2019, mentre il peggiore posizionamento \u00e8 129\u00ba posto occupato nel 1998. Attualmente occupa il 59\u00ba posto della graduatoria.\nStoria.\nLa nazionale venezuelana \u00e8 costituita sul finire degli anni trenta del XX secolo. Il primo match \u00e8 disputato il 12 febbraio 1938 a Panama contro la nazionale di casa, che si impone sui \"vinotintos\" per 3-1.\nIl Venezuela rester\u00e0 ai margini del calcio internazionale per diverso tempo. Solo sul finire degli anni sessanta la \"Vinotinto\" esordisce sia nelle qualificazioni ai mondiali di calcio che in Coppa America.\nLa nazionale venezuelana si presenta per la prima volta alle qualificazioni ai mondiali in vista del torneo iridato di Inghilterra 1966. Inserita nel gruppo 10, sfida e , ma perde 4 partite su 4, realizzando solo 4 reti contro ben 15 subite.\nLa nazionale venezuelana esordisce nel torneo continentale sudamericano, la Coppa America, in occasione dell'edizione del 1967, disputata in Uruguay. Sei sono le squadre al via e il Venezuela si classifica quinto, grazie al successo ottenuto il 28 gennaio allo Stadio Centenario di Montevideo contro la Bolivia (3-0, frutto dei gol di Scovino, Santana e Ravelo).\nLa \"Vinotinto\" ottiene il suo primo punto nelle qualificazioni ai mondiali il 2 agosto 1969, bloccando a Caracas la sull'1-1. Sar\u00e0 anche l'unico risultato utile conseguito nel cammino verso il mondiale di Messico 1970.\nDopo essersi ritirata dalle qualificazioni al mondiale di Germania Ovest 1974, nella Coppa America 1975 (disputata senza sede fissa nel 1975) la \"Vinotinto\" esce al primo turno, battuta nettamente dai squadre di rilievo quali e .\nIl Venezuela torna a calcare la scena iridata nel 1977, in vista del mondiale in programma in Argentina per l'anno successivo. Anche stavolta il risultato \u00e8 mediocre, con un solo punto, conquistato in casa contro l'. Nei decenni a venire il Venezuela avrebbe raccolto scarsi risultati in Coppa America. Al primo turno dell'edizione del 1979 costringe sul pari Cile (futuro finalista) e Colombia.\nNel cammino verso Spagna 1982 giunge finalmente la prima vittoria: il 15 marzo 1981 il Venezuela batte a Caracas la per 1-0. Perde invece tutte le altre 3 partite in programma, terminando ultima nel proprio girone per la peggiore differenza reti rispetto alla Bolivia (comunque eliminata).\nDopo le mediocri partecipazioni alle eliminatorie per Messico 1986 (1 punto in 6 gare) e Italia 1990 (4 sconfitte in 4 gare), nell'edizione del 1993 della Coppa America si registra un primo sussulto della nazionale venezuelana. Dopo un esordio pessimo contro l'Ecuador padrone di casa (che si impone 6-1), il Venezuela si riscatta parzialmente nelle gare successive: ispirato dai gol di Jos\u00e9 Luis Dolgetta, pareggia per 2-2 contro il ben pi\u00f9 quotato Uruguay (dopo essere stato 2 volte in vantaggio) e rimonta 2 gol agli , bloccandoli sul 3-3. I due pareggi valgono ai venezuelani il terzo posto nel girone e l'eliminazione al primo turno unicamente per la peggior differenza reti nei confronti del . La \"Vinotinto\" si consola comunque con Dolgetta, capocannoniere del torneo con 4 reti.\nDurante il cammino verso il mondiale USA 1994 ottiene un altro successo, grazie alla vittoria per 2-1 sull' conquistata a Ciudad Guayana il 12 settembre 1993.\nDisastroso sar\u00e0 invece il risultato delle qualificazioni al mondiale di Francia 1998, durante le quali il Venezuela coglie 3 pareggi e ben 15 sconfitte, nel girone unico sudamericano introdotto in quell'occasione della FIFA. Tuttavia si verifica un fatto curioso nel match disputato il 9 ottobre a San Crist\u00f3bal contro l', quando il portiere venezuelano Rafael Dudamel realizza un goal direttamente su calcio di punizione.\nIl cambio di secolo volta pagina e il Venezuela ottiene risultati nettamente migliori. Nelle prime tredici giornate delle qualificazioni al campionato del mondo di Giappone e Corea del Sud 2002 ottiene soltanto 4 punti ma, dopo la pausa per la Copa Am\u00e9rica del 2001 (peraltro conclusa con 3 sconfitte in 3 gare) vince ben 4 partite consecutive, conquistando il soddisfacente bottino di 16 punti in classifica. Ma in particolare, per la prima volta nella sua storia, il Venezuela non si classifica all'ultimo posto del proprio girone, giungendo invece nono e penultimo con un vantaggio di 4 punti sul Cile.\nDalla met\u00e0 degli anni novanta mediocri tornano ad essere, per\u00f2, le partecipazioni del Venezuela alle edizioni della Coppa America dal 1995 al 2001, dove viene sempre battuto. Anche nel 2004 in Per\u00f9 la \"Vinotinto\" viene eliminata al primo turno, pur cogliendo un punto nell'ultima partita contro la .\nMeglio va, invece, il cammino verso il mondiale di Germania 2006: la \"Vinotinto\" si piazza in quest'occasione addirittura all'ottavo e terzultimo posto del girone eliminatorio CONMEBOL con 18 punti, frutto di 5 vittorie e 3 pareggi su 18 gare disputate, tra cui il \"Centenariazo\" contro l'Uruguay.\nLa grande occasione di rivincita giunge finalmente nel 2007, in occasione dell'edizione casalinga. Allenato da Richard P\u00e1ez, il Venezuela si affida soprattutto alle giocate di Arango, Maldonado e Ricardo David P\u00e1ez (figlio del commissario tecnico) per affrontare il girone A contro Bolivia, e . Dopo il pareggio per 2-2 all'esordio contro la Bolivia, il Venezuela coglie una brillante vittoria il 30 giugno: contro il lanciatissimo Per\u00f9 (che aveva inflitto nella prima giornata un clamoroso 3-0 all'Uruguay) di Claudio Pizarro, Chicero e Arismendi segnano i goal che valgono il 2-0 finale. Il pareggio tre giorni dopo contro l'Uruguay (0-0) vale alla \"Vinotinto\" la vittoria del girone e lo storico passaggio ai quarti di finale. Qui, per\u00f2, l'avventura venezuelana termina: di fronte ai padroni di casa si ripresenta infatti l'Uruguay, che nel frattempo ha ritrovato il proprio uomo-chiave Diego Forl\u00e1n. Al 38' \u00e8 proprio la punta dell'Atl\u00e9tico Madrid a portare in vantaggio la \"Celeste\". Il Venezuela riesce a pareggiare 3 minuti dopo con Arango, ma nella ripresa crolla sotto i colpi dell'Uruguay. Alla fine \u00e8 sconfitta per 1-4, ma lo stadio di San Crist\u00f3bal pu\u00f2 comunque applaudire l'ottimo traguardo raggiunto dalla \"vinotinto\".\nNel cammino verso la Coppa del mondo di Sudafrica 2010, i \"vinotintos\" per la prima volta raccolgono pi\u00f9 risultati utili (6 vittorie e 4 pareggi) che sconfitte (8), per un totale di 22 punti (4 in pi\u00f9 rispetto alla precedente prestazione), confermandosi all'ottavo posto in classifica, a soli 2 punti dall'Uruguay qualificatosi allo spareggio intercontinentale contro la .\nI progressi sono confermati nella Coppa America del 2011 in Argentina: in questa occasione il Venezuela, stavolta allenato dal giovane C\u00e9sar Far\u00edas, oltre a imporre il pari al blasonato e a passare il turno come seconda del girone, conquista una storica semifinale battendo il 2-1. In seguito si arrende prima al (5-3 ai rigori) e poi al Per\u00f9 (4-1) conquistando il quarto posto, miglior risultato nella storia della competizione per la Vinotinto.\nDurante le qualificazioni per il mondiale di Brasile 2014, il Venezuela per la prima volta nella sua storia sconfigge l'Argentina (per 1-0 in casa). Pur non riuscendo neanche in questa edizione a qualificarsi, la squadra termina il girone in sesta e quartultima posizione, riuscendo per la prima volta a precedere in classifica tre squadre, anche se questa volta i punti di distacco dal quinto posto valevole per il play-off sono cinque. I punti totalizzati sono venti, frutto di cinque vittorie e altrettanti pareggi, con un leggero incremento della propria media punti a partita rispetto alla precedente edizione (nella quale tuttavia il Venezuela aveva affrontato anche il Brasile, qualificato d'ufficio alla fase finale nella successiva edizione, con cui aveva perso).\nSotto la guida di Noel Sanvicente, l'edizione 2015 della Coppa America, in Cile, finisce al primo turno dopo una vittoria per 1-0 contro la Colombia e due sconfitte contro Per\u00f9 e Brasile.\nNell'edizione del Centenario della Coppa America, a 16 squadre, la \"Vinotinto\", agli ordini di Rafael Dudamel, approda ai quarti, dopo due vittorie contro Giamaica e soprattutto Uruguay, dove si ferma sconfitta per 4-1 dall'.\nAvendo il Venezuela guadagnato un solo punto dopo le prime sei partite di qualificazione al , Noel Sanvicente si dimette e al suo posto la federazione nomina CT l'ex portiere Rafael Dudamel; la squadra chiuder\u00e0 il girone all'ultimo posto dopo vent'anni.\nLa \"Vinotinto\" si riscatta parzialmente nella Coppa America 2019, dove raggiunge i quarti di finale ed \u00e8 sconfitta per 2-0 nuovamente dall'Argentina. Decisamente negativo \u00e8, invece, il percorso nella Coppa America 2021, dove i venezuelani si piazzano al quinto e ultimo posto nel proprio girone e mancano cos\u00ec il quarto posto, utile per la qualificazione ai quarti di finale, avendo ottenuto 2 pareggi e subito 2 sconfitte in 4 partite.\nTorneo olimpico di calcio.\nDopo che nel 1960 in Sudamerica era stato istituito il Torneo Pre-Olimpico CONMEBOL, il Venezuela prende parte per la prima volta alle qualificazioni al torneo olimpico di calcio solo in vista delle Olimpiadi di Citt\u00e0 del Messico 1968. Le eliminatorie sudamericane si disputano in Colombia, ma l'esperienza della \"Vinotinto\" \u00e8 da dimenticare: inserita nel girone con Brasile, Paraguay e Cile, perde tutte e 3 le partite, senza neppure segnare un goal.\nAnalogo risultato ottiene nel \"\"Pre-Ol\u00edmpico\" per Monaco di Baviera 1972, mentre in quello per Montr\u00e9al 1976 il Venezuela neppure partecipa.\nDiversamente vanno le cose in vista di Mosca 1980: nel girone a 7 contro Argentina, Bolivia, Brasile, Colombia, Cile e Per\u00f9, il Venezuela strappa 2 vittorie (contro Colombia e Bolivia) e un pareggio (contro il Cile) e si piazza al quarto posto con 5 punti in classifica. Sarebbe eliminazione (poich\u00e9 il Sudamerica ha diritto a 2 soli posti), ma l'Argentina, vincitrice del \"Pre-Ol\u00edmpico\"\", aderisce al boicottaggio indetto da 65 nazioni in protesta contro l'URSS per l'invasione dell'Afghanistan avviata sul finire del 1979. In sostituzione della nazionale albiceleste viene ripescata proprio la Vinotinto, che parte cos\u00ec inaspettatamente per Mosca per il suo primo torneo intercontinentale. Inserito nel gruppo A del torneo olimpico di calcio contro , e , perde contro le prime due, ma batte 2-1 gli africani. Il successo vale il terzo posto in classifica, con 2 punti, ma non basta ad accedere ai quarti.\nI risultati della \"Vinotinto\" al \"Pre-Ol\u00edmpico\" in vista delle successive olimpiadi saranno mediocri. Quasi sempre usciti sconfitti in ogni partita, i giocatori del Venezuela hanno un sussulto in vista di Atlanta 1996, nel \"Pre-Ol\u00edmpico\" in programma in Argentina. Al primo turno, contrapposti ai padroni di casa, nonch\u00e9 al Cile, alla Colombia e all'Ecuador, cedono solo ai biancocelesti, vincendo contro Colombia ed Ecuador e pareggiando col Cile. Alla fine \u00e8 secondo posto e passaggio al girone finale. Qui, tuttavia, le avversarie sono di ben altra caratura: Argentina, Brasile e Uruguay spazzano via il Venezuela, che chiude a 0 punti con 3 sconfitte in altrettante partite.\nNeanche in vista delle successive tre olimpiadi il Venezuela riesce a qualificarsi, piazzandosi sempre in fondo alla classifica del proprio raggruppamento al \"Pre-Ol\u00edmpico\".\nEvoluzione delle divise.\nFino al 1981 la selezione venezuelana non ha avuto un fornitore tecnico a carattere stabile: il primo contratto venne firmato con Adidas ed ebbe una durata decennale, terminando nel 1991. La marca tedesca ha poi nuovamente vestito la \"Vinotinto\" dal 2005 al 2018, per un totale di 23 anni di rapporto.\nLa nazionale ha inoltre vestito maglie prodotte dalla ditta venezuelana Forte (1993-1996), dalla peruviana Polmer (1996-1997), dalle messicane Aba Sport e Atletica (1998-1999, 2000-2005).\nDal 2019 l'equipaggiamento \u00e8 fornito dall'impresa italiana Givova.\nTutte le rose.\nGiochi olimpici.\nNOTA: per le informazioni sulle rose successive al 1948 visionare la pagina della Nazionale olimpica.\nRosa attuale.\nLista dei giocatori convocati per le gare di qualificazione al campionato mondiale di calcio 2022 contro ed del 28 gennaio e 1 febbraio 2022-\nPresenze e reti aggiornate al 2 febbraio 2022.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nRecord individuali.\nIn grassetto i giocatori ancora attivi in nazionale.\n\"Dati aggiornati al 2 febbraio 2022.\"\nPartecipazioni ai tornei internazionali.\nGiochi bolivariani.\nIl Venezuela non partecip\u00f2 ai Giochi bolivariani colombiani del 1938, gli unici disputati dalle selezioni maggiori delle nazioni partecipanti.\nGiochi centramericani e caraibici.\nLa \"Vinotinto\" ha inoltre ottenuto un quinto ed un sesto posto ai Giochi centramericani e caraibici, disputati dal 1930 al 1946 dalle selezioni maggiori delle nazioni partecipanti.\nStatistiche dettagliate sui tornei internazionali.\nIn grassetto i risultati migliori.&lt;br&gt;\nIn \"corsivo\" le edizioni a cui il Venezuela non ha partecipato."}
{"id": "512613", "revid": "267975", "url": "https://it.wikipedia.org/wiki?curid=512613", "title": "Diocesi di Bydgoszcz", "text": "La diocesi di Bydgoszcz (in latino: \"Dioecesis Bydgostiensis\") \u00e8 una sede della Chiesa cattolica in Polonia suffraganea dell'arcidiocesi di Gniezno. Nel 2018 contava 580.000 battezzati su 620.000 abitanti. \u00c8 retta dal vescovo Krzysztof Stefan W\u0142odarczyk.\nTerritorio.\nLa diocesi si estende su parte dei voivodati di Cuiavia-Pomerania e della Grande Polonia, e comprende i comuni di Bydgoszcz, Nak\u0142o nad Noteci\u0105, Z\u0142ot\u00f3w, Solec Kujawski, Szubin, S\u0119p\u00f3lno Kraje\u0144skie, Wi\u0119cbork, Wyrzysk, Kcynia, \u0141abiszyn, Mrocza, Go\u0142a\u0144cz, \u0141ob\u017cenica.\nSede vescovile \u00e8 la citt\u00e0 di Bydgoszcz, dove si trova la cattedrale dei Santi Martino e Nicola. Nel territorio sorgono anche tre basiliche minori: le basiliche di San Vincenzo de' Paoli e di Nostra Signora Regina dei Martiri a Bydgoszcz, e la basilica dell'Immacolata Concezione a G\u00f3rka Klasztorna.\nIl territorio si estende su 5.200\u00a0km\u00b2 ed \u00e8 suddiviso in 152 parrocchie.\nStoria.\nLa diocesi \u00e8 stata eretta il 24 febbraio 2004 con la bolla \"Dilectorum Polonorum\" di papa Giovanni Paolo II, ricavandone il territorio dall'arcidiocesi di Gniezno e dalle diocesi di Koszalin-Ko\u0142obrzeg e di Pelplin.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 620.000 persone contava 580.000 battezzati, corrispondenti al 93,5% del totale."}
{"id": "512614", "revid": "110157", "url": "https://it.wikipedia.org/wiki?curid=512614", "title": "Arcieparchia di Przemy\u015bl-Varsavia", "text": "Larcieparchia di Przemy\u015bl-Varsavia di rito bizantino-ucraino (in latino: \"Archieparchia Premisliensis-Varsaviensis ritus byzantini ucraini\") \u00e8 una sede metropolitana della Chiesa greco-cattolica ucraina in Polonia. Nel 2020 contava 30.000 battezzati. \u00c8 retta dall'arcieparca Eugeniusz Miros\u0142aw Popowicz.\nTerritorio.\nL'arcieparchia comprende la Polonia orientale e meridionale. I fedeli del rito bizantino-ucraino sono pi\u00f9 numerosi nelle regioni di confine con l'Ucraina e Przemy\u015bl, la sede arcieparchiale, si trova proprio lungo il confine.\nA Przemy\u015bl si trova la cattedrale di San Giovanni Battista. A Lublino sorge il Seminario metropolitano.\nIl territorio \u00e8 suddiviso in 6 decanati e in 44 parrocchie.\nStoria.\nL'eparchia di rito bizantino fu eretta forse nel 1087, anche se i primi riscontri storici di un vescovo in questa regione cominciano con Antoni Dobrynia nel 1218.\nNel 1609 fu eretta l'eparchia greco-cattolica, di cui il primo vescovo fu Aleksander Atanazy Krupecki. La successione ortodossa si interruppe nel 1691 quando l'eparca Innocenty Winnicki abbracci\u00f2 l'unione con la Santa Sede e divenne eparca greco-cattolico. Originariamente l'eparchia era suffraganea dell'arcieparchia di Kiev. L'eparchia ortodossa sar\u00e0 ristabilita solo nel 1983.\nIl 22 febbraio 1807 per effetto della bolla \"In universalis Ecclesiae\" di papa Pio VII entr\u00f2 a far parte della provincia ecclesiastica dell'arcieparchia di Leopoli e Haly\u010d (oggi arcieparchia di Leopoli). Con la stessa bolla il Papa concedeva il diritto di elezione degli arcieparchi all'imperatore.\nIl 10 febbraio 1934 cedette una porzione di territorio a vantaggio dell'erezione dell'amministrazione apostolica di \u0141emkowszczyzna. I territori dell'amministrazione apostolica tornarono ad essere amministrati con quelli dell'eparchia di Przemy\u015bl.\nDurante la seconda guerra mondiale cominci\u00f2 un periodo di terrore per la Chiesa greco-cattolica in Polonia. Durante l'occupazione sovietica del 1939 molti sacerdoti greco-cattolici furono arrestati e deportati, fu bandito l'insegnamento religioso dalle scuole, furono chiuse o censurate le case editrici cattoliche. Anche dopo la guerra molte parrocchie furono chiuse e la Chiesa greco-cattolica dichiarata fuori legge e forzosamente aggregata alla Chiesa ortodossa. Il primate di Polonia August Hlond chiese istruzioni alla Santa Sede in merito alla situazione dei cattolici di rito bizantino e ottenne da papa Pio XII per s\u00e9 e per l'arcivescovo di Cracovia poteri speciali per assicurare ai fedeli greco-cattolici l'assistenza spirituale. Il 10 dicembre 1946 il primate Hlond ebbe l'incarico di delegato speciale per tutti i riti orientali.\nIl 25 giugno di quell'anno Jozafat J\u00f3zef Kocy\u0142owski e il suo vescovo ausiliare Hryhorij Lakota furono arrestati e morirono rispettivamente nel 1947 e nel 1950. Saranno beatificati da papa Giovanni Paolo II il 27 giugno 2001.\nIl vescovo Ivan Choma fu consacrato senza il permesso della Santa Sede e risiedette a Roma, dove divenne rettore dell'universit\u00e0 di San Clemente.\nSolo dal 1989 la Chiesa greco-cattolica polacca ebbe il primo vescovo dopo la deportazione di Jozafat Kocy\u0142owski, con la consacrazione episcopale di Ivan Martyniak (16 ottobre). Nel 1991 fu nominato vescovo greco-cattolico di Przemy\u015bl.\nIl 1\u00ba giugno 1996 la sede ha ceduto la giurisdizione della Polonia occidentale e settentrionale a vantaggio dell'erezione dell'eparchia di Breslavia-Danzica (oggi eparchia di Breslavia-Koszalin) e nel contempo \u00e8 stata elevata al rango di arcieparchia metropolitana con la bolla \"Ad aptius providendum\" di papa Giovanni Paolo II.\nIl 25 novembre 2020 ha ceduto ulteriormente parte del suo territorio a vantaggio dell'erezione dell'eparchia di Olsztyn-Danzica.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcieparchia nel 2020 contava 30.000 battezzati."}
{"id": "512615", "revid": "92723", "url": "https://it.wikipedia.org/wiki?curid=512615", "title": "Ordinariato di Polonia", "text": "Lordinariato di Polonia per i fedeli di rito orientale (in latino: \"Ordinariatus Poloniae\") \u00e8 una sede della Chiesa cattolica in Polonia immediatamente soggetta alla Santa Sede. Nel 2019 contava 670 battezzati. \u00c8 retto dal cardinale Kazimierz Nycz.\nTerritorio.\nLa giurisdizione dell'ordinariato si estende su tutti i fedeli di rito orientale che vivono in Polonia, ad eccezione dei fedeli di rito bizantino. Infatti la Chiesa greco-cattolica ucraina ha in Polonia diocesi proprie, mentre i fedeli della Chiesa cattolica di rito bizantino-slavo in Polonia (neouniati) sono affidati alla cura pastorale del vescovo di Siedlce. La maggioranza dei fedeli appartiene alla Chiesa armeno-cattolica.\nStoria.\nL'ordinariato \u00e8 stato eretto il 18 settembre 1981 per i fedeli di rito bizantino e armeno.\nIl 16 gennaio 1991, in seguito all'erezione delle diocesi greco-cattoliche ucraine, l'ordinariato ha assunto il nome attuale e ha limitato la sua giurisdizione.\nDal 2007 anche i fedeli della Chiesa cattolica di rito bizantino-slavo (Chiesa neouniate) sono stati sottratti all'ordinariato e affidati alla cura pastorale del vescovo latino di Siedlce.\nDi fatto, perci\u00f2, essendo ormai state escluse tutte le parrocchie di rito bizantino, la giurisdizione dell'ordinario si esercita solo su quelle di rito armeno. Dal 1\u00ba dicembre 2009 l'ordinariato ha giurisdizione sulle seguenti chiese:\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'ordinariato nel 2019 contava 670 battezzati."}
{"id": "512616", "revid": "92723", "url": "https://it.wikipedia.org/wiki?curid=512616", "title": "Diocesi di Siedlce", "text": "La diocesi di Siedlce (in latino: \"Dioecesis Siedlecensis\") \u00e8 una sede della Chiesa cattolica in Polonia suffraganea dell'arcidiocesi di Lublino. Nel 2020 contava 695.940 battezzati su 705.250 abitanti. \u00c8 retta dal vescovo Kazimierz Gurda.\nTerritorio.\nLa diocesi comprende la parte orientale del Voivodato della Masovia e la parte settentrionale del voivodato di Lublino.\nSede vescovile \u00e8 la citt\u00e0 di Siedlce, dove si trova la cattedrale dell'Immacolata Concezione di Maria Vergine. In diocesi sorgono anche la basilica ex cattedrale della Santissima Trinit\u00e0 a Jan\u00f3w Podlaski, e altre 3 basiliche minori: la basilica di Sant'Anna a Kode\u0144, la basilica di San Giovanni Battista a Parczew e la basilica dei Santi Pietro e Paolo a Le\u015bna Podlaska.\nIl territorio \u00e8 suddiviso in 25 decanati e in 249 parrocchie.\nStoria.\nLa diocesi di Podlachia o di Jan\u00f3w fu eretta il 30 giugno 1818 da papa Pio VII con la bolla \"Ex imposita nobis\". Il territorio fu ricavato dalla diocesi di Brest e Podlachia che era stata eretta nel 1404 e soppressa nel 1797 dallo zar. A questo territorio si aggiunsero alcune parrocchie scorporate dalle diocesi di Pozna\u0144, di P\u0142ock, di Cracovia, di Luc'k e di Che\u0142m.\nIl vescovo Jan Marceli Gutkowski fu considerato dalle autorit\u00e0 russe un nemico degli zar. Fu chiesto alla Santa Sede di rimuovere il vescovo dalla sua diocesi, ma la Santa Sede non volle acconsentire alla richiesta del governo russo e si limit\u00f2 a consigliare al vescovo prudenza nella corrispondenza. Allora Nicola I ordin\u00f2 l'arresto del vescovo, che avvenne la notte tra il 28 e il 29 aprile 1840 e fu deportato nel governatorato di Mogil\u00ebv. Fu informata la Santa Sede, che protest\u00f2 due volte. Seguirono lunghe trattative tra la Curia romana e il governo russo, al termine delle quali papa Gregorio XVI indirizz\u00f2 al vescovo un breve in cui consigli\u00f2 al vescovo di dimettersi per il bene della diocesi, che non poteva pi\u00f9 governare. Il vescovo volle accettare il consiglio del papa e il 19 novembre 1842 rinunci\u00f2 alla diocesi. Fu rilasciato e dal 1843 visse in esilio a Leopoli, mentre la sede di Jan\u00f3w rimase vacante fino al 1856.\nIl 22 maggio 1867 la diocesi fu soppressa dallo zar Alessandro II e il suo territorio fu aggregato alla diocesi di Lublino. La soppressione non fu mai riconosciuta dalla Santa Sede: gli accordi del 24 dicembre 1882 stabilirono che la diocesi di Podlachia o Jan\u00f3w fosse data in amministrazione ai vescovi di Lublino.\nAppena terminata la prima guerra mondiale, Roma si affrett\u00f2 a nominare un nuovo vescovo per la sede di Podlachia, il 24 settembre 1918. La sede \u00e8 stata traslata da Jan\u00f3w a Siedlce da papa Pio XI con la bolla \"Pro recto et utili\" del 25 gennaio 1924 e il 28 ottobre 1925 ha assunto il nome attuale in forza della bolla \"Vixdum Poloniae unitas\" del medesimo papa.\nNegli anni venti e trenta il vescovo Henryk Ignacy Prze\u017adziecki intraprese un'iniziativa per la conversione degli ortodossi al cattolicesimo, approfittando di favorevoli circostanze politiche e della crisi della Chiesa ortodossa in Polonia. Con l'appoggio iniziale del nunzio apostolico in Polonia Achille Ratti (il futuro papa Pio XI) e la collaborazione dei gesuiti di rito bizantino, seguendo l'istruzione \"Zelum amplitudinis\" riusc\u00ec ad avere gi\u00e0 nel 1927 14 parrocchie di rito bizantino-slavo. Nel 1931 la Santa Sede nomin\u00f2 il vescovo ucraino Mykola \u010carnec'kyj come ordinario per i fedeli di rito bizantino-slavo (detti \"neouniati\"), ma i contrasti sorti sulla base del concordato con la Polonia gli permisero di esercitare solo l'incarico di visitatore apostolico. Durante la Seconda guerra mondiale molte parrocchie neouniate furono soppresse o fecero ritorno alla Chiesa ortodossa. Nel 1947 rimanevano in tutto il territorio polacco quattro parrocchie, che scomparvero negli anni seguenti a causa del trasferimento forzato degli abitanti, ad eccezione della parrocchia di Kostom\u0142oty.\nIl 25 marzo 1992, nell'ambito della riorganizzazione delle diocesi polacche voluta da papa Giovanni Paolo II con la bolla \"Totus tuus Poloniae populus\", ha ceduto una porzione di territorio a vantaggio della diocesi di Drohiczyn e contestualmente \u00e8 divenuta suffraganea dell'arcidiocesi di Lublino.\nNel 2007 al vescovo di Siedlce sono stati affidati anche i fedeli della Chiesa cattolica di rito bizantino-slavo in Polonia, con giurisdizione sulla parrocchia di Kostom\u0142oty, unica parrocchia neouniate rimasta in Polonia.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 705.250 persone contava 695.940 battezzati, corrispondenti al 98,7% del totale."}
{"id": "512617", "revid": "92723", "url": "https://it.wikipedia.org/wiki?curid=512617", "title": "Diocesi di Sosnowiec", "text": "La diocesi di Sosnowiec (in latino: \"Dioecesis Sosnoviensis\") \u00e8 una sede della Chiesa cattolica in Polonia suffraganea dell'arcidiocesi di Cz\u0119stochowa. Nel 2020 contava 606.100 battezzati su 647.560 abitanti. \u00c8 retta dal vescovo Grzegorz Kaszak.\nTerritorio.\nLa diocesi comprende la parte centrale del Voivodato della Slesia.\nSede vescovile \u00e8 la citt\u00e0 di Sosnowiec, dove si trova la cattedrale dell'Assunzione di Maria Vergine.\nIl territorio \u00e8 suddiviso in 22 decanati e in 162 parrocchie.\nStoria.\nLa diocesi \u00e8 stata eretta il 25 marzo 1992 da papa Giovanni Paolo II con la bolla \"Totus tuus Poloniae populus\", ricavandone il territorio dalla diocesi di Cz\u0119stochowa (contestualmente elevata ad arcidiocesi), dalla diocesi di Kielce e dall'arcidiocesi di Cracovia.\nIl 7 ottobre 1993, con la lettera apostolica \"Fideles ecclesialis\", lo stesso papa Giovanni Paolo II ha confermato Sant'Alberto Chmielowski, patrono principale della diocesi, e San Raffaele Kalinowski patrono secondario.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 647.560 persone contava 606.100 battezzati, corrispondenti al 93,6% del totale."}
{"id": "512618", "revid": "92723", "url": "https://it.wikipedia.org/wiki?curid=512618", "title": "Diocesi di \u015awidnica", "text": "La diocesi di \u015awidnica (in latino: \"Dioecesis Suidniciensis\") \u00e8 una sede della Chiesa cattolica in Polonia suffraganea dell'arcidiocesi di Breslavia. Nel 2017 contava 606.100 battezzati su 622.000 abitanti. \u00c8 retta dal vescovo Marek Mendyk.\nTerritorio.\nLa diocesi comprende la parte sud-orientale del voivodato della Bassa Slesia.\nSede vescovile \u00e8 la citt\u00e0 di \u015awidnica, dove si trova la cattedrale dei Santi Stanislao e Venceslao. Nella diocesi sorgono anche 3 basiliche minori: la basilica della Visitazione della Beata Vergine Maria a Wambierzyce; la basilica della Visitazione della Beata Vergine Maria a Bardo; la basilica dei Santi Pietro e Paolo a Strzegom.\nIl territorio \u00e8 suddiviso in 191 parrocchie, raggruppate in 24 decanati.\nStoria.\nLa diocesi \u00e8 stata eretta il 24 febbraio 2004 con la bolla \"Multos fructus\" di papa Giovanni Paolo II, ricavandone il territorio dall'arcidiocesi di Breslavia e dalla diocesi di Legnica.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 622.000 persone contava 606.100 battezzati, corrispondenti al 97,4% del totale."}
{"id": "512619", "revid": "267975", "url": "https://it.wikipedia.org/wiki?curid=512619", "title": "Arcidiocesi di Stettino-Kamie\u0144", "text": "Larcidiocesi di Stettino-Kamie\u0144 () \u00e8 una sede metropolitana della Chiesa cattolica in Polonia. Nel 2017 contava 988.500 battezzati su 1.027.286 abitanti. \u00c8 retta dall'arcivescovo Andrzej Dzi\u0119ga.\nTerritorio.\nL'arcidiocesi comprende la parte occidentale del voivodato della Pomerania Occidentale.\nSede arcivescovile \u00e8 la citt\u00e0 di Stettino, dove si trova la cattedrale di San Giacomo Maggiore apostolo. A Kamie\u0144 Pomorski si trova la concattedrale di San Giovanni Battista. A Stettino sorge la basilica minore di San Giovanni Battista.\nIl territorio si estende su 12.754\u00a0km\u00b2 ed \u00e8 suddiviso in 36 decanati e in 274 parrocchie.\nProvincia ecclesiastica.\nLa provincia ecclesiastica di Stettino-Kamie\u0144, istituita nel 1992, comprende due suffraganee:\nStoria.\nLa diocesi di Pomerania fu eretta nel 1140 con sede a Wolin. Il 26 aprile 1188 in forza della bolla \"Auctoritate apostolica\" di papa Clemente III assunse il nome di diocesi di Kamie\u0144, dove fu traslata la sede vescovile. Fu soppressa nel 1545 in seguito al passaggio della citt\u00e0 e del vescovo al protestantesimo.\nLa diocesi di Stettino-Kamie\u0144 fu ristabilita il 28 giugno 1972 con la bolla \"Episcoporum Poloniae\" di papa Paolo VI, ricavandone il territorio dalla diocesi di Berlino (oggi arcidiocesi). Era originariamente suffraganea dell'arcidiocesi di Gniezno.\nIl 25 marzo 1992, nell'ambito della riorganizzazione delle diocesi polacche voluta da papa Giovanni Paolo II con la bolla \"Totus tuus Poloniae populus\", \u00e8 stata elevata al rango di arcidiocesi metropolitana.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 1.027.286 persone contava 988.500 battezzati, corrispondenti al 96,2% del totale."}
{"id": "512626", "revid": "287204", "url": "https://it.wikipedia.org/wiki?curid=512626", "title": "Cuorgn\u00e9", "text": ""}
{"id": "512630", "revid": "2056951", "url": "https://it.wikipedia.org/wiki?curid=512630", "title": "Agricoltura di precisione", "text": "L'agricoltura di precisione \u00e8 una strategia di gestione dell\u2019attivit\u00e0 agricola con la quale i dati vengono raccolti, elaborati, analizzati e combinati con altre informazioni per orientare le decisioni in funzione della variabilit\u00e0 spaziale e temporale al fine di migliorare l'efficienza nell'uso delle risorse, la produttivit\u00e0, la qualit\u00e0, la redditivit\u00e0 e la sostenibilit\u00e0 della produzione agricola.\nPrecedenti definizioni fanno riferimento a una strategia gestionale dell'agricoltura che si avvale di moderne strumentazioni ed \u00e8 mirata all'esecuzione di interventi agronomici tenendo conto delle effettive esigenze colturali e delle caratteristiche biochimiche e fisiche del suolo.\nGuida assistita.\nLa maggior parte dei sistemi opera mediante un ricevitore GPS collegato al trattore agricolo o alla mietitrebbiatrice permettendo l'identificazione in tempo reale della posizione. Il sistema di guida automatica agisce direttamente sullo sterzo dove il GPS mantiene esattamente parallele le passate con una minima sovrapposizione portando come benefici un minore stress per l'operatore, risparmio di tempo e sprechi. Il sistema di guida assistita invece prevede un computer touch sul quale \u00e8 schematizzata la dimensione del campo da trattare e la forma del trattore; vengono inoltre visualizzate le passate appena eseguite. Nel momento in cui l'operatore va ad effettuare delle sovrapposizioni il palmare segnala l'evento, generalmente tramite segnale acustico. Naturalmente, l'impostazione essenziale \u00e8 che l'operatore vada a definire la larghezza di lavoro dell'attrezzo agricolo accoppiato al trattore.\nPrelievi di campioni.\nSfruttando sempre sistemi GPS \u00e8 possibile localizzare a posteriori il luogo esatto dove si era prelevato un campione del terreno; inoltre vari software consentono - specificati gli estremi del campo - di calcolare le posizioni in cui \u00e8 opportuno prelevare i campioni.\nDati in campo.\nEsistono pi\u00f9 sistemi che possono rilevare i diversi parametri delle produzioni in campo. Ad esempio quelli installati sulle mietitrebbiatrici sono in grado di monitorare continuamente la quantit\u00e0 di produzione. \u00c8 importante consultare tali dati per capire in quali zone si \u00e8 prodotto di pi\u00f9 e in quali meno e perch\u00e9: questo aiuta nelle scelte da effettuare nell'anno seguente.\nUno dei sistemi pi\u00f9 utilizzati negli ultimi anni per effettuare analisi e monitoraggio delle colture \u00e8 quello dei droni. Grazie a questa tecnologia \u00e8 possibile ricavare una grossa mole di dati necessaria alla corretta gestione del terreno e delle piante, per salvaguardarne la salute ed aumentarne la resa. Secondo Goldman Sachs, una delle pi\u00f9 grandi banche d'investimenti al mondo, il mercato della robotica agricola varr\u00e0 oltre 200 miliardi di dollari nel 2022, e sar\u00e0 in grado di ridurre l'utilizzo di risorse come acqua, fertilizzanti e pesticidi.\nIncerta \u00e8 l'efficacia dei dati di campo costituiti dagli indici vegetazionali-spettrofotometrici (es. NDVI , GNDVI) in relazione alle mappe di prescrizione, e quindi in relazione alle scelte di concimazione; gli indici in questione non misurano direttamente le quantit\u00e0 di nutrienti presenti nel suolo, neanche quando si tratti dell'azoto, infatti non \u00e8 possibile ricavare direttamente da tali indici le parti per milione, in termini di mg/kg di suolo, degli elementi nutritivi mancanti; in realt\u00e0 l'impiego di questi indici ai fini della determinazione delle quantit\u00e0 della concimazione richiede una stima doppiamente indiretta, perch\u00e9 questa stima procede, in un primo momento, ricercando una correlazione tra indice vegetazionale e produzione attesa (momento dello studio delle \"mappe di produzione\") e, in un secondo momento, ricercando una correlazione tra produzione attesa e fabbisogni nutrizionali richiesti, appoggiandosi a studi dose-risposta convenzionali rinvenibili nella letteratura agronomica. A sua volta gli studi dose-risposta riferiti alle singole colture costituiscono modelli riduzionisti del rapporto tra concimazione e resa della coltura, che trascurano le situazioni ambientali e fisiologiche complesse della coltura. In definitiva riduzionismo e approssimazione costituiscono allo stato (anno 2021) i tratti distintivi del trattamento dei dati di campo nell'ambito della cosiddetta \"agricoltura di precisione\".\nMacchine per il dosaggio variabile.\nSono sistemi che lavorano in stretto contatto con i dati ricevuti al momento della raccolta. Quando si tratta di tornare sul campo per eseguire ad esempio delle concimazioni il software analizzando i dati di produzione identificher\u00e0 le zone in cui il prodotto \u00e8 minore e permetter\u00e0 alla macchina di rilasciare automaticamente una quota maggiore di concime in queste zone."}
{"id": "512632", "revid": "92723", "url": "https://it.wikipedia.org/wiki?curid=512632", "title": "Composizionalit\u00e0", "text": "Il principio di composizionalit\u00e0 o principio di Frege \u00e8 un principio della semantica, della filosofia del linguaggio e di altre discipline correlate, che stabilisce che il significato di un'espressione linguistica \u00e8 determinato solo dal significato delle sue espressioni costituenti e dalle modalit\u00e0 con cui sono combinate. Per esempio, il significato della frase \"Socrate \u00e8 un uomo\" \u00e8 completamente dato dal significato delle parole \"Socrate\" e \"uomo\" e della connessione logica \"\u00e8 un\". Il principio quindi asserisce che vale per le espressioni linguistiche quello che vale, per esempio, per le espressioni aritmetiche, in cui il valore di un'espressione dipende dal valore degli operandi e dal significato dell'operatore con cui sono combinati. La prima formulazione esplicita di questo principio \u00e8 normalmente attribuita a Gottlob Frege, bench\u00e9 l'idea generale si trovi anche in autori precedenti, incluso Platone (in particolare nel \"Teeteto\"). \nConnettivi.\nAlcune parole come \"e\" e \"o\" permettono di unire tra loro diverse proposizioni. Sono espressioni di questo tipo che ci permettono di compiere delle operazioni di composizione tra significati.\nAd esempio, in una frase come \"oggi Chiara porter\u00e0 la torta o i pasticcini\", il connettivo \"o\" ci dice che almeno una delle due proposizioni \u00e8 vera, o \"Chiara porter\u00e0 la torta\" o \"Chiara porter\u00e0 i pasticcini\". Il valore di verit\u00e0 della combinazione delle due proposizioni sar\u00e0 determinato dal valore di verit\u00e0 delle proposizioni che la compongono: se sono entrambe false, la loro combinazione sar\u00e0 falsa.\nProblemi del principio di composizionalit\u00e0.\nNon sempre per\u00f2 questo principio sembra funzionare, per diversi motivi:"}
{"id": "512643", "revid": "122326289", "url": "https://it.wikipedia.org/wiki?curid=512643", "title": "Wayne Besen", "text": "Biografia.\nBesen \u00e8 probabilmente noto ai pi\u00f9 per il suo ruolo nella lotta contro il movimento dei cosiddetti ex gay. Nel 2000, egli fotograf\u00f2 l'ex-gay ed esponente di massimo spicco (il presidente nazionale) dell'associazione \"Exodus International\", John Paulk, in un bar gay di Washington. Besen riconobbe Paulk perch\u00e9 costui era apparso come \"testimonial\" di una controversa campagna pubblicitaria sulla stampa e sulle televisioni, finanziata dalle chiese fondamentaliste, presentandosi come prova vivente del fatto che l'omosessualit\u00e0 pu\u00f2 essere guarita, come nel suo caso.\nAlla sua guarigione era stata dedicata una copertina di \"Newsweek\". Paulk era inoltre l'autore del libro \"Not afraid to change; the remarkable story of how one man overcame homosexuality\" (\"Non ho paura del cambiamento: la notevole storia di come un uomo ha sconfitto l'omosessualit\u00e0\"). Paulk si giustific\u00f2 in un primo tempo dicendo che era l\u00ec semplicemente per usare il bagno, ma Besen, supportato da altri clienti, testimoni\u00f2 che Paulk prima di essere riconosciuto stava bevendo e amoreggiando da almeno una ventina di minuti, offrendo anche da bere.\nBesen rese pubblica la storia, e scrisse su di essa un libro: \"Anything but straight: unmasking the scandals and lies behind the ex-gay myth\" (\"Tutto fuorch\u00e9 etero: smascherare gli scandali e le bugie dietro il mito degli ex-gay\"), che fu nominato per due \"Lambda Literary Awards\" nel 2003. A partire dal libro Besen ha creato anche un sito web. "}
{"id": "512644", "revid": "72396", "url": "https://it.wikipedia.org/wiki?curid=512644", "title": "Arcidiocesi di Cz\u0119stochowa", "text": "Larcidiocesi di Cz\u0119stochowa () \u00e8 una sede metropolitana della Chiesa cattolica in Polonia. Nel 2019 contava 792.000 battezzati su 798.000 abitanti. \u00c8 retta dall'arcivescovo Wac\u0142aw Depo.\nTerritorio.\nL'arcidiocesi comprende la parte settentrionale del Voivodato della Slesia e la parte meridionale del voivodato di \u0141\u00f3d\u017a.\nSede arcivescovile \u00e8 la citt\u00e0 di Cz\u0119stochowa, dove si trova la cattedrale della Sacra Famiglia. Nel territorio sorgono, oltre alla cattedrale, altre tre basiliche minori: la basilica collegiata dei Santi Pietro e Paolo a Zawiercie; la basilica dell'Assunzione della Beata Vergine Maria a Gidle. Nella citt\u00e0 di Cz\u0119stochowa si trova il santuario mariano e basilica minore di Jasna G\u00f3ra, la pi\u00f9 importante meta di pellegrinaggio della Polonia, con oltre quattro milioni di pellegrini che annualmente giungono da ogni parte del paese e dall'estero. Vi si venera l'icona della Madonna Nera.\nIl territorio si estende su 6.925\u00a0km\u00b2 ed \u00e8 suddiviso in 35 decanati e in 312 parrocchie.\nProvincia ecclesiastica.\nLa provincia ecclesiastica di Cz\u0119stochowa, istituita nel 1992, comprende due suffraganee, entrambe erette il 25 marzo 1992:\nStoria.\nLa diocesi di Cz\u0119stochowa fu eretta il 28 ottobre 1925 da papa Pio XI con la bolla \"Vixdum Poloniae unitas\", ricavandone il territorio dalla diocesi di Kielce e dall'arcidiocesi di Breslavia. Originariamente era suffraganea dell'arcidiocesi di Cracovia.\nIl 5 agosto 1951 fu istituito il capitolo della cattedrale con la bolla \"Peropportune sane\" di papa Pio XII.\nIl 25 marzo 1992 nell'ambito della riorganizzazione delle diocesi polacche voluta da papa Giovanni Paolo II con la bolla \"Totus tuus Poloniae populus\" la diocesi di Cz\u0119stochowa ha ceduto porzioni del suo territorio a vantaggio dell'erezione delle diocesi di Gliwice, di Kalisz e di Sosnowiec e contemporaneamente \u00e8 stata elevata al rango di arcidiocesi metropolitana.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 798.000 persone contava 792.000 battezzati, corrispondenti al 99,2% del totale."}
{"id": "512649", "revid": "37401", "url": "https://it.wikipedia.org/wiki?curid=512649", "title": "Complemento di materia", "text": ""}
{"id": "512650", "revid": "287204", "url": "https://it.wikipedia.org/wiki?curid=512650", "title": "Caso d'uso", "text": "Il termine caso d'uso ha diversi significati:"}
{"id": "512659", "revid": "1452073", "url": "https://it.wikipedia.org/wiki?curid=512659", "title": "Oghma", "text": "Oghma \u00e8 una divinit\u00e0 immaginaria appartenente all'ambientazione \"Forgotten Realms\" per il gioco di ruolo fantasy \"Dungeons &amp; Dragons\". \u00c8 una divinit\u00e0 maggiore della conoscenza del pantheon faer\u00fbniano.\nIl suo simbolo \u00e8 costituito da una pergamena vuota.\nLa sua arma preferita \u00e8 \"Colpo Mortale\", una spada lunga.\n\u00c8 il pi\u00f9 potente fra gli dei della conoscenza. Oghma e i suoi servitori Deneir, Milil e Gond sono conosciuti insieme come gli \"Dei della Conoscenza e dell'Invenzione\"."}
{"id": "512662", "revid": "7969", "url": "https://it.wikipedia.org/wiki?curid=512662", "title": "Elche CF", "text": ""}
{"id": "512664", "revid": "287204", "url": "https://it.wikipedia.org/wiki?curid=512664", "title": "Scivaismo", "text": "Lo scivaismo, o anche sivaismo, \u00e8 una delle tre principali correnti devozionali (\"bhakti\") dell'induismo moderno, insieme al visnuismo e allo \u015baktismo, che riconosce Siva come dio supremo.\nI seguaci dello scivaismo sono definiti scivaiti.\nGli scivaiti identificano Siva con \u012a\u015bvara, l'aspetto personale di Dio, pensando cio\u00e8 che incarni in s\u00e9 il triplice principio dell'intera trimurti ed artisticamente ci\u00f2 viene reso mostrando Siva in preminenza e Visn\u00f9 e Brahm\u0101 che escono rispettivamente dal suo fianco sinistro e destro.\nLo scivaismo riconosce negli \"\u0100gama\" le fonti della sua dottrina.\nStoria dello scivaismo.\nLo scivaismo si riferisce alle tradizioni religiose dell'induismo che considerano il dio Siva come divinit\u00e0 suprema.\nIl culto di Siva \u00e8 una tradizione panindiana, praticato ampiamente in tutta l'India, Sri Lanka e Nepal, e comprende molte scuole che mostrano differenze nella dottrina e varianze regionali. Lo scivaismo vanta una vasta letteratura comprendente testi che rappresentano diverse scuole filosofiche, incluse le prospettive non-dualista (\"abheda\"), dualista (\"bheda\") e dualista-non-dualista (\"bhedabheda\").\n\u00c8 molto difficile risalire all'antichit\u00e0 dello scivaismo. Axel Michaels spiega la natura composita dello scivaismo come segue:\nPreistoria.\nAlcuni ritengono che i manufatti di Mohenjo-daro, Harappa e altri siti archeologici del nord-ovest dell'India e del Pakistan indichino che qualche prima forma di culto di Siva sia stata praticata nella valle dell'Indo. Questi manufatti includono alcuni \"li\u1e45ga\" e il \"sigillo Pa\u015bupati\", che \u00e8 stato oggetto di molti studi. La civilt\u00e0 della valle dell'Indo raggiunse il suo picco intorno al 2500-2000 a.e.v., quando i collegamenti commerciali con la Mesopotamia erano molto frequentati, inizi\u00f2 il suo declino nel 1800 a.e.v e si spense nel 1500 a.e.v.\nIl sigillo rinvenuto durante gli scavi del Mohenjo-daro, sito archeologico della valle dell'Indo, ha richiamato l'attenzione in quanto possibile rappresentazione di una figura di \"proto-Siva\". Questo \"sigillo Pa\u015bupati\" (\"Signore degli Animali\") mostra una grande figura centrale circondata da animali. La figura centrale \u00e8 spesso descritta come seduta, possibilmente itifallica. Sir John Marshall e altri hanno sostenuto che questa figura \u00e8 un prototipo di Siva, e hanno descritto la figura come avente tre facce, seduta in una \"postura yoga\", con le ginocchia in fuori e i piedi uniti. Le forme semicircolari sulla testa sono spesso interpretate come due corna. Gavin Flood caratterizza queste interpretazioni come \"speculative\", affermando che non \u00e8 chiaro dal sigillo che la figura abbia tre facce, che sia seduto in una posizione yoga, o addirittura che la forma rappresenti una figura umana, \u00e8 tuttavia possibile che ci siano echi di temi iconografici di Siva, quali forme a mezzaluna che ricordano le corna di un toro.\nRudra.\nLo scivaismo \u00e8 dedicato al culto del dio Siva. La parola sanscrita \"\u015biva\" (devanagari \u0936\u093f\u0935) \u00e8 un aggettivo che significa \"gentile\", \"cordiale\", \"generoso\" o \"di buon auspicio\". Come nome proprio, significa \"Quello del buon auspicio\", usato come nome eufemistico del dio vedico Rudra. In lingua inglese pu\u00f2 essere semplicemente traslitterato sia come \"Shiva\" sia come \"Siva\".\nNel corso del tempo, molti approcci regionali al culto e alla comprensione di Siva sarebbero stati edificati.\nEmergenza dello scivaismo.\nLa documentazione della storia religiosa formale come discorde dalle evidenze archeologiche e dalle testimonianze delle scritture \u00e8 sottolineata da Gavin Flood:\nI due grandi poemi epici dell'India, il \"Mah\u0101bh\u0101rata\" e il \"R\u0101m\u0101ya\u1e47a\", trattano ampiamente le storie di Siva e Visn\u00f9, e nel \"Mah\u0101bh\u0101rata\" troviamo riferimenti ai primi asceti di Siva.\nLa \"\u015avet\u0101\u015bvatara Upani\u1e63ad\" (400-200 a.e.v.) \u00e8 la prima esposizione testuale di una filosofia sistematica dello scivaismo. Come spiegato da Gavin Flood, il testo propone:\nNel \"Mah\u0101bhasya\" del grammatico Pata\u00f1jali, il \"Grande Commento\" alla grammatica sanscrita di P\u0101\u1e47ini (II secolo a.e.v), l'autore descrive un devoto di Siva come vestito di pelli di animali e con una lancia di ferro quale simbolo del suo dio, forse un precursore del tridente di Siva.\nScivaismo puranico.\n\u00c8 con i \"Pur\u0101\u1e47a\" che lo shaivismo si diffuse infine rapidamente, da un capo all'altro del subcontinente, grazie ai cantori e ai compositori delle narrative puraniche. La letteratura puranica ha le sue origini nel tardo periodo Gupta (VI secolo) e si svilupp\u00f2 fra l'VIII e l'XI secolo, insieme alle forme di culto \"smarta\" dei bramini. La convergenza delle tendenze scivaite e vaisnavite, cos\u00ec come la loro popolare crescita, possono essere state in parte il risultato, durante le dinastie dominanti come i Gupta, dell'assimilazione delle risorse e degli elementi culturali dei territori conquistati.\nLa massa del materiale contenuto nei \"Pur\u0101\u1e47a\" fu stabilizzata durante il regno dei Gupta, con addizioni successive ai testi iniziali proseguite fino al tardo Medioevo. Ci sono diciotto \"Pur\u0101\u1e47a\" maggiori, e questi sono tradizionalmente classificati in tre gruppi di sei, con Siva considerato essere la divinit\u00e0 centrale nello \"\u015aiva Pur\u0101\u1e47a\", \"Li\u1e45ga Pur\u0101\u1e47a\", \"Matsya Pur\u0101\u1e47a\", \"K\u016brma Pur\u0101\u1e47a\", \"Skanda Pur\u0101\u1e47a\" e \"Agni Pur\u0101\u1e47a\". Tuttavia questo raggruppamento tradizionale \u00e8 inesatto, perch\u00e9 mentre lo \"\u015aiva Pur\u0101\u1e47a\" \u00e8 fortemente confessionale nel suo centrarsi su Siva, gli altri non sono cos\u00ec settari, e contemplano anche altre divinit\u00e0, in modo particolare Visn\u00f9.\nIl \"corpus\" puranico \u00e8 un complesso insieme di materiali che anticipa le visioni di vari culti concorrenti, come Gavin Flood spiega:\nPer esempio, il \"Vi\u1e63\u1e47u Pur\u0101\u1e47a\" (IV secolo) presenta un punto di vista vaisnava, nel quale Visn\u00f9 si risveglia, diventa il creatore dio Brahm\u0101 per creare l'universo, sostenerlo, e quindi distruggerlo come fa Rudra (Siva).\nIl teismo scivaita \u00e8 esposto negli \"\u0100gama\", in numero di duecento e all'interno dei quali sono inclusi gli \"Upagama\" (gli \"\u0100gama\" minori), testi composti prima del VII secolo. Nel VII secolo, Banabhatta incluse l'adorazione di Siva come proprio contributo alla religione prominente di quel tempo.\nNel VII secolo il grande viaggiatore cinese Xu\u00e1nz\u00e0ng (Huen Tsang) viaggi\u00f2 in India e scrisse in merito alla prevalenza della venerazione di Siva a quel tempo, descrivendo i templi di Siva a Kanoj, Karachi, Malwa, Gandhar (Kandahar), e specialmente a Varanasi (Benares), dove egli vide venti grandi templi dedicati a Siva.\nScivaismo non-puranico.\nSmartismo.\nSmartismo \u00e8 una denominazione dell'induismo incentrato su un gruppo di cinque divinit\u00e0 anzich\u00e9 una soltanto. Il \"culto delle cinque forme\" (\"pa\u00f1c\u0101yatana p\u016bj\u0101\"), che fu diffuso dal filosofo Adi Shankara (anche conosciuto come Sankaracarya) (vissuto fra il 650 e 800, tradizionalmente 788-820), elegge le seguenti divinit\u00e0: Siva, Ga\u1e47e\u015ba, Visn\u00f9, Devi e S\u016brya Questo sistema fu istituito da Sankaracarya principalmente per porre sul medesimo piano le principali divinit\u00e0 delle cinque maggiori sette. La filosofia monistica predicata da Sankaracarya ha reso possibile scegliere una di queste divinit\u00e0 principali come quella preferita, e nello stesso tempo adorare le altre quattro come differenti forme dello stesso onnipervadente bramino.\n\u015aaivasiddh\u0101nta.\nQuesta tradizione potrebbe aver avuto origine nel Kashmir, dove svilupp\u00f2 una sofisticata teologia diffusa da teologi quali Sadyojoti, Bhatta Narayanakantha e suo figlio Bhatta Ramakantha (c.950-1000). Considerato di norma uno scivaismo tantrico, lo \u015baivasiddh\u0101nta prevedeva i riti, le categorie cosmologiche e le teologie dello scivaismo tantrico. Essendo una filosofia dualistica, l'obiettivo del seguace dello \u015baivasiddh\u0101nta \u00e8 di aspirare a uno stato ontologicamente distinto da Siva (attraverso la grazia stessa di Siva). Questa tradizione era seguita in tutta l'India. La sottomissione musulmana del nord dell'India restrinse lo \u015baivasiddh\u0101nta al sud, dove si fuse col culto shaiva Tamil, espresso nella poesia \"bhakti\" dei N\u0101ya\u1e49\u0101r. \u00c8 in questo contesto storico che lo \u015baivasiddh\u0101nta \u00e8 comunemente considerato una tradizione \u201cdel sud\u201d, una tradizione ancora ben viva.\nN\u0101ya\u1e49\u0101r.\nNel settimo secolo si svilupp\u00f2, all'interno della tradizione \"bhakti\" del sud dell'India, una corrente di poeti-santi incentrata su Siva, i N\u0101ya\u1e49\u0101r, a similitudine di quella dei vaishnava \u0100l\u0325v\u0101r. I poemi devozionali dei N\u0101ya\u1e49\u0101r sono suddivisi in undici collezioni, insieme a un \"Pur\u0101\u1e47a\" tamil chiamato \"Periya Puranam\". Le prime sette collezioni sono conosciute come \"Thevarum\" e sono considerati dai Tamil come equivalenti ai \"Veda\". Essi furono composti nel settimo secolo da Sambandar, Appar e Sundarar.\nTirumular (o anche Tirum\u016bl\u0101r o Tirum\u016blar), l'autore del \"Tirumantiram\" (o anche \"Tirumandiram\"), \u00e8 considerato da Tattwananda il primo esponente dello scivaismo nelle aree tamil. Tirumular \u00e8 datato nel VII o VIII secolo da Maurice Winternitz. Il \"Tirumantiram\" \u00e8 considerato il riferimento primario nel sistema dello \u015baivasiddh\u0101nta, essendo il decimo libro del suo canone. Il \"Tiruvacakam\" di Manikkavacakar \u00e8 una importante collezione di inni; di questi sir Charles Eliot scrisse:\nIl \"Tiruvacakam\" loda Siva come appartenente all'India meridionale, sebbene adorato da persone di tutti i paesi dell'India.\nAree tamil.\nCi sono numerosi templi dedicati a Siva nel Tamil Nadu, molti localizzati nella regione di Thanjavur, la quale costituiva la maggior parte dell'impero Chola tra l'800 e il 1200. Lo \u015baivasiddh\u0101nta, una particolare branca dello shaivismo, \u00e8 particolarmente popolare nel sud dell'India, Sri Lanka, Malaysia, Singapore e ogni citt\u00e0 dove i Tamil vivono."}
{"id": "512665", "revid": "287204", "url": "https://it.wikipedia.org/wiki?curid=512665", "title": "Il poema dei sansepolcristi", "text": "Il poema dei sansepolcristi \u00e8 un breve testo poetico di Filippo Tommaso Marinetti, composto - come afferma l'autore nella dedica - \"per i poeti e gli artisti futuristi italiani nel Trentennale del Futurismo\".\nFu pubblicato prima nelle pagine del \"Popolo d'Italia\" e successivamente in un opuscolo di 15 pagine dalla \"Tipografia del Popolo d'Italia\" nel 1939. Ristampato nel 2019 in occasione del centenario dell'adunata di piazza San Sepolcro.\nScopo del poema era la celebrazione dell'adunata di San Sepolcro, che si era tenuta il 23 marzo 1919 a Milano in piazza San Sepolcro e in cui vennero fondati i Fasci italiani di combattimento, sotto la direzione di Benito Mussolini. In quella occasione molti futuristi, tra cui Marinetti, organizzati informalmente nel Partito Politico Futurista, confluirono nei Fasci.\nIl poema \u00e8 un'occasione per l'autore di ricordare con una vena di nostalgia gli scontri violenti degli anni 1918 e 1919, con futuristi, arditi, fascisti da una parte, socialisti, comunisti e anarchici dall'altra; nonch\u00e9 di ribadire la propria storia di sansepolcrista, ossia di fascista della prima ora (passando sotto silenzio l'uscita polemica dello stesso Marinetti dai fasci nel 1920).\nIl poema non \u00e8 in prosa, ma \u00e8 costruito nello stile tipico di Marinetti negli anni Trenta (da lui pi\u00f9 volte definito come aeropoesia: lunghe frasi prive di punteggiatura, sintassi quasi del tutto assente, verbi spesso all'infinito, frequenti analogie e neologismi. "}
{"id": "512669", "revid": "1711941", "url": "https://it.wikipedia.org/wiki?curid=512669", "title": "Institut Royal de la Culture Amazighe", "text": "IRCAM \u00e8 la sigla con cui \u00e8 comunemente noto l'Institut Royal de la Culture Amazighe (in italiano: Istituto Reale della Cultura Amazigh; in berbero: \u2d30\u2d59\u2d49\u2d4f\u2d30\u2d33 \u2d30\u2d33\u2d3b\u2d4d\u2d37\u2d30\u2d4f \u2d4f \u2d5c\u2d53\u2d59\u2d59\u2d4f\u2d30 \u2d5c\u2d30\u2d4e\u2d30\u2d63\u2d49\u2d56\u2d5c, Asinag Ageldan n Tussna Tamazi\u0263t; ). \u00c8 un ente governativo del Marocco incaricato della salvaguardia e della promozione della lingua e della cultura \"amazigh\" (berbera).\nStoria.\nDopo molti tentativi falliti, da parte di singole personalit\u00e0 ed associazioni per la preservazione e lo sviluppo della lingua e cultura berbere, di ottenere per esse qualche riconoscimento ufficiale in uno Stato che nella sua Costituzione si dichiara esclusivamente \"arabo\", un momento decisivo fu il discorso che il giovane re Mohammed VI indirizz\u00f2 alla Nazione il giorno del secondo anniversario della sua ascesa al trono il 30 luglio 2001, in cui si sottolineava il carattere plurale dell'identit\u00e0 nazionale marocchina e si prometteva la creazione di un Istituto Reale destinato alla promozione della componente amazigh del Marocco.\nIl 17 ottobre 2001, a Khenifra, il re firm\u00f2 il \"dahir\" (decreto reale) che istituiva l'IRCAM. Suo primo rettore fu Mohamed Chafik, cui \u00e8 succeduto, nel 2003, Ahmed Boukous.\nDotato di una solida struttura organizzativa e di ampi mezzi finanziari, l'IRCAM ha cominciato ad operare soprattutto in direzione di una standardizzazione della lingua ai fini dell'insegnamento, in vista di un suo inserimento nella scuola marocchina. In questo ambito, un'importante decisione \u00e8 stata presa dal consiglio d'amministrazione del 30 e 31 gennaio 2003 con l'adozione della scrittura tifinagh per l'insegnamento del berbero nelle scuole (e questo in contrasto sia con il movimento associativo dei Berberi, favorevole ad una grafia latina, sia con le associazioni religiose che richiedevano invece l'uso della scrittura araba).\nQualche polemica ha accompagnato anche le dimissioni, presentate il 21 febbraio 2005 da sette membri del consiglio d'amministrazione, che protestavano contro l'atteggiamento di chiusura del Ministero dell'Educazione Nazionale nei confronti della lingua berbera nelle scuole.\nNel 2011 il berbero diventa lingua ufficiale accanto all'arabo in seguito alla riforma costituzionale, approvato da un referendum.\nStruttura.\nAll'interno dell'Istituto operano diversi Centri:"}
{"id": "512670", "revid": "125412534", "url": "https://it.wikipedia.org/wiki?curid=512670", "title": "Elche Club de F\u00fatbol", "text": "LElche Club de F\u00fatbol, noto semplicemente come Elche (in catalano \"Elx Club de Futbol\"), \u00e8 una societ\u00e0 calcistica spagnola con sede nella citt\u00e0 di Elche, nella Comunit\u00e0 Valenciana. Milita in Primera Divisi\u00f3n, il massimo livello del campionato spagnolo di calcio.\nFondata nel 1923, la squadra gioca le partite casalinghe allo Stadio Manuel Mart\u00ednez Valero, impianto da 33 732 posti. Conta 21 partecipazioni alla Primera Divisi\u00f3n, la massima serie nazionale.\nStoria.\nI primi anni (1923-1959).\nIl club fu fondato nell'agosto del 1923, a seguito della fusione di tutti i club calcistici della citt\u00e0 (\"La Sportiva, Gimn\u00e1stica F.C., Illice F.C.\" e altri club minori), con il nome \"Elche Football Club\". La prima partita in assoluto \u00e8 stata contro il Mon\u00f3var vinta per 4-0. La squadra ha giocato la sua prima stagione in Tercera Divisi\u00f3n nell'annata 1929-30 e ha ottenuto la promozione in Segunda Divisi\u00f3n nel 1934.\nDopo una pressoch\u00e9 stabile militanza nell'allora terza categoria del calcio spagnolo fra gli anni '40 e '50, nel biennio 1957-1959 l'Elche ottiene due promozioni consecutive e accede per la prima volta alla Primera Divisi\u00f3n, assicurandosi l'ammissione al massimo campionato spagnolo con la vittoria per 3-0 contro il Club Deportivo Tenerife.\nVentennio in Primera Divisi\u00f3n (1959-1978).\nL'Elche inizia la propria militanza nella massima divisione con un pareggio contro il Real Oviedo: il primo gol \u00e8 realizzato da Vicente Pahuet. Nel corso dell'annata si assiste alla vittoria per 2-1 sul Barcelona e alla sconfitta per 2-11 contro il Real Madrid. La squadra \"Franjiverde\" riesce a guadagnare una salvezza tutto sommato tranquilla, chiudendo l'annata d'esordio nella massima serie al decimo posto e riuscendo a raggiungere per la prima volta le semifinali in Coppa del Generalissimo, dove viene eliminata dall' poi vincitore del torneo. Nella stagione seguente il club si assicura nuovamente la permanenza nella massima serie vincendo il play-out contro l'Atl\u00e9tico Ceuta.\nL'Elche consegue il miglior risultato di sempre nella stagione 1963-1964, ottenendo il quinto posto e venendo estromesso dalla possibilit\u00e0 di partecipare alla Coppa delle Fiere solo per l'assenza di una fiera internazionale in citt\u00e0. Nello stesso anno la squadra riserve ottiene la promozione in Segunda Divisi\u00f3n.\nNegli anni successivi la squadra riesce a consolidarsi nella massima serie, occupando stabilmente posizioni di medio-alta classifica e riuscendo a disputare una seconda semifinale di Coppa del Generalissimo nel 1967. Nel 1969 il club raggiunge per la prima volta la finale in della manifestazione a seguito delle vittorie contro il Pontevedra, il Valencia e la Real Sociedad. La finale, giocata il 15 giugno 1969 allo stadio Santiago Bernab\u00e9u, venne vinta dall' per 1-0.\nNel 1971, dopo dodici stagioni consecutive nella divisione di vertice, l'Elche viene retrocesso in seconda serie. Due anni dopo il club riesce per\u00f2 a tornare in Primera Divisi\u00f3n da campione. La seconda esperienza nella massima serie dura cinque anni, nei quali la squadra riesce a mantenere la categoria lottando spesso per non retrocedere. Nella stagione 1977-78, terminando diciassettesimo, il club torna nuovamente in \"Segunda Divisi\u00f3n\".\nNuove esperienze in \"Primera\" e crisi finanziaria (1978-99).\nSebbene sulla carta fosse uno dei club favoriti per la promozione, l'Elche negli anni successivi non riusc\u00ec a classificarsi nelle prime posizioni. Nella stagione 1980-81, all'ultima di campionato, il club si trova al secondo posto, con due punti di vantaggio sul Rayo Vallecano e sul Racing Club de Santander. La partita con il C\u00e1diz termin\u00f2 con una sconfitta; l'Elche quindi si classific\u00f2 dietro il Club Deportivo Castell\u00f3n, C\u00e1diz Racing e Rayo, mancando cos\u00ec di un soffio l'accesso in \"Primera\".\nIl club riusc\u00ec tuttavia ad ottenere la promozione nel 1984, dal momento che il Real Madrid Castilla e l'Athletic Bilbao B, classificatesi rispettivamente primo e secondo in campionato, non potevano per regolamento essere promosse. L'anno successivo il club termin\u00f2 tuttavia diciassettesimo, e non riusc\u00ec ad evitare una nuova retrocessione. Nel 1988 la squadra ottenne una nuova promozione, la quarta, in massima serie, terminando al secondo posto.\nDopo una nuova immediata retrocessione nel 1989, stagione conclusa all'ultimo posto in campionato, l'Elche venne colpito da una grave crisi finanziaria, e per questo fu relegato in Segunda Divisi\u00f3n B al termine della stagione 1990-91, a pi\u00f9 di trent'anni di distanza dall'ultima esperienza in terza categoria.\nNonostante i buoni piazzamenti in campionato il club dovette attendere il 1997 per ottenere la promozione in Segunda Divisi\u00f3n; il ritorno fu tuttavia breve, dato che la squadra retrocesse l'annata successiva. Nel 1998-99 una nuova vittoria nel gruppo promozione permise nuovamente ai \"Franjiverdes\" di tornare in \"Segunda Divisi\u00f3n\".\nNuovi problemi societari e ritorno tra i top club (2000- ).\nA partire dal 1999-2000 si apre per la squadra un nuovo periodo di stabile militanza in seconda divisione. Nella stagione 2010-2011 il club si qualifica ai play-off per la promozione in massima serie, dove viene sconfitto dal Granada in una finale molto combattuta, e che genener\u00e0 diverse tensioni fra le tifoserie delle due squadre.\nIl 18 maggio 2013, a seguito del pareggio tra Barcelona B e Real Valladolid, l'Elche ottiene automaticamente la promozione in massima divisione, dopo 24 anni dall'ultima apparizione in massima serie, vincendo il campionato di \"Segunda Divisi\u00f3n\".\nOttenuta la salvezza per un solo punto nell'annata 2013-14, il 5 giugno 2015 il club viene retrocesso d'ufficio in \"Segunda Divisi\u00f3n\", nonostante l'undicesimo posto ottenuto nella Liga, per problemi societari; al suo posto viene ripescato l'. \nDopo un'annata conclusasi all'undicesimo posto nella serie cadetta, il club retrocede in Segunda Divisi\u00f3n B al termine della stagione 2016-2017, classificandosi penultimo. Il club ottiene, tuttavia, una pronta risalita e torna in Segunda Divisi\u00f3n per la stagione 2018-2019. \nAcquistata nel dicembre 2019 da una societ\u00e0 facente capo all'ex calciatore argentino Christian Braganrik, al termine della stagione 2019-2020 la squadra biancoverde, classificatasi al sesto posto nella stagione regolare, viene promossa in Primera Divisi\u00f3n grazie alla vittoria nei play-off promozione, superando il in semifinale ed il in finale e tornando cos\u00ec nella \"Liga\" a cinque anni di distanza dall'ultima apparizione. \nLa stagione 2020-21 vede l'Elche ottenere la salvezza all'ultima giornata.\nColori e simboli.\nColori sociali.\nLa divisa dell'Elche \u00e8 caratterizzata da una tipica maglia bianca attraversata orizzontalmente da una fascia di colore verde brillante nel centro. La colorazione della squadra (i cui tifosi sono noti anche come \"franjiverdes\" proprio per questo motivo) si deve all'idea di un allenatore del club, il ceco Anton Fivber, che nel 1927 introdusse la variazione sulla maglia allora completamente bianca del club per distinguerlo dalle numerose altre squadre che all'epoca indossavano la stessa divisa. Da allora salvo piccole variazioni, la divisa della societ\u00e0 \u00e8 rimasta la stessa.\nStemma.\nLo stemma del club \u00e8 composto da uno scudo dalla punta allungata verso il basso, suddiviso in tre fasce orizzontali. Nella fascia superiore una figura femminile (la cosiddetta \"Dama di Elche\") impugna un ramo di palma di colore verde; la fascia mediana, di fondo rosso, raffigura una torre dorata, simboleggiante la porta principale della citt\u00e0; la fascia inferiore, dallo sfondo blu, riporta un altare sempre di colore oro, contornato dalle lettere \"CIIA\", che stanno per \"Colonia Ivlia Illice Avgvsta\", antico nome latino della localit\u00e0. Gli elementi dello stemma del club sono ripresi in larga parte dallo stemma cittadino.\nStrutture.\nStadio.\nLo stadio Manuel Mart\u00ednez Valero fu inaugurato l'8 settembre 1976, andando a sostituire il precedente stadio Altabix, edificato nel 1926. La capienza totale dell'impianto \u00e8 di 33.732 spettatori, le dimensioni del campo di gioco sono 105x68 metri.\nLa partita inaugurale fu giocata tra la squadra di casa, l'Elche, e la nazionale di calcio del Messico. Lo stadio ha inoltre ospitato la finale della Coppa del Re della stagione 2002-2003. Inoltre fece parte degli stadi in cui venne disputata la fase finale del campionato del mondo di .\nLa squadra dispone di altri stadi, come il \"Campo del Clot\", il \"Campo del Cementerio\" e lo Stadio di Elche (\"Campo de Don Jerem\u00edas\").\nSociet\u00e0.\nSettore giovanile.\nLa squadra filiale dell'Elche \u00e8 attualmente denominata Elche Ilicitano C.F.. In precedenza noto come \"Club Deportivo Ilicitano\" (fino al 1992) e \"Elche B\" (fino al 2005), milita attualmente in Tercera Divisi\u00f3n, la quarta categoria della piramide calcistica spagnola.\nTifoseria.\nGemellaggi e rivalit\u00e0.\nLa tifoseria dell'Elche conserva una solida amicizia con i tifosi della Juventus.\nLa rivalit\u00e0 maggiormente sentita dai tifosi dell'Elche \u00e8 quella nei confronti dell', squadra della vicina citt\u00e0 di Alicante (le due localit\u00e0 distano meno di mezz'ora di auto l'una dall'altra). Lo scontro fra le due compagini, avvenuto 6 volte in \"Primera Divisi\u00f3n\", viene talvolta denominato \"derby alicantino\" o \"ilicitano\".\nUlteriore rivalit\u00e0 si riscontra anche nei confronti del (le due citt\u00e0 distano meno di 60 chilometri fra loro) e delle due squadre di Valencia, il e il . Dal 2011 \u00e8 inoltre nata una inimicizia nei confronti del , originatasi dall'esito della finale per la promozione nella massima categoria disputatasi quell'anno.\nOrganico.\nRosa 2021-2022.\n \n "}
{"id": "512672", "revid": "34928", "url": "https://it.wikipedia.org/wiki?curid=512672", "title": "Institut Royal de la Culture Amazigh", "text": ""}
{"id": "512673", "revid": "36426", "url": "https://it.wikipedia.org/wiki?curid=512673", "title": "Chiesa di San Gregorio in Pace", "text": ""}
{"id": "512675", "revid": "34928", "url": "https://it.wikipedia.org/wiki?curid=512675", "title": "Istituto Reale della Cultura Amazigh", "text": ""}
{"id": "512677", "revid": "51418", "url": "https://it.wikipedia.org/wiki?curid=512677", "title": "Balena azzurra", "text": ""}
{"id": "512685", "revid": "339392", "url": "https://it.wikipedia.org/wiki?curid=512685", "title": "Destra Protagonista", "text": ""}
{"id": "512688", "revid": "991694", "url": "https://it.wikipedia.org/wiki?curid=512688", "title": "Gene microarray", "text": ""}
{"id": "512690", "revid": "1305772", "url": "https://it.wikipedia.org/wiki?curid=512690", "title": "Prefettura di Hy\u014dgo", "text": " \u00e8 una prefettura giapponese di 5.469.762 abitanti (il 1\u00ba giugno 2019), si trova nella regione di Kansai, sull'isola di Honsh\u016b. Il suo capoluogo \u00e8 K\u014dbe.\nConfina con le prefetture di Kagawa, Ky\u014dto, \u014csaka, Okayama, Tottori e Tokushima."}
{"id": "512691", "revid": "120548394", "url": "https://it.wikipedia.org/wiki?curid=512691", "title": "Trinomio", "text": "In algebra elementare, un trinomio \u00e8 un polinomio contenente tre termini; in altre parole, \u00e8 la somma algebrica di tre monomi. Ad esempio:\nformula_1 oppure formula_2.\nTrinomi particolari.\nIn algebra sono studiati particolari trinomi che hanno rilevanza nella fattorizzazione:\nformula_6,\ndove formula_7 e formula_8 sono due numeri reali tali che: formula_9 e formula_10.\nPer esempio:\nscomporre il trinomio formula_11; bisogna cercare due numeri formula_7 e formula_8 tali che la loro somma dia formula_14 e il loro prodotto dia formula_15. I numeri cercati sono formula_16 e formula_17; il trinomio pertanto si fattorizza in:\nformula_18.\nPer scomporre questo trinomio \u00e8 necessario trovare due numeri formula_7 e formula_8 la cui somma sia formula_21 e il prodotto sia formula_26; a questo punto \u00e8 possibile riscrivere il trinomio nella forma:\nformula_27, dal quale si procede effettuando prima un raccoglimento parziale e poi un raccoglimento a fattor comune.\nPer esempio:\nscomporre il trinomio formula_28. Bisogna trovare due numeri formula_7 e formula_8 tali per cui formula_31 e formula_32; i numeri cercati sono formula_33 e formula_34.\nIl trinomio pertanto diventa:\nformula_35.\nIl quadrato di un binomio \u00e8 sempre un trinomio, e rientra nella categoria dei prodotti notevoli; esso contiene sempre due termini, che sono ognuno il quadrato di un monomio, ed un terzo termine che \u00e8 il prodotto dei due monomi moltiplicato per due.\nIn generale: \nformula_36.\nMetodo alternativo.\nUn qualsiasi trinomio dei tre citati sopra pu\u00f2 essere scritto nella forma generica (detta anche \"canonica\") formula_37 e fattorizzato con un'unica regola, poich\u00e9 in tutti i casi sono trinomi di secondo grado. Applicando la formula risolutiva:\nformula_38,\nnei casi in cui formula_39, \u00e8 possibile fattorizzare il trinomio nel seguente modo:\nformula_40.\nQualsiasi trinomio di secondo grado, scritto come equazione del tipo formula_41, \u00e8 rappresentato graficamente in un piano cartesiano da una parabola.\nProdotti notevoli.\nIl quadrato di un trinomio \u00e8 uguale alla somma dei quadrati dei tre termini, pi\u00f9 la somma dei tre possibili doppi prodotti:\nIl cubo di un trinomio \u00e8 uguale alla somma dei cubi dei tre termini, pi\u00f9 il triplo prodotto del quadrato di ogni termine per la somma degli altri due, pi\u00f9 sei volte il prodotto dei tre termini:"}
{"id": "512696", "revid": "1318658", "url": "https://it.wikipedia.org/wiki?curid=512696", "title": "Sognefjord", "text": "Il Sognefjord \u00e8 il pi\u00f9 lungo fiordo della Norvegia e il secondo al mondo dopo Scoresby Sund in Groenlandia.\nDescrizione.\nSi estende per 204\u00a0km, \u00e8 caratterizzato dalla natura incontaminata, dalle montagne e dalle cascate. Si trova vicino a una delle citt\u00e0 principali del paese, Bergen, nella contea di Vestland. Il turismo \u00e8 molto attivo durante il periodo estivo, mentre nell'inverno tutto \u00e8 coperto dalla neve.\nLe sue montagne ospitano il ghiacciaio di Jostedalsbreen, che con una superficie di 487\u00a0km2 \u00e8 il pi\u00f9 grande d'Europa sulla terraferma. Oltre al ghiacciaio vi \u00e8 il Parco nazionale Jotunheimen, situato tra alte montagne come lo Store Skagast\u00f8lstind, (2.405 m). Numerose sono anche le cascate, ad esempio quella di \u00c5rdal, 275 m.\nCaratteristica delle cittadine del Sognefjord sono le stavkirke, le tipiche chiese costruite con pali di legno, come quelle di Borgrund, Vik e Kaupanger, tutte risalenti ai secoli XI e XII. Tra le chiese importanti vanno ricordate quella di Luster, compresa nella lista del patrimonio dell'umanit\u00e0 dell'UNESCO, e quella di Undredal, la pi\u00f9 piccola della Scandinavia (40 posti).\nDiramazioni.\nDal fiordo principale si diramano alcuni bracci minori:"}
{"id": "512707", "revid": "125374608", "url": "https://it.wikipedia.org/wiki?curid=512707", "title": "Andrea dei Mozzi", "text": "Biografia.\nDi origine fiorentina, inizi\u00f2 la sua carriera nel clero come cappellano prima di papa Alessandro IV poi di Gregorio X. A Roma egli medi\u00f2 i rapporti tra la curia e gli istituti di credito fiorentini che compivano numerose transazioni finanziarie nella citt\u00e0 pontificia. \nNel 1280, quale canonico di Santa Reparata (dal 1272) e subdelegato pontificio in Toscana, fu al seguito del Cardinal Latino e celebr\u00f2 la pomposa ed effimera pacificazione tra guelfi e ghibellini, su incarico di Papa Niccol\u00f2 III.\nLa sua famiglia dei Mozzi era stata molto ospitale verso papa Gregorio X e in suo onore aveva fondato la chiesa di San Gregorio in Pace (oggi inglobata nel Museo Bardini). Canonico, fu eletto vescovo dopo otto mesi di sede episcopale vacante e una delle sue prime iniziative fu quella di ricostituire le finanze della Mensa Vescovile, cio\u00e8 dell'insieme dei beni della diocesi, e ne difese i diritti con determinazione. Durante il suo episcopato furono poste le fondamenta sia della nuova Basilica di Santa Croce forse su progetto di Arnolfo di Cambio per i frati francescani, sia dell'Ospedale di Santa Maria Nuova, grazie all'iniziativa di Folco Portinari nel 1288, su incoraggiamento dello stesso vescovo. Procur\u00f2 privilegi al Capitolo fiorentino, del quale aveva fatto parte come Canonico.\nFu per\u00f2 un uomo di parte che sostenne numerose lotte ricavandone dai partiti opposti amarezze e maldicenze. Alcuni suoi atteggiamenti nepotistici gli valsero un paio di interdetti papali per lo scandalo suscitato. Scrisse anche alcuni trattati di teologia che destarono un certo imbarazzo per la concentrazione di errori e inesattezze. \nNel 1295 fu trasferito alla sede vescovile di Vicenza, da Bonifacio VIII, secondo Dante, o da Celestino V, secondo altre fonti, dove mor\u00ec nello stesso anno o all'inizio dell'anno successivo. Di questo trasferimento gli antichi commentatori tramandano un certo chiasso pubblico, in seguito molto probabilmente ad uno scandalo. Secondo il commentatore Benvenuto, era un uomo vizioso e sciocco \"disonestissimo e di poco senno\" e anche Dante ebbe modo di conoscerlo in giovinezza e fu forse colpito dall'eco delle voci su questa figura, tanto da porlo - secondo un'interpretazione tanto radicata quanto controversa - nel cerchio infernale dei sodomiti, senza peraltro menzionarlo direttamente (Canto XV, versi 110-115).\nIn questi versi parla Brunetto Latini, che mostra a Dante altri personaggi collocati nel cerchio infernale: \"\"Se tu avessi voglia di vedere qui un personaggio di gran sozzura, puoi [guardare] colui che fu trasferito da Bonifacio VIII (che si firmava di solito \"servus servorum Dei\") dalla citt\u00e0 dell'Arno (Firenze) a quella del Bacchiglione (Vicenza).\"\" La vicenda doveva essere cos\u00ec ben nota all'epoca da non necessitare di specificare il nome della persona in questione.\nDopo di lui fu eletto vescovo Francesco Monaldeschi."}
{"id": "512710", "revid": "36426", "url": "https://it.wikipedia.org/wiki?curid=512710", "title": "Andrea de' Mozzi", "text": ""}
{"id": "512730", "revid": "481349", "url": "https://it.wikipedia.org/wiki?curid=512730", "title": "Nausicaani", "text": "I Nausicaani sono una specie extraterrestre umanoide dell'universo fantascientifico di \"Star Trek\" proveniente dal pianeta Nausicaa.\nCelebri in tutto il Quadrante Alfa per le loro azioni di pirateria, abili e crudeli, sono stati spesso usati dai Ferengi come mercenari.\nCaratteristiche fisiche e psicologiche.\nIn qualche modo fisicamente simili ai Chalnoth, i Nausicaani sono umanoidi alti pi\u00f9 di due metri e che possiedono una grande forza fisica.\nDi colorito grigio, hanno una cresta facciale a punte pi\u00f9 o meno evidenti a seconda del loro rango sociale e zanne prominenti ai lati della bocca. \nLa configurazione del volto di questi alieni pare sia frutto di una selezione biologica che aveva lo scopo di suscitare repulsione e timore permettendo loro cos\u00ec di contrastare gli altri abitanti del loro pianeta d'origine.\nI loro capelli sono pi\u00f9 o meno lunghi a seconda della distanza che li separa da Nausicaa: i mercenari (o \"R-Ver\" in lingua nausicaana) hanno perci\u00f2 capelli pi\u00f9 lunghi e una cresta facciale pi\u00f9 prominente.\nI Nausicaani sono rinomati per essere tipi con un pessimo carattere e inclini alla violenza.\nMolto loquaci, hanno una propensione alla vanteria e all'imbroglio.\nStoria.\nDurante il XXII secolo, prima della fondazione della Federazione dei Pianeti Uniti, i pirati Nausicani rappresentavano un serio pericolo per le navi terrestri.\nNel 2151 la flotta spaziale terrestre ebbe il primo contatto con i Nausicaani durante un conflitto tra l'Enterprise e la Fortunate (\"\": \"I figli dello spazio\").\nNel 2327 il giovane guardiamarina Jean-Luc Picard e due suoi amici, Cortin Zweller e Marta Batanides, vennero coinvolti in una rissa con tre Nausicaani alla base spaziale Earhart su Morikin VII. Uno dei tre colp\u00ec Picard al cuore, ferendolo gravemente. Picard dovette sottoporsi ad un intervento chirurgico, durante il quale gli venne impiantato un cuore artificiale (\"Star Trek - The Next Generation\": \"Trappola per samaritani\", \"Una seconda opportunit\u00e0\").\nNel 2371 un gruppo di Nausicaani utilizz\u00f2 un generatore ad ultrasuoni per sfondare il muro e rapinare un museo su Remmil VI (Star Trek - Deep Space Nine: \"Cuore di pietra\").\nNel 2372 due guardie del corpo Nausicaane, che accompagnavano Brunt durante la sua indagine su un sindacato Ferengi che aveva dichiarato sciopero, colpirono Quark a scopo intimidatorio (\"Star Trek - Deep Space Nine\": \"Il sindacato\") \nNel 2374 Quark propose di usare i Nausicani per far evadere suo fratello (\"Star Trek - Deep Space Nine\": \"Aiuta gli audaci\"). Nello stesso anno Quark ricav\u00f2 200 lingotti di latinum vendendo cristalli di Denevan ad un imprenditore Nausicaano (\"Star Trek - Deep Space Nine\": \"Il suono della sua voce\") \nNel 2375 Miles O'Brien venne attaccato dai Nausicaani a New Sydney (\"Star Trek - Deep Space Nine\": \"Figliol prodigo\")\nForma di governo.\nNella societ\u00e0 nausicaana sembra che non esista un governo o un'organizzazione militare centrale, bench\u00e9 nel XXII secolo essi usassero degli asteroidi come basi per loro atti di pirateria e fossero armati in modo identico.\nNei secoli successivi, tuttavia, i contatti con i Nausicaani assumono toni di attacchi isolati da parte di un individuo piuttosto che da parte di un'organizzazione militare piuttosto compatta.\nCultura.\nLa cultura nausicana sembra trarre le proprie radici dalla violenza. Molti sport e giochi praticati comportano l'infliggere ferite o provocare dolore a s\u00e9 stessi e all'altro, lanciandosi per esempio reciprocamente delle frecce (\"Star Trek - Deep Space Nine\": \"Il sindacato\").\nAlle donne Nausicane (che non escono mai dai confini del pianeta d'origine) \u00e8 assegnato il compito della riproduzione e dell'educazione dei figli, in particolare per quanto riguarda l'apprendimento delle cinque tecniche basilari di lotta. \nIl termine che indica tale ruolo \u00e8 \"Ther\", parola che significa sia \"madre\" che \"addestratrice\".\nTecnologia.\nLa medicina utilizzata dai Nausicaani prevede l'utilizzo di tecniche di pressione, massaggi, stimolazione elettrica e somministrazione di veleni in dosi infinitesimali.\nFin dal 2150 i Nausicani possiedono scudi di energia in grado di resistere ai cannoni della maggior parte delle navi terrestri. Essi possiedono inoltre armi disgreganti in grado di provocare danni neurali ai nemici.\nReligione.\nBench\u00e9 della religione dei Nausicaani si sappia poco, pare che essa sia strettamente connessa al motivo per cui questo popolo apprezza la lotta e la violenza in tutte le sue forme.\nSecondo una leggenda tramandata da secoli, una Minaccia Oscura, dotata di corpo e di spirito, sarebbe \"fuoriuscita dalle profondit\u00e0 dello spazio\" rischiando di sterminare l'intera popolazione.\nAd essa si sarebbe opposto il Guerriero Indomito Sk-Houm che l'avrebbe vinta in duello riuscendo a separarne lo spirito dal corpo.\nTuttavia lo spirito della Minaccia Oscura si sarebbe nascosto in un altro luogo in attesa del momento favorevole in cui ritornare.\nPer tale motivo i Nausicaani si dedicano esclusivamente alla lotta: devono mantenersi pronti a difendere il proprio pianeta quando la Minaccia Oscura torner\u00e0."}
{"id": "512737", "revid": "33277", "url": "https://it.wikipedia.org/wiki?curid=512737", "title": "Diocesi di Tacna y Moquegua", "text": ""}
{"id": "512738", "revid": "124129554", "url": "https://it.wikipedia.org/wiki?curid=512738", "title": "Chiesa di Sant'Agostino (Fabriano)", "text": "La chiesa di Sant'Agostino di Fabriano sorse con il nome di Santa Maria Nuova ed era annessa al monastero degli agostiniani. Questo era tra i pi\u00f9 antichi della citt\u00e0, poich\u00e9 si ritiene fondato nel 1216 da Gualtiero di Ruggero Chiavelli, e fu incorporato nella cinta delle mura da suo figlio, Alberghetto Chiavelli, all'inizio del XIV secolo; doveva essere molto ampio, come si deduce dalla vastit\u00e0 dei locali ora utilizzati dall'Ospedale Civico \"Engles Profili\", ed anche pregevolmente ornato, se nel suo refettorio erano, insieme con altre pitture poi andate perse, i tre grandi affreschi del XIII secolo, ora conservati nella Pinacoteca civica Bruno Molajoli.\nDella primitiva costruzione della chiesa non si conoscono date documentali; gli elementi pi\u00f9 antichi visibili non risalgono oltre il 1300, mentre si sa che gi\u00e0 nel 1258 in essa ebbe sepoltura Gualtiero Chiavelli; si ha poi notizia di una consacrazione dei primi cinque altari nel 1360 e di una riconsacrazione generale dell'intero tempio dopo un altro ampliamento eseguito nel 1449; infine, nel 1768, la chiesa, essendo stata gravemente danneggiata dal terremoto fu restaurata, ampliata, (Michelangelo Barboni da Pesaro per gli interni, lo svizzero Giacomo Cantoni per gli stucchi), e manomessa nell'antica struttura della quale oggi non rimangono che poche tracce: all'esterno, alcuni elementi architettonici del portico tra la chiesa ed il monastero a chiusura della piazzetta adiacente alla chiesa, due arco a sesto acuto, di cui uno in pietra.\nOltrepassando quest'ultimo, si entra nel chiostro modernamente ricostruito: nella parete dell'ex monastero rimane un portale in pietra, del XIV secolo, decorato con una fascia a zigzag, con una croce al vertice; inoltre l'ossatura della cappella in cui fu il sepolcro dei beati Giovanni e Pietro Becchetti, della fine del XIV secolo, nel lato a sinistra dove sono state recentemente rintracciate alcune grandi sculture lignee policrome raffiguranti il Crocifisso, l'Addolorata, San Giovanni, la Piet\u00e0, opere che dovrebbero riallacciarsi alle altre sculture lignee della Pinacoteca, ma delle quali solo un restauro potr\u00e0 meglio indicare la qualit\u00e0 e l'epoca (XIV secolo?).\nSul fondo della cappella-sepolcro \u00e8 stato rinvenuto un interessante affresco tardogotico raffigurante un grande albero stilizzato recante ad ogni ramo un medaglione con iscritta una figura di santo, di recente pubblicato come opera della maturit\u00e0 di Lorenzo Salimbeni da San Severino Marche.\nPortale.\nIl portale nella parete destra, stilisticamente databile alla fine del XIII secolo, o forse meglio al principio del XIV, \u00e8 una pregevole opera che, pur richiamando schemi romanici ed esemplari non dissimili, conservati in altre chiese delle Marche, appare improntata gi\u00e0 di accenti gotici e condotta con elegante finezza nell'intaglio della pietra: s'adorna di esili colonne (spinate, a tortiglione, scannellate) adattate ciascuna nell'angolo formato dal digradare delle arcate, traforando senza soluzione di continuit\u00e0 la cornice dei capitelli, che \u00e8 decorata di figure bestiarie, maschere umane e foglie di pino stilizzate. L'arco esterno \u00e8 chiuso da una cornice di foglie piatte a palmette alternate; all'imposta di esse, da ambo i lati, emerge una figura leonina, di tipo romanico. L'arco interno \u00e8 trilobo.\nNella parete, a sinistra del portale, \u00e8 murata una piccola pietra tombale, datata 1281, gi\u00e0 nella chiesa.\nInterno.\nL'interno, nelle pareti, nelle volte, negli altari, presenta un'organica e garbata, anche se non particolarmente originale, decorazione di stucchi: del disegno architettonico fu autore l'agostiniani Michelangelo Barboni da Pesaro, i lavori di stucco furono compiuti da Giacomo Cantoni, svizzero, dal 1756 al 1769.\nLe tele degli altari sono del fermano Filippo Ricci (1768), tranne quella della \"Crocifissione\" (primo altare a sinistra), eseguita nel 1642 da uno dei numerosi pittori iesini della famiglia Aquilini (Antonio o Aquilino), e quella di \"San Nicola da Tolentino\" dipinta da Michelangelo Milani.\nIl pulpito ligneo fu intagliato nel 1703 da tal Giovanni Antonio, fabrianese, e dorato nel 1736.\nNel coro, sopra gli stalli lignei settecenteschi, sono appese alle pareti tre tele di Giuseppe Cades (Roma, 1750 - 1799), provenienti dalla demolita chiesa di San Francesco: \"Sant'Antonio da Padova genuflesso davanti a Ges\u00f9 bambino\" (firmata e datata: I. Cades, 1791), \"Santa Lucia e Santa Apollonia\", \"Estasi di San Giuseppe da Copertino\".\nCappelle gotiche.\nDal coro, per due porte ricavate tra gli stalli, a destra ed a sinistra si accede a due cappelle gotiche (in origine aperte verso la chiesa), decorate con importanti affreschi di scuola fabrianese-riminese del XIV secolo.\nNella cappella a destra del coro, gi\u00e0 consacrata a Sant'Agostino, gli affreschi sono in gran parte distrutti o gravemente rovinati; nella zona superiore fu iniziato il restauro nel primo decennio del XX secolo, e lasciato incompiuto; nel 1933 furono demoliti i tramezzi e fatti i lavori preparatori di assetto generale, completato nel 1951. Gli affreschi in migliore stato di conservazione rappresentano, nelle vele della volta, quattro \"Santi\".\nNella cappella a sinistra del coro, gi\u00e0 consacrata a Sant'Antonio (vi si accede pi\u00f9 comodamente dalla sagrestia), la volta a crociera ha costoloni decorati con i consueti motivi geometrici; nelle vele sono visibili poche tracce delle figure di santi a mezzo busto racchiuse entro cornici mistilinee."}
{"id": "512739", "revid": "124801441", "url": "https://it.wikipedia.org/wiki?curid=512739", "title": "Scooter (gruppo musicale)", "text": "Gli Scooter sono un gruppo musicale tedesco di genere Electronic dance music, Eurodance, Jumpstyle, Techno, hard trance, Hardstyle, Chillout e happy hardcore che ha venduto oltre trenta milioni di dischi. Attualmente il gruppo \u00e8 composto da H.P. Baxxter (Hans-Peter Geerdes), Sebastian Schilde, Michael Simon, e da Jens Thele in veste di produttore. Oggi si possono considerare tra le band di musica techno e generi affini pi\u00f9 proficue e di maggiore successo grazie a singoli che sono diventati famosi e popolari a livello internazionale, in particolare in Germania. Tra le loro hit le pi\u00f9 famose ci sono la cover di \"The Logical Song\" dei \"Supertramp\", \"Hyper Hyper\", \"How much is the fish?, Nessaja, Maria (i like it loud), Move your ass!, Posse (i need you on the floor), One (Always Hardcore), Jumping All Over the World e\" \"J'adore hardcore\". Nati come gruppo di musica old school happy hardcore e rave, dei quali si possono considerare tra i massimi esponenti, nel corso della loro carriera hanno poi abbracciato varie influenze: tra la fine degli anni novanta e primi anni duemila, molto forte fu l'influenza hard trance, per poi alla fine degli anni duemila virare verso influenze spiccatamente jumpstyle, hardstyle e hands up, e infine negli ultimi lavori verso generi pi\u00f9 commerciali e leggeri, come l'electro house ed EDM.\nIl loro enorme successo commerciale, che li ha portati a esibirsi in tutto il mondo e a vincere numerosi premi, ha permesso la diffusione e l'entrata nel mondo mainstream di generi prima di nicchia come la techno hardcore e jumpstyle\nHanno un proprio stile nella quale la voce diventa un elemento essenziale e unico: molte delle loro canzoni hanno un \"rap urlato\", a volte una voce alta, che si sente ad esempio nei loro successi The Logical Song \"o Nessaja\", talvolta la voce del cantante incoraggia e incalza il pubblico (per esempio in Move your ass!). Il loro stile musicale \u00e8 caratterizzato da sonorit\u00e0 \"da stadio\" che si ritrovano nella costante presenza di campionamenti live nei loro brani: echi nella voce del cantante, il rumore della folla e ritornelli e cori facilmente cantabili confermano l'importanza del coinvolgimento del pubblico nelle esibizioni live.\nBiografia.\nIl gruppo nasce come progetto di musica dance/techno nel 1993 ad Amburgo, fondato da H.P. Baxxter e Rick J. Jordan (entrambi ex membri del gruppo Synth pop \"Celebrate the Nun\"), insieme al cugino di H.P. Ferris Bueller, e dal produttore discografico Jens Thele.\nIl loro brano di esordio \u00e8 \"Vall\u00e9e De Larmes. Il disco\" raggiunge l'ottava posizione nella classifica dance tedesca.\nNell'aprile dello stesso anno gli Scooter suonano il loro primo live show ad Amburgo, in Germania, dove Baxxter improvvisa una sorta di rap freestyle sopra una base dance. Nasce cos\u00ec l'ispirazione per il loro primo successo, \"Hyper hyper\".\nDopo \"Hyper hyper\" il progetto Scooter diventa ufficialmente un gruppo, formato dagli stessi fondatori del progetto. Jens Thele, nonostante il suo ruolo \"dietro le quinte\" da manager e produttore (non appare mai in pubblico nelle esibizioni della band), \u00e8 considerato comunque un membro effettivo del gruppo in quanto autore e produttore di tutti i brani dall'esordio a oggi. \u00c8 anche il fondatore della Kontor Records, storica etichetta discografica dance tedesca che annovera appunto gli Scooter tra i suoi artisti di prim'ordine.\nNel corso degli anni la band conta ben sei cambi di formazione, dalla quale Baxxter e Thele ad oggi rimangono gli unici due membri fondatori a farne ancora parte.\nIl rap di Baxxter rimane ancora adesso uno dei marchi di fabbrica della stessa band.\nNel 1995 esce \"...and the Beat Goes On!\", il primo album, trascinato dal successo dei singoli \"Hyper hyper\" e \"Move your ass!\". Oltre ad \"Hyper hyper\" e \"Move your ass\", l'album contiene i successivi singoli: \"Friends\" e \"Endless Summer\". Il disco fu un buon successo in tutta Europa, cos\u00ec buono al punto che in breve tempo, dopo l'uscita dell'ultimo singolo estratto, la band si ritrova gi\u00e0 al lavoro per il successivo.\n\"Il secondo album Our Happy Hardcore\" esce nel 1996, seguito in breve tempo da \"Wicked!\" (uscito alla fine dello stesso anno)\",\" e \"Age of Love\" del 1997. Da queste tre fatiche vengono estratti in totale otto singoli, che nella seconda met\u00e0 degli anni novanta scalano quasi tutte le chart europee e consacrano la band in tutta Europa tra quelle di maggior successo della scena dance/club.\nSempre nel '97 appaiono come special guest nella quarta stagione della famosa serie tv Tedesca Squadra Speciale Cobra 11, nell'episodio \"Fama Mortale\" (in questa puntata i membri della band interpretano loro stessi alle prese con un gruppo di malviventi che rapisce Baxxter). Successivamente, nello stesso anno, parte il loro primo tour di concerti ufficiale.\nNel 1998 esce il loro primo Greatest Hits intitolato \"Rough And Tough And Dangerous - The Singles 94/98\", che racchiude i loro dodici singoli pi\u00f9 vari remix e bonus track. Poco dopo l'uscita di questo disco Ferris lascia la Band per tentare una carriera da solista. Viene sostituito dal DJ Axel Coon.\nIl primo singolo della nuova formazione \u00e8 \"How Much is the Fish?,\" che si riveler\u00e0 uno dei loro singoli di maggiore successo tratto dal quinto e nuovo album No Time to Chill. Dallo stesso album vengono tratti altri tre singoli. Sempre nel 1998 gli Scooter partecipano al \"Bravo All Stars\" con il singolo \"Let The Music Heal Your Soul\" in collaborazione con: Backstreet Boys, 'N Sync, Pappa Bear, Aaron Carter, Andreas Biber, Sash!, Squeezer, Scott Moffat, Gil Ofarim, Brian Littrell, Blumchen, The Boyz, 4the cause, Kisha, Daniel Hall, R'G'N, DJ Bobo, 2-4 Family. Seguono gli album Back to the Heavyweight Jam (1999, Sheffield (album) (2000), We Bring the Noise! (2001). Da questi nuovi lavori vengono tratti altri sei singoli, tra cui le famose canzoni \"Faster Harder Scooter\", \"Posse (I Need You on the Floor)\", e nel frattempo la band passa dalla sua vecchia casa discografica Loop Dance Constructions alla neonata Kontor Records (fondata da Jens), dove apre la propria etichetta personale: la Sheffield Tunes.\nNel 2002 gli Scooter escono con il singolo \"The Logical Song\", scelto per l'uscita del loro nuovo \"best of\" intitolato Push the Beat for this Jam (The Singles 98-02) (compilation che contiene i loro singoli usciti dopo l'arrivo di Axel Coon arricchita da inediti, b-sides, remix e live), e subito dopo parte il loro nuovo tour. \"Ramp\" \u00e8 l'ultimo disco insieme ad Axel Coon che decide anche lui, dopo 4 anni, di lasciare la band per tornare alla sua carriera da DJ. Urge quindi trovare un nuovo tastierista, figura che trovano in Jay Frog, produttore versatile della Kontor Records che debutta nella band con la super hit \"Nessaja\", singolo che viene incluso come bonus track nel loro primo album live intitolato \"Encore\" uscito in CD e DVD (che contiene anche un bonus disc contenente tutta la loro videografia). Questo nuovo singolo arriva al numero uno tra i singoli pi\u00f9 venduti in Germania e verr\u00e0 scelto, nel 2009, come tema d'apertura del film \"Br\u00fcno\". Esce anche un nuovo \"greatest hits\" che contiene tutti e 24 i singoli usciti dal 1994 al 2002 (ad eccezione di \"Vall\u00e8e de Larmes\"), intitolato 24 carat gold. Seguono poi nel 2003i singoli \"Weekend!\", \"The Night\", e \"Maria (I Like It Loud)\" (quest'ultimo il brano pi\u00f9 apprezzato nei loro concerti), tratti dal nuovo album \"The Stadium Techno Experience\", che rimangono nella top 20 inglese per oltre 18 mesi. Vanno in giro per l'Europa con il \"We Like It Loud Tour\". Nel 2004 escono con il singolo \"Jigga Jigga!\" e successivamente con l'album \"Mind the Gap\", primo album a contenere qualche brano pi\u00f9 tendente a generi pi\u00f9 soft rispetto ai lavori precedenti, come il singolo \"Shake That!\" o la cover di \"Stripped (Depeche Mode)\", senza per\u00f2 abbandonare il loro stile originale che viene riproposto per i singoli successivi: \"One (Always Hardcore)\" e \"Suavemente\".\nIl 9 settembre 2005, gli Scooter suonano per la prima volta negli Stati Uniti d'America, all'Allstate Arena di Chicago, supportati da Dj Markski (Chicago), Dj Erikk, Aquagen, e Benassi Bros. Per quell'occasione suonano \"Hello! (Good To Be Back),\" singolo di lancio del nuovo album Who's Got the Last Laugh Now?\nL'album apre le porte per il tour del 2006, che verr\u00e0 registrato durante la tappa di Amburgo e pubblicato in CD e DVD (\"Excess All Areas).\" Il DVD contiene un secondo disco con tutta la videografia del gruppo\".\"\nIl 14 agosto 2006 viene annunciato l'abbandono del gruppo da parte di Jay Frog, anche lui per tornare alla propria attivit\u00e0 solista. Viene sostituito da Michael Simon, ex membro del duo Shanin &amp; simon che ha debuttato per la prima volta in Svizzera al Tufertschwil Open Air il 19 agosto.\nCon l'addio di Jay e l'arrivo di Simon esce il nuovo singolo \"Behind The Cow,\" che debutta al \"The Dome 40\" a D\u00fcsseldorf il 1\u00ba dicembre 2006 e viene pubblicato il 19 gennaio 2007. La canzone e il testo sono basati sul pezzo dei KLF \"What Time Is Love?\". Il video viene girato in India e vi compare il rapper Fatman Scoop. L'album \"The Ultimate Aural Orgasm\", il primo con Michael Simon, viene pubblicato il 9 febbraio 2007.\nIl 30 novembre 2007 a soli 9 mesi di distanza dal precedente esce un altro album dal titolo Jumping All Over the World, da cui vengono estratti, tra gli altri, i singoli \"The Question is what is the Question?\" e \"Jumping All Over The World\" (l'unico singolo degli Scooter ad avere l'omonimia con l'album d'appartenenza). Il sound dell'album \u00e8 predominato dallo stile Jumpstyle, una versione pi\u00f9 soft dell'Hardstyle di cui particolarit\u00e0 \u00e8 lo stile di ballo caratterizzatto da salti coordinati. Proprio in quel periodo il genere Jumpstyle stava predominando le dancefloor nord europee e gruppi di \"Jumpers\" si stavano formando in svariate parti del continente. La nascita del movimento diede ispirazione agli Scooter per la realizzazione di un disco caratterizzato per la maggior parte da questo nuovo sound, tagliandosi cos\u00ec una buona fetta di mercato tra gli appassionati. L'esperimento ebbe un successo davvero inaspettato: In Inghilterra nell'aprile del 2008 l'album si posiziona sorprendentemente al primo posto in classifica, arrivando addirittura a spodestare dal podio Hard Candy (Madonna). In seguito al successo inglese di \"Jumping All Over The World\" nel mese di ottobre 2008 esce il singolo inedito \"Jump That Rock (Whatever You Want)\", versione della storica \"Whatever You Want del\" 1979 della rock band inglese Status Quo, che partecipa alla realizzazione. In seguito viene rilasciata una maxi-edition (2 CD + DVD) di \"Jumping All Over The World\" intitolata \"Jumping All Over The World - Whatever You Want,\" che include l'album in versione rivisitata, un secondo disco con inclusi i maggiori successi e la registrazione del concerto open air di Berlino trasmesso in diretta TV sul canale VIVA.\nReduci dal travolgente successo del precedente album, nel 2009 esce \"Under the Radar Over the Top.\" Il nome dell'album si rif\u00e0 al titolo di un entusiasta recensione che gli Scooter ricevetter\u00f2 per \"Jumping All Over The World\" circa l'anno precedente. L'album contiene J'adore hardcore e \"Ti sento,\" cover del brano degli Italiani Matia Bazar alla quale ha contribuito anche l'interprete originale Antonella Ruggiero. Seguono poi i singoli \"The sound above my hair e\" \"Stuck on replay,\" brano che diventer\u00e0 la canzone ufficiale dei campionati del mondo di hockey su ghiaccio. Il 7 maggio viene pubblicato \"Live in Hamburg\", terza registrazione di un loro concerto dal vivo in CD e DVD.\nDagli anni 2010 in poi la band sar\u00e0 solita ad accostare al suo stile classico \"rave\" anche brani dal sound pi\u00f9 mainstream. L'album \"The Big Mash Up\" uscito ad ottobre 2011 preannuncia una sorta di svolta, un album molto sperimentale dove le sonorit\u00e0 dubstep la fanno da padrone nonch\u00e9 l'album pi\u00f9 ricco della loro carriera (17 tracce in tutto). Il disco, da cui vengono estratti ben 5 singoli, ebbe un buon successo commerciale in patria. Ad anticiparne l'uscita fu una versione rivisitata di \"Friends\" dal titolo \"Friends Turbo\", realizzata per la colonna sonora del film olandese New Kids Turbo del 2011.\nNel 2012 viene rilasciato il loro sedicesimo album \"Music for a Big Night Out\", uscito il 2 novembre 2012. Uno dei singoli tratti, \"Army of Hardcore\", viene scelto dai fans sulla pagina ufficiale Facebook del gruppo.\nIl 2014 \u00e8 un anno pieno di novit\u00e0 per la band. Rick J. Jordan, membro fondatore, tastierista, musicista e sound engineer, dopo 20 anni di militanza lascia il gruppo, permettendo cos\u00ec a Phillip Speiser (aka Dirty Disco Youth) di prendere il suo posto nella band. Molti sono i messaggi di dispiacere da parte dei fan sulla pagina ufficiale Facebook dopo aver dato la notizia. Un tributo a Rick viene fatto durante la tappa del suo ultimo concerto ad Amburgo, il 24 gennaio: gli viene consegnata alla fine del live una targa di riconoscimento con scritto \"Danke Rick\" (grazie Rick). A Settembre dello stesso anno, dopo aver collaudato la nuova formazione in vari concerti in giro per l'Europa, la band \u00e8 pronta per con la sua nuova formazione, la quinta per l'esattezza. Infatti, il titolo del nuovo disco \u00e8 \"The Fifth Chapter\" (\"il quinto capitolo\"), nuovo album d'inediti. Con l'avvento della musica EDM e grazie all'arrivo del nuovo giovane membro del gruppo, l'album contiene sonorit\u00e0 pi\u00f9 commerciali e da \"main arena\" piuttosto che techno, trance, hardstyle. Viene anticipato dall'uscita di \"Big Room Blitz\" con il featuring del rapper Wiz Khalifa, seguito poi da \"Today\" insieme a Vassy (cantante), \"Can't stop the hardcore\" e \"Radiate\" (sempre insieme a Vassy).\nIl secondo disco insieme a Speiser, nonch\u00e9 il diciottesimo album ufficiale, esce nel 2016 con il titolo di Ace.\n\"Ace\" si rivela un album particolare: Il primo con la quasi totale mancanza di brani hard trance o hardstyle, composto quasi totalmente da tracce tendenti allo stile edm o dance pop. Gli unici due brani coerenti con lo stile originale Scooter sono \"Riot\" (nonch\u00e9 primo singolo estratto) e \"The Birdwatcher.\" Il secondo singolo estratto, \"Oi,\" ottiene un buon successo commerciale. Segue poi l'ultimo singolo \"Mary got no lamb.\"\nNel corso della loro carriera gli Scooter hanno anche remixato brani per altri artisti, famosi sono i remix realizzati per i Bloodhound Gang e per i Within Temptation.\n20 Years of Hardcore.\nViene celebrato nel 2013 il ventesimo anniversario della nascita del gruppo con una serie di eventi chiamati \"20 Years of Hardcore\".\nIl primo \u00e8 la riedizione di tutti gli album con audio rimasterizzato, ognuno in edizione speciale (2 o 3 CD) contenenti gli album originali arricchiti dalle b-sides e dai remix usciti per ogni singolo d'appartenenza. Ogni CD viene pubblicato mensilmente durante il corso del 2013, anche in digitale, con l'aggiunta di un DVD intitolato \"The Video Collection\" (che contiene tutti i loro videoclip).\nIl secondo \u00e8 l'uscita del \"best of\" chiamato anch'esso \"20 Years of Hardcore\" che contiene la raccolta completa di tutti i singoli nella versione digitale, mentre nella versione doppio CD mancano i brani: \"Vall\u00e8e de Larmes\", \"Suavemente\", \"I Was Made 4 Lovin' You\", \"I'm Your Pusher\", \"She's the Sun\", \"Lass Uns Tanzen\" e \"It's a Biz (Ain't Nobody)\".\nIl terzo \u00e8 uno speciale tour di concerti in giro per la Germania dove la band ripercorre dal vivo la propria carriera. L'utima tappa del tour \u00e8 stato l'ultimo concerto in assoluto con la presenza di Rick J. Jordan.\nDiscografia.\nAlbum studio"}
{"id": "512742", "revid": "287204", "url": "https://it.wikipedia.org/wiki?curid=512742", "title": "Sovranus ac Venerabilis Ordo Torrionis", "text": "Il Sovranus ac Venerabilis Ordo Torrionis (detto anche SaVOT o pi\u00f9 semplicemente Torrione) \u00e8 l'ordine goliardico sovrano dell'Universit\u00e0 di Pisa.\nOrigini della goliardia pisana.\nLa Goliardia pisana pu\u00f2 vantare il pi\u00f9 antico episodio goliardico italiano documentato, descritto da Ersilio Michel in \u201c\"Maestri e scolari dell'Universit\u00e0 di Pisa nel Risorgimento nazionale\"\u201d (Sansoni, Firenze, 1949) e relativo all'anno 1820: \u201c\"In Pisa li Scolari clamorosi, e amanti del disordine composero una Satira contro quei compagni loro, che sdegnando di seguirli nelle sregolatezze cercavano di vivere modestamente [...]. Era questa Satira in Sestine [...]. L'Autore figurava, che questi Scolari divisi dal resto dei sussuratori si adunassero in Casa di uno di loro, per formare una specie di Governo Monarchico fra questo ceto; da essi caratterizzato col soprannome di Beccaccini, perch\u00e9 amanti di portare al collo de' fazzoletti sopraffini colle becche del solino pinzute, e fuori della Corvetta, perch\u00e9 ricusavano mostrarsi al pubblico in Cacciatora verde, che \u00e8 il distintivo Carbonico [...]. Fanno poi che [il Re dia] delle Cariche di Corte, e istituisca un Ordine Cavalleresco detto dei Somari, satarizzando per nome tutti coloro a cui si distribuiscono l'impieghi. Un certo Ricci Studente Livornese in pubblico Caff\u00e8 dell'Ussero sal\u00ec sopra un tavolino, e lesse questa Satira. Il giorno dopo ebbe due ore di tempo a partire.\" \u201d\nNel 1889 cominci\u00f2 la tradizione, destinata a durare pi\u00f9 di 80 anni, di organizzare spettacoli goliardici nei teatri cittadini e toscani in occasione delle \"festissime delle matricole\". Molti degli spettacoli rimasero nella memoria collettiva dei pisani, a partire dal capostipite \"Krotokron\" (1889), passando per i vari \"Vedova allegra\" (1911, \"Addio giovinezza\" 1918, \"La duchessa del Bar Tabarin\" (1921), \"Acqua cheta\" (1922), fino alla notissima \"Francesca da Rimini\" (1926), replica di uno spettacolo goliardico di fine Ottocento e, a sua volta, replicata centinaia di volte nei decenni successivi, non solo in occasione delle feste delle matricole. L'edizione del 1931, intitolata \"Rompicollo\", venne messa in scena al Teatro Verdi di Pisa e vide la partecipazione straordinaria, accanto agli studenti, di attori e cantanti di teatro.\nNel 1927 gli studenti pisani ebbero il merito di aver dato vita alla prima rievocazione storica del Gioco del Ponte dopo quasi un secolo di \"oblio\", organizzando una elaborata sfilata dopo aver studiato accuratamente i costumi del tempo: per l'occasione alcuni giovani si travestirono addirittura da saraceni e sfilarono per la citt\u00e0 in sella a dromedari presi in prestito dalla vicina Tenuta di San Rossore.\nGerarchia e insegne.\nIl SaVOT ha a capo il \"Magnus Torrio\", o, in italiano \"Gran Torrione\", guida goliardica per tutti gli studenti pisani.\n\u00c8 presente anche un vice-regnante, dal titolo di Principe Reggente. Altra carica di rilievo \u00e8 il Duca della Torre.\nCi sono anche diversi ministri, responsabili di diversi aspetti gestionali dell'Ordine. Altre cariche sono il Senato, composto dai precedenti Torrioni ed eventualmente passati Ministri e Principi; i Priori dell'ordine, corrispondenti ai capi delle \"Balle\", cio\u00e8 i sottogruppi goliardici in cui \u00e8 suddivisa la Goliardia pisana; e cariche honoris causa per goliardi appartenenti ad Atenei diversi o persone considerate meritevoli. Allo stato attuale, e a differenza delle proprie origini, l'ordine non \u00e8 matricolare, non ha cio\u00e8 un popolo composto da matricole o comunque goliardi nuovi o inesperti; tale ruolo spetta alle Balle, mentre il SaVOT \u00e8 un Ordine superiore che autorizza, coordina ed amalgama l'intera attivit\u00e0 goliardica in Pisa e territori limitrofi. \u00c8 dalle Balle che il SaVOT seleziona i propri membri.\nLa forma istituzionale \u00e8 una monarchia assoluta \"a tempo\", in quanto non esiste parlamento, e il Senato non pu\u00f2 esprimere maggioranze e/o fiducie; \u00e8 per\u00f2 fondamentale per un Torrione l'appoggio del suddetto, onde evitare manovre politiche e \"fronde\"; va inoltre ricordato che il Senato \u00e8 custode dello statuto torrionale. I Torrioni si succedono per abdicazione, il prescelto viene deciso dal Torrione imperante, unica necessit\u00e0 \u00e8 che il futuro Magnus Torrio sia appartenente all'ateneo pisano e abbia il sostegno del popolo goliardico.\nIl \"SaVOT\" segue una datazione storica: la battaglia di Curtatone e Montanara dall'appassionata partecipazione dei 389 goliardi pisani alla prima guerra d\u2019Indipendenza italiana (29 maggio 1848): partirono il 22 marzo 1848 dal cortile della Sapienza di Pisa con i loro professori, avendo trovato nell'ambiente intellettuale cittadino le sollecitazioni culturali necessarie alla realizzazione dell'idea di una nuova nazione: l'Italia."}
{"id": "512749", "revid": "2214144", "url": "https://it.wikipedia.org/wiki?curid=512749", "title": "Phonola", "text": "Phonola \u00e8 un marchio italiano di elettronica di consumo di propriet\u00e0 della Graetz Italia S.r.l. di Milano. Venne fondato nel 1931 ed \u00e8 uno dei pi\u00f9 antichi marchi del settore, in particolare negli apparecchi radio-televisivi.\nStoria.\nIl marchio \"Phonola\" fu depositato il 10 ottobre 1931 nel registro dei marchi da parte della Societ\u00e0 Anonima ALCIS Industriale Commerciale Lombardia di Milano, per commercializzare radioricevitori e radiofonografi costruiti dalla ditta S.A. FIMI di Saronno, in provincia di Varese. Gli apparecchi venivano assemblati con l'utilizzo di componenti importati dagli Stati Uniti, e aventi forma a cupoletta, si distinguevano per la robustezza meccanica e per l'eleganza del mobile, caratteristiche mantenute per tutto il periodo antecedente alla Seconda guerra mondiale. Il primo modello fu il radioricevitore Phonola 521, costruito in legno, del 1932. \nFIMI divenne successivamente proprietaria del marchio Phonola, e a cui affianc\u00f2 anche il marchio Darling, e si afferm\u00f2 sul mercato coi modelli Oro, Alcis, Transoceanico e Ferrosite. La progettazione tecnica fu sin dall'inizio frutto della genialit\u00e0 di un giovane ingegnere, di cui \u00e8 ignota l'identit\u00e0, morto prematuramente nel 1935 dopo essere annegato sul Lago di Como, a cui gli subentr\u00f2 l'ingegner Antonini, originario di Perugia, che disegn\u00f2 i modelli di radio economiche Telesinto (1936), Radioconverto (1937) e Neosinto (1940). \nNel 1937, su progetto di Domenico Mastini, fu presentato l'apparecchio radio a gettone (radiomoneta) che rimaneva in funzione per un tempo programmato, proporzionalmente al tipo di moneta inserita in una apposita gettoniera collegata alla alimentazione della radio. Per questa soluzione, FIMI-Phonola progett\u00f2 e mise in produzione il modello 670M (M=Mastini). Il 670M era, nel progetto base, una supereterodina economica a tre valvole (con circuito reflex) per la ricezione delle onde medie. L'apparecchio sub\u00ec successive varianti per renderlo appetibile anche come normale ricevitore economico (senza gettoniera).\nDal 1939, FIMI si avvalse della collaborazione di Livio Castiglioni (1911-1979), che assieme al fratello Pier Giacomo Castiglioni (1911-1968) ed a Luigi Caccia Dominioni (1913-2016), disegn\u00f2 la fortunata serie di apparecchi in bachelite prodotti nel 1940-41, rappresentata dai Phonola 303, 547 e 563. Il Phonola 547, particolare radio a forma di telefono, e prodotta in molte varianti, costituisce uno degli esempi di disegno industriale italiano. \nNel 1942, il conte Alessandro Poss rilev\u00f2 FIMI, che a causa dei successivi eventi bellici dovette sospendere la produzione, non avendo fatto la conversione per scopi militari. Dopo il 1945, a conclusione del conflitto, la ditta riprese le proprie attivit\u00e0, che oltre che con il marchio Phonola, FIMI svolgeva anche come terzista per conto dell'americana Crosley, per le tedesche Grundig e Siemens, per l'austriaca Minerva e l'olandese Philips. Negli anni successivi fu avviata la produzione dei televisori, fra i quali spiccava il Phonola 1718 del 1956, soprannominato \"Marziano\", disegnato da Sergio Berizzi, Cesare Butt\u00e8 e Dario Montagni, a cinescopio orientabile per favorire la visione da qualsiasi lato, e con gli organi riceventi e di comando separati da quelli di trasmissione e posti su un mobile rettangolare in legno. Un esemplare di questo modello si trova esposto al Guggenheim Museum di New York.\nNegli anni sessanta, FIMI allarg\u00f2 la produzione a marchio Phonola agli elettrodomestici, in particolare frigoriferi e lavatrici. Nel 1969, l'azienda lombarda, e con'essa il marchio Phonola, fu rilevata da colosso olandese Philips, che avvi\u00f2 la diversificazione delle attivit\u00e0, e si specializz\u00f2 anche nella produzione di monitor professionali per applicazioni medicali. Il passaggio nell'orbita Philips sanc\u00ec il declino di Phonola, relegato a rango di marchio secondario e regionale, nonch\u00e9 negli anni novanta di monitor per personal computer.\nNel 2001, Formenti-S\u00e8leco acquist\u00f2 il marchio Phonola, destinato ai televisori economici del segmento di mercato di fascia bassa. L'azienda lombarda, era andata successivamente in crisi, e nel 2006, Phonola passava alla Super//Fluo che ne aveva rilevato le attivit\u00e0 produttive che comprendevano anche i marchi S\u00e8leco, Brionvega e Imperial.\nSponsorizzazioni.\nPhonola fu il primo sponsor della Unione Calcio Sampdoria tra il 1982 e il 1988\nAltra importante sponsorizzazione \u00e8 stata quella della squadra di pallacanestro della Juvecaserta durante il campionato di pallacanestro 1990-91 al termine del quale la compagine casertana si laure\u00f2 campione d'Italia battendo la Philips Milano. L'importanza di tale evento sta nel fatto che per la prima ed ultima volta una squadra del sud, per la precisione geograficamente \"al di sotto\" di Roma, vinceva uno scudetto di basket. Da notare inoltre che, in quella finale, le squadre erano sponsorizzate da due marchi dello stesso gruppo."}
{"id": "512750", "revid": "1714743", "url": "https://it.wikipedia.org/wiki?curid=512750", "title": "Bonifacio del Vasto", "text": "Egli non utilizz\u00f2 mai il nome \"Del Vasto\", con cui fu designato in seguito, probabilmente per indicare un'ampia zona \"guasta\", cio\u00e8 lasciata incolta, su cui dominava. Gli storici hanno localizzato il \"vasto\" in modo contrastante. Alcuni documenti, per\u00f2, indicano che per molti secoli il nome fu applicato all'area di Montenotte, nel retroterra montuoso di Savona. Gi\u00e0 nell'investitura di Aleramo (967), quest'area era parte dei \"desertis locis\" donati da Ottone I di Sassonia.\nBiografia.\nEra figlio del marchese Teuto (o Otto) di Savona e della moglie Berta (figlia a sua volta di Olderico Manfredi II, marchese di Torino e Susa, e di Berta d'Este). Teuto ebbe cinque figli maschi giunti all'et\u00e0 adulta, di cui quasi certamente Anselmo era il primogenito, mentre forse Bonifacio il secondogenito. Anselmo risulta alla fine degli anni '70 sposato e con un figlio maschio e una o pi\u00f9 femmine, Per\u00f2 Anselmo e Manfredo morirono in alcuni scontri armati e l'erede principale divenne Bonifacio, il quale spos\u00f2 subito dopo la vedova del fratello.\nPoco dopo il 1085 la marca aleramica, che era stata gestita in modo consortile per circa un secolo dai discendenti di Aleramo, venne divisa fra i marchesi del Monferrato, che ebbero la parte settentrionale della marca e Bonifacio che ebbe quella meridionale fra Loreto e Savona. La divisione \u00e8 antecedente il 1111, anno in cui per la prima volta un aleramico, Ranieri, viene indicato col titolo di \"marchese del Monferrato\". Quando mor\u00ec la sua famosa zia materna, Adelaide di Susa, e cos\u00ec si estinse la dinastia dei marchesi arduinici, Bonifacio mir\u00f2 ad estendere la sua egemonia sui territori precedentemente appartenuti alla marca di Torino, scontrandosi con un altro importante pretendente: Umberto II di Savoia. Alleandosi con alcuni ricchi feudatari e con il vescovo di Torino, Bonifacio effettu\u00f2 una formidabile espansione nel periodo a cavallo tra l'XI e il XII secolo e s'impadron\u00ec di ampi territori nella Liguria occidentale e nel Piemonte meridionale, occupando i comitati di Albenga, Alba, Asti, Auriate, Bredulo e la stessa Torino.\nL'enorme estensione territoriale di cui Bonifacio del Vasto divenne signore fu lasciata in eredit\u00e0 ai figli.\nMatrimonio e discendenza.\nBonifacio spos\u00f2 inizialmente la \"desponsata\" di suo fratello Anselmo morto da poco. I \"desponsalia\" erano una cerimonia, il cui significato \u00e8 considerato da alcuni come equivalente a un matrimonio e da altri solo come una promessa di matrimonio. Il matrimonio, quindi, fu annullato da papa Gregorio VII, che aderiva alla prima tesi e lo considerava un matrimonio fra parenti, non ammesso dal diritto canonico. Prima di questo passo, il 3 novembre 1078, il papa affid\u00f2 a Cuniberto, vescovo di Torino, a Guglielmo, vescovo di Asti e al vescovo d'Alba, l'incarico di farlo desistere da queste nozze, intento non andato a buon fine. Dalle nozze, nel frattempo, erano gi\u00e0 nati i seguenti figli:\nSuccessivamente Bonifacio spos\u00f2 Agnese di Vermandois, figlia di Ugo I di Vermandois, dalla quale ebbe:\nBonifacio fu anche tutore di Adelasia ed Enrico, figli di suo fratello Manfredo, deceduto in seguito a una rivolta di cittadini a Savona nel 1079. Adelasia del Vasto, quindi, fu sua nipote ma non figlia, come \u00e8 invece citata in alcuni documenti. Adelasia spos\u00f2 Ruggero I di Sicilia, divenendo madre di Ruggero II e, sposando in seconde nozze Baldovino I, in seguito fu regina di Gerusalemme. Il matrimonio nel 1089 tra Adelasia e Ruggero suggell\u00f2 un'alleanza tra Aleramici e i normanni Altavilla. Scesero in Sicilia, con Adelasia, anche due sorelle che sposarono due figli naturali di Ruggero, Giordano e Goffredo, e il fratello Enrico, che spos\u00f2 Flandina figlia di Ruggero, e risulta gi\u00e0 personaggio di primo piano della corte normanna nel 1094. Dai grandi possedimenti familiari dei Del Vasto tra Piemonte e Liguria, migrarono in Sicilia anche molti conterranei della Marca Aleramica. Questa gente \"aleramica\" al seguito di Enrico e Adelasia costitu\u00ec la prima ondata migratoria di \"lombardi\" (in realt\u00e0, piemontesi e liguri, e in minor parte lombardi ed emiliani) che ripopolarono alcuni centri della Sicilia occidentale e orientale tra l'XI e il XIII secolo.\nBibliografia.\nSui Lancia marchesi di Busca:\nSui Lancia e Lanza di Sicilia: "}
{"id": "512754", "revid": "339392", "url": "https://it.wikipedia.org/wiki?curid=512754", "title": "Zaqat", "text": ""}
{"id": "512761", "revid": "122246", "url": "https://it.wikipedia.org/wiki?curid=512761", "title": "Top Teams Cup", "text": ""}
{"id": "512764", "revid": "53371", "url": "https://it.wikipedia.org/wiki?curid=512764", "title": "Codice (informatica)", "text": ""}
{"id": "512770", "revid": "122246", "url": "https://it.wikipedia.org/wiki?curid=512770", "title": "Coppa delle Coppe (pallavolo)", "text": ""}
{"id": "512771", "revid": "260676", "url": "https://it.wikipedia.org/wiki?curid=512771", "title": "Tempio di Era Lacinia", "text": ""}
{"id": "512775", "revid": "68105", "url": "https://it.wikipedia.org/wiki?curid=512775", "title": "Dominio pubblico", "text": ""}
{"id": "512780", "revid": "17351", "url": "https://it.wikipedia.org/wiki?curid=512780", "title": "Super \u00c9tendard", "text": ""}
{"id": "512781", "revid": "1543377", "url": "https://it.wikipedia.org/wiki?curid=512781", "title": "Prefettura di Kagawa", "text": " \u00e8 una prefettura giapponese di circa 950.000 abitanti, che si trova nella regione di Shikoku, sull'isola di Shikoku. Il suo capoluogo \u00e8 Takamatsu.\nLa prefettura di Kagawa corrisponde alla vecchia provincia di Sanuki.\nGeografia fisica.\nLa prefettura di Kagawa si trova all'estremit\u00e0 nord orientale dell'isola di Shikoku. Confina a sud con la prefettura di Tokushima e a sudovest per un breve tratto con la prefettura di Ehime. Si affaccia ad est ed a nord sul Mare interno di fronte alla prefettura di Okayama, sull'isola di Honsh\u016b.\nCitt\u00e0.\nLa prefettura ospita 8 citt\u00e0:"}
{"id": "512787", "revid": "322321", "url": "https://it.wikipedia.org/wiki?curid=512787", "title": "Francesco Monaldeschi", "text": "Biografia.\nOriginario di Bagnorea, nel 1278 fu eletto vescovo di Melfi. Nel 1280 fu traslato alla sede di Orvieto.\nNel 1295 divenne vescovo di Firenze. Viene tramandato come un uomo di grande bont\u00e0 e sapienza, particolarmente caritatevole.\nSotto il suo episcopato fiorentino, che avvenne tra il 1295 e il 1301, dopo Andrea de' Mozzi, ci fu un notevole impulso alla costruzione di nuova basiliche, infatti \u00e8 ricordato come colui che pose la prima pietra della chiesa di San Domenico di Fiesole, inoltre presenzi\u00f2 alla fondazione di Santa Maria del Fiore (come ricorda una targa esterna posta sul lato sud del duomo), di Santa Croce e di San Marco.\nMor\u00ec nel luglio del 1301."}
{"id": "512788", "revid": "787565", "url": "https://it.wikipedia.org/wiki?curid=512788", "title": "Reggimento &quot;Lancieri di Aosta&quot; (6\u00ba)", "text": "Il Reggimento \"Lancieri di Aosta\" (6\u00ba) \u00e8 un'unit\u00e0 dell'arma di Cavalleria dell'Esercito Italiano; oggi appartiene alla \"cavalleria di linea\", attualmente \u00e8 inquadrato nella Brigata Meccanizzata \"Aosta\" di cui costituisce la pedina esplorante.\nOrigini.\nI \"Lancieri d'Aosta\" vennero creati, nell'ambito della riforma generale dell'esercito degli Stati sardi ispirata al modello prussiano di Federico II il grande, dal re di Sardegna Vittorio Amedeo III di Savoia il 16 settembre 1774 in base al regio viglietto del precedente 28 agosto con la denominazione di Reggimento cavalleria \u201cAosta\u201d.\nIl Reggimento venne affidato al figlio del sovrano, Vittorio Emanuele duca di Aosta (poi, re con il nome di Vittorio Emanuele I dal 1802 al 1821), dal quale presero la denominazione. Aosta Cavalleria si costituiva a Voghera con il concorso di due squadroni ciascuno dei Dragoni del G\u00e9n\u00e9vois, di Piemonte Reale Cavalleria e di Savoia Cavalleria. L'anno successivo il Reggimento, schierato nel Campo di Marte, veniva presentato al sovrano dal figlio sedicenne, colonnello comandante onorario.\nIl comando effettivo era, invece, affidato al colonnello Alessandro Amoretti d'Envie che rimarr\u00e0 in carica fino al 1780 e sar\u00e0 ricordato come secondo comandante, pur avendo assolto il suo incarico fino dalla fondazione del reparto. Nel 1792 \"Aosta\" ricevette il battesimo a fuoco nel Nizzardo in occasione della prima campagna d'Italia delle truppe francesi comandate da Napoleone Bonaparte.\n\"Aosta\" prese parte alla campagna contro l'esercito francese fino al 26 ottobre 1796 quando, dopo la conquista del Piemonte da parte di Napoleone, venne sciolto e i suoi squadroni incorporati da Piemonte Reale e Savoia Cavalleria.\nRisorgimento.\nIl 3 ottobre 1831 il re Carlo Alberto, nel riorganizzare l'Arma di Cavalleria, ne decretava la ricostituzione con il nome di Reggimento \u201cAosta Cavalleria\u201d a Vercelli su sei squadroni con armamento e cavalli da dragoni. Nel 1848-1849 \"Aosta\" prese parte alla prima guerra di indipendenza distinguendosi nella campagna del 1848.\nNella fase iniziale della campagna, Aosta combatt\u00e9 a Goito l'8 aprile, quando viene ferito in battaglia il fondatore del corpo dei bersaglieri, Alessandro La Marmora. Successivamente si distinse a Mantova il 18 aprile e a Santa Lucia il 6 maggio. Infine di nuovo a Goito il 30 maggio e nei combattimenti di Sommacampagna e Custoza il 25 luglio. Durante la campagna del 1849, il 23 marzo, nella battaglia di Novara merit\u00f2 la sua prima ricompensa allo stendardo, una medaglia d'argento, \"per l'ottima condotta tenuta alla battaglia di Novara e in tutta la campagna del 1849\".\nLe esperienze acquisite in questa prima guerra contro l'Austria indussero ad un ulteriore riordino della cavalleria piemontese che, nel 1850, venne portata da 6 a 9 reggimenti, di cui 4 di linea e 5 leggeri. Aosta Cavalleria si trasformava, cos\u00ec, in Cavalleggeri di Aosta, lasciando l'elmo per il chep\u00ec rosso. Il reggimento nello stesso anno concorreva alla formazione dei Cavalleggeri di Alessandria e, nuovamente armato di lancia, sciabola e pistolone nel 1852, forn\u00ec nel 1855 il primo squadrone per la costituzione del Reggimento di Cavalleria \"provvisorio\" che sar\u00e0 poi impiegato nella guerra di Crimea (1855-1856), dove prese parte ai combattimenti di Kamara e della Cernaja.Nella seconda guerra di indipendenza del 1859 i Cavalleggeri di Aosta combatterono a Castelnuovo Scrivia il 5 maggio, poi nella grande e vittoriosa giornata di Montebello (20 maggio), a Ca Sojeta il 24 giugno e parteciparono all'assedio di Peschiera dal 26 giugno al 7 luglio.\nNel Regno d'Italia.\nNel 1860 il reggimento assunse l'attuale denominazione di Lancieri di Aosta. \u00c8 impiegato dal febbraio 1863 al marzo 1864 nelle operazioni contro il brigantaggio in Capitanata, nelle Murge e nella zona di Bari.\nRientrati in guarnigione a Milano, i Lancieri di Aosta partirono di qui per la terza guerra di indipendenza ai primi di maggio del 1866 agli ordini del colonnello Alessandro Vandone di Cortemilia che, con il grado di capitano, aveva comandato il primo squadrone di Aosta nel Reggimento \u201cprovvisorio\u201d di Cavalleria per il corpo di spedizione in Crimea nel 1855.\nNella giornata cruciale della sanguinosa battaglia di Custoza (24 giugno 1866), i \"Lancieri di Aosta\", per proteggere la ritirata della I Divisione di fanteria inseguita tenacemente dagli austriaci, caricarono il nemico per ben 14 volte: cinque volte l'intero reggimento e nove volte per squadroni e per plotoni.\nTra le tante cariche ve ne \u00e8 stata una, particolarmente brillante, in salita. Grazie a questa valida e coraggiosa manovra della cavalleria, i bersaglieri e l'artiglieria della riserva possono, cos\u00ec, organizzarsi a difesa, secondo gli ordini del comando del I Corpo d'armata, che vedeva nell'occupazione del Monte Vento la possibilit\u00e0 di arrestare gli austriaci nella loro azione di sfondamento.\nRimasero nella memoria i nomi delle localit\u00e0 di Oliosi, Cascina Valpezzone, e proprio Monte Vento, quest'ultimo citato anche nella motivazione della medaglia d'oro al valor militare assegnata allo stendardo.\nIn quella battaglia, vero battesimo del fuoco per l'esercito da soli cinque anni diventato italiano, l'ambiente naturale imponeva che la cavalleria venisse impiegata in prevalenza per l'acquisizione preventiva e il controllo di rotabili e punti dominanti. Il I Corpo d'armata, alle ore 8 del 24 giugno, avanzava per occupare le posizioni di Oliosi, a met\u00e0 circa della strada fra Valeggio e Castelnuovo del Garda.\nIn avanguardia e a sostegno del I Corpo erano il 3\u00ba e il 4\u00ba squadrone delle \u201cGuide\u201d che, avanzando verso gli austriaci con numerose e ardite cariche estese anche alle localit\u00e0 di Campagna Rossa e Monzambano, consentirono alle fanterie italiane di consolidarsi sulle posizioni raggiunte. Alle 9.30, sopraggiunti rinforzi a favore degli austriaci, venne fatto intervenire il 2\u00ba squadrone di \u201cAosta\u201d che, per ben due volte, caricava l'avversario presso la cascina Valpezzone ancora oggi riconoscibile da chi percorre la strada, raffigurata in un quadro che ricorda l'episodio e custodito al Museo del Risorgimento di Roma.\nGli austriaci erano respinti, ma il vantaggio conseguito doveva essere mantenuto per consentire all'artiglieria e ai bersaglieri in riserva di prendere posizione su Monte Vento e impedire alle forze austriache di avanzare verso il Mincio. Vennero, quindi, fatti avanzare gli squadroni di \u201cAosta\u201d che caricano, quindi, per ben 14 volte. Le colonne austriache vennero definitivamente arrestate. Alla testa degli squadroni rimase sempre presente il colonnello comandante, Alessandro Vandone. Forse anche quella prima inusitata missione fuori Italia aveva avuto il suo peso nella esperienza maturata dal colonnello Vandone, che verr\u00e0 decorato per le cariche di Custoza con la medaglia d'argento al valor militare. \u201cAosta\u201d rimase l'unico reggimento di Cavalleria ad aver meritato la massima ricompensa nel corso di tutto il XIX secolo.\nL'azione di \u201cAosta\u201d prosegu\u00ec dopo il 24 giugno fino al 2 luglio per proteggere il ripiegamento del I Corpo d'armata tra i fiumi Mincio e Oglio. Successivamente il reggimento pass\u00f2 alle dipendenze dell'Armata del Po e, con una lunga penetrazione a cavallo, part\u00ec dall'acquartieramento di Mirano ed entr\u00f2 in Udine il 25 luglio. Il plotone di testa era comandato dal sottotenente Bernardino Berghinz, profugo udinese cui il colonnello Vandone diede l'onore di entrare per primo nella sua citt\u00e0.\n\u201cAosta\u201d partecip\u00f2 alla campagna del 1870 per la presa di Roma e forn\u00ec concorso di personale per le unit\u00e0 impiegate nelle campagne d'Africa (Eritrea, Abissinia) del 1887-1888 e 1895\u20131896.\nNel mentre, nel 1871, assunse la denominazione di 6\u00ba Reggimento di Cavalleria (Aosta), nel 1876 divenne semplicemente il Reggimento di Cavalleria \u201cAosta\u201d (6\u00ba) e, nel 1897, prese la denominazione di Reggimento Lancieri di Aosta (6\u00ba). Nel 1906 partecip\u00f2 alle operazioni di soccorso delle popolazioni colpite dall'eruzione del Vesuvio.\nPrima guerra mondiale.\nNella parte iniziale della prima guerra mondiale (1915\u20131918) il Reggimento, su cinque squadroni cavalieri e rinforzato con uno squadrone mitraglieri, venne impiegato sul basso Isonzo fino al 17 novembre 1915. Era inquadrato nella IV Brigata di Cavalleria, a sua volta inserita nella II Divisione di Cavalleria. Dopo aver trascorso l'inverno nella sede stanziale di Ferrara, \u201cAosta\u201d venne impiegato nel maggio del 1916 sull'Altopiano di Asiago per contrastare l'offensiva austriaca che tende agli sbocchi in pianura attraverso le valli vicentine. Nel 1917 durante l'offensiva sull'Altopiano della Bainsizza svolge compiti di collegamento e sicurezza per il XXIV Corpo d'armata fino al 12 settembre.\nNel mese di ottobre 1917 partecipava a tutte le azioni condotte a favore del ripiegamento della seconda armata, distinguendosi in combattimenti di alleggerimento della pressione nemica a Cividale del Friuli e Fagagna. Con la travolgente offensiva di Vittorio Veneto (ottobre-novembre 1918), le ultime giornate di guerra videro \u201cAosta\u201d, come gli altri reggimenti di cavalleria, all'inseguimento del nemico in fuga, con il fondamentale compito di portare pi\u00f9 in avanti possibile la linea dell'armistizio e prevenire la distruzione delle linee di comunicazione.\nCon la carica di Corgnolo del 4 novembre 1918 il Reggimento meritava la medaglia di bronzo al valor militare.\nTra le due guerre.\nNel dopoguerra \u201cAosta\u201d visse le vicende della riorganizzazione o, meglio, del \u201cripensamento\u201d della Cavalleria. Negli anni venti e trenta del secolo scorso si discuteva, a livello internazionale, sulla progressiva meccanizzazione della cavalleria, fino a renderla, nelle proposte pi\u00f9 estreme (Germania) arma completamente \u201cmontata\u201d su mezzi corazzati. In Italia si tendeva, con un po' di confusione e con mancanza di strategia a lungo termine, ad aggregare unit\u00e0 a cavallo e unit\u00e0 blindate nel medesimo reparto. Negli anni trenta i reggimenti di Cavalleria italiana acquisirono, per un breve periodo, uno squadrone \u201cmontato\u201d sui piccoli L 3, mezzi dalla ridotta blindatura e dalle scarse prestazioni che vennero emblematicamente nominati dai soldati \"scatole di sardine\", e destinati ironicamente a costituire fin dopo lo scoppio della seconda guerra mondiale il nerbo delle pretese forze corazzate italiane.\nIl 20 maggio 1920 il Reggimento assumeva la denominazione di Cavalleggeri di Aosta e perdeva la lancia, incorporando, per lo scioglimento di 18 reggimenti di cavalleria, elementi dei Cavalleggeri di Caserta (3\u00ba e 4\u00ba squadrone) e, successivamente, (1\u00ba luglio) il 2\u00ba squadrone dei Cavalleggeri di Roma e il 1\u00ba squadrone dei Lancieri di Milano. Venne costituito su stato maggiore, 4 squadroni e deposito. Il 1\u00ba marzo 1930 veniva nuovamente ricostituito il 5\u00ba squadrone mitraglieri su 8 mitragliatrici pesanti. Lo Stato maggiore assunse la denominazione di \u201cReparto Comando\u201d con autocarreggio (15 autocarri leggeri che sostituiscono i carri bagaglio con cavalli), mezzi di collegamento (12 motociclisti e 3 stazioni radio R/3). Ogni squadrone ricevette, poi, 8 fucili mitragliatori. L'8 febbraio 1934 riprese la denominazione di Lancieri di Aosta. Si avvicinavano sempre pi\u00f9 gli impegni bellici oltremare ed \u201cAosta\u201d aument\u00f2 la consistenza del reparto: nel giugno 1935 vennero costituiti il III (a Torre Annunziata) ed il IV (a Baia) Gruppi mitraglieri autocarrati, su 3 squadroni (120 effettivi) ed 1 squadrone comando (60 effettivi) per Gruppo, con richiamati della classe 1911 del Reggimento e di quelli affluiti dai reggimenti \u201cNovara\u201d, \u201cFirenze\u201d, \u201cVittorio Emanuele II\u201d, \u201cSaluzzo\u201d, \u201cMonferrato\u201d, \u201cAlessandria\u201d e \u201cGuide\u201d. La forza complessiva di \u201cAosta\u201d saliva a 125 ufficiali, 239 sottufficiali e 5.421 lancieri.\nNel 1935-1936 i Lancieri di Aosta presero parte alla guerra contro l'Etiopia, proprio con i Gruppi mitraglieri. Il III Gruppo, comandato dal tenente colonnello Panzini, s'imbarc\u00f2 per Mogadiscio nella seconda quindicina di agosto; il IV, comandato dal maggiore Travaglianti, il 27 settembre. A Mogadiscio ricevettero 11 autocarri Ford 8 V per ogni squadrone ed 8 per lo squadrone comando. Il 20 gennaio 1937, dopo aspri combattimenti, venne occupata Neghelli, capoluogo della regione dei Galla - Sidama. Si avvicendano al comando del IV il Cap. Marcello Invrea ed il Cap. Carlo Bozzi. Intanto il 1\u00ba gennaio 1937 i due gruppi, insieme al I e II di \u201cGenova Cavalleria\u201d, erano stati riuniti nel Raggruppamento \"Cavalieri di Neghelli\", al comando del colonnello Micheli, cos\u00ec chiamato per la vittoriosa azione che aveva portato all'occupazione di quell'importante centro. Esso combatte a Darar, Mega Sad\u00e8, Aghrasalem, Harbagoma, Javello, Agheramiam, Finciau, Adicci\u00f2, per le grandi operazioni di polizia coloniale.\nGli squadroni rimpatrieranno nella tarda primavera del 1937 e saranno subito disciolti, mentre molti loro componenti si fermeranno nella neonata Africa Orientale Italiana (A.O. I.) per opere di pace come colonizzatori e funzionari di governo. Prima di essere sciolti i due Gruppi mitraglieri vennero decorati ciascuno con una medaglia di bronzo al valor militare per il coraggio e l'efficienza dimostrati durante il ciclo operativo nella regione dei Grandi Laghi (giugno\u00a0\u2013 dicembre 1936).\nPer la guerra civile spagnola (1935-1939) \u201cAosta\u201d invi\u00f2, quali \u201cvolontari\u201d, 5 ufficiali, 8 sottufficiali e 51 lancieri. Nel 1939 il I Gruppo squadroni di \u201cAosta\u201d venne inquadrato nel Reggimento di Cavalleria \u201cprovvisorio\u201d, comandato dal colonnello Raffaele Pelligra, per la campagna di occupazione dell'Albania.\nSeconda guerra mondiale.\nLo scoppio della seconda guerra mondiale vedeva in linea generale le forze armate italiane notevolmente distanziate sul piano tecnologico rispetto agli eserciti alleati.\nIn particolare l'arma di cavalleria, afflitta da mille remore conservatrici che nel ventennio tra le due guerre ne impedirono la meccanizzazione, entrava in guerra con le proprie unit\u00e0 ancora \"a cavallo\", cio\u00e8 con armamento, addestramento, ordinamento e capacit\u00e0 complessive del tutto inadeguate rispetto alle esigenze della guerra meccanizzata. Con l'esclusione di alcuni reparti corazzati che vennero costituiti nei primi anni di guerra e impiegati autonomamente distaccati dai reggimenti cui solo nominalmente appartenevano, il grosso della cavalleria prefer\u00ec conservare le proprie caratteristiche tradizionali bench\u00e9 ormai fosse chiaro a tutti che erano del tutto obsolete. La riconversione di un paio di reggimenti di cavalleria in unit\u00e0 corazzate avvenne infatti con incolmabile ritardo e non poterono risultare impiegabili se non agli inizi del 1943. Purtroppo Aosta fu fra i reggimenti di cavalleria che conservarono la fisionomia a cavallo per l\u2019intero secondo conflitto mondiale e si present\u00f3 all\u2019appuntamento in splendida forma ma del tutto inadeguato ai tempi.\nIl conflitto vide i Lancieri di Aosta organizzati, come tutti i reggimenti di cavalleria, in comando di Reggimento (autodrappello, servizi, sanit\u00e0, ecc.), due Gruppi squadroni composti da due squadroni a cavallo ciascuno ed uno squadrone mitraglieri. La forza complessiva era di 37 ufficiali, 810 fra sottufficiali e truppa, 758 cavalli da sella, 52 cavalli da soma, 36 fucili mitragliatori, 12 mitragliatrici, 31 biciclette, 6 motociclette e 15 autocarri. Con tali organici e soprattutto con mezzi cos\u00ec inadatti alla guerra moderna si apprestava ai duri e lunghi anni di guerra contro avversari notevolmente pi\u00f9 forniti sul piano del materiale bellico.\nNell'estate del 1940, in Albania, \u201cAosta\u201d (comandato dal colonnello Imperiali di Francavilla) con i Lancieri di Milano e le \u201cGuide\u201d venne inquadrato nel Raggruppamento Celere del Litorale (a sua volta parte del Corpo d'armata della Ciamuria comandato dal generale Rossi), schierato alla destra del fronte d'attacco alla Grecia. Il 27 ottobre 1940 (prima ancora della dichiarazione di guerra alla Grecia) venne effettuata una ricognizione offensiva lungo il confine, che venne superato il giorno successivo, alle ore 10, senza incontrare resistenza. Nel pomeriggio venne guadato il pericoloso e profondo fiume Kalamas.\nI primi scontri con le truppe greche avvennero a Hegoumenitsa, 6\u00a0km oltre il fiume.\nDa l\u00ec in poi avvenne una lunga serie di combattimenti con reparti di cavalleria e fanteria nemici, spesso in appoggio a grandi unit\u00e0 in difficolt\u00e0, come la Divisione \u201cSiena\u201d (9 novembre 1940). Il 10 dicembre inizi\u00f2 un vero e proprio raid verso Paramythia, alle spalle tergo delle linee nemiche ed attraverso pessimi sentieri. Il villaggio venne raggiunto ed accerchiato, mentre il 3\u00ba squadrone vi penetrava e, nonostante consistenti forze avversarie, distruggeva magazzini pieni di rifornimenti con una brillante manovra, pienamente riuscita senza perdite.\nIl 16 dicembre ricevette l'ordine di ripiegare, a sostegno del 3\u00ba Granatieri, fortemente attaccato e si schierava a protezione del fianco destro col fronte. Ripiegava poi su Kastrion e Porto Sagiada, percorrendo, cos\u00ec, oltre 100\u00a0km in territorio nemico. Successivamente, sempre con condizioni atmosferiche dure quando non proibitive, si spostava verso Argirocastro e poi Suhes per consolidare il relativo fronte di difesa avverso la controffensiva greca. Per il ciclo operativo del 1940 \u201cAosta\u201d ricevette la croce di guerra al valor militare.\nNei primi mesi del 1941 \u201cAosta\u201d continu\u00f2 la difficile attivit\u00e0 di contenimento della pressione militare avversaria, spesso mediante reparti di formazione (\u201cRaggruppamento Celere Centauro\u201d). Dopo l'appoggio tedesco alle iniziative belliche italiane e l'attacco alla Jugoslavia (marzo 1941), \u201cAosta\u201d, in seguito allo sfondamento del fronte, intraprese una profonda penetrazione nel territorio jugoslavo, giungendo a Dibra dopo ben 1.100\u00a0km di marcia. Successivamente ritorn\u00f2 in Grecia e si port\u00f2 nella zona di Atene \u2013 Il Pireo per svolgere compiti di occupazione, in un secondo momento estesi al canale di Corinto.\nNel frattempo, presso il deposito del reggimento dislocato a Napoli - Bagnoli, era stato costituito il VI Gruppo squadroni mitraglieri \u201cAosta\u201d, inviato autonomamente in Africa settentrionale. Nel settembre 1941 il gruppo veniva schierato lungo la Via Balbia, a sud di Tobruk, inquadrato nella divisione motorizzata \u201cTrento\u201d. Il 17 settembre resistette a reiterati attacchi inglesi, malgrado l'inferiorit\u00e0 di mezzi. Il 7 ottobre contro sanguinosi attacchi alle posizioni di Bir el Azazi e poi ancora il 10 ottobre, il 19 novembre. Il 7 dicembre teneva testa a masse di fanterie e mezzi corazzati, mentre era in atto un ripiegamento: il 1\u00ba squadrone sub\u00ec le perdite pi\u00f9 gravi, dopo una resistenza protratta per due giorni ai furiosi assalti nemici, insieme a un gruppo di artiglieria, provocando ai britannici la perdita di una decina di carri, con oltre la met\u00e0 degli equipaggi. Il Gruppo squadroni mitraglieri venne, poi, assegnato al XXI Corpo d'armata, a Bengasi.\nNel 1942 il reggimento \u201cAosta\u201d continuava l'attivit\u00e0 di occupazione in terra greca. Nel settembre 1942 era dislocato fra il Canale di Corinto e il Peloponneso (Megara), poi anche a Lamia e Larissa. In quel periodo stava organizzandosi il movimento di ribellione nazionalista greco (generale Zervas, E.A.M.), fortemente sostenuto dagli inglesi. Gli Alleati costituiranno e raggrupperanno tali partigiani in vere e proprie grandi unit\u00e0, sotto le bandiere dell'EDES (filo-monarchico) e dell'ELAS (di orientamento comunista).\nNella prima met\u00e0 del 1943 si intensific\u00f2 l'attivit\u00e0 partigiana, in particolar modo nel settore operativo di \u201cAosta\u201d (zona Trikala Karditsa), sempre pi\u00f9 duramente impegnato nella conseguente attivit\u00e0 repressiva. L'armistizio dell'8 settembre 1943 sorprese \u201cAosta\u201d, senza alcun ordine superiore come pressoch\u00e9 tutti i reparti italiani, a Trikala, dove, nonostante la pressione partigiana, il Reggimento era padrone della situazione.\nIl mattino del 9 settembre vennero presi contatti con la missione alleata: respinta la richiesta di resa, vennero stipulati il giorno successivo dal comandante colonnello Berti precisi accordi di cobelligeranza con gli Alleati e con i partigiani greci dell'ELAS e dell'EDES (generale Fluglis, comandante della 1\u00aa Divisione) contro le forze tedesche. Si trattava di uno dei pochi accordi similari stipulati dalle forze armate italiane dopo l'armistizio con il quale veniva mantenuta l'autonomia del reparto e la pari dignit\u00e0. \u201cAosta\u201d veniva posto sotto l'alto comando congiunto del Quartier generale inglese del Cairo e dello Stato maggiore italiano. Sicuramente, in tale caso, giocava a favore italiano la forza e la determinazione del Reggimento, nonostante la situazione generale sfavorevole.\nIn tale momento \u201cAosta\u201d contava su un organico di cospicue dimensioni (suddiviso in squadrone comando; I Gruppo su 1\u00ba squadrone e 2\u00ba squadrone; II Gruppo su 3\u00ba squadrone e 4\u00ba squadrone, 5\u00ba mitraglieri, XXXI Gruppo appiedato e una batteria del XVIII Artiglieria: in totale 48 ufficiali, 1.718 fra sottufficiali e truppa, 1.628 moschetti, 52 fucili mitragliatori, 38 mitragliatrici, 800 cavalli). Per la parte logistica \u201dAosta\u201d riceveva dagli Alleati una sterlina d'oro al mese per lanciere e per cavallo, unico sostegno per la sopravvivenza. Dopo l'accordo di cobelligeranza con gli Alleati del 10 settembre, il Reggimento si trasferiva alle falde della catena montuosa del Pindo.\nNel periodo settembre - ottobre 1943 contribu\u00ec notevolmente ad arrestare le forze tedesche nel loro tentativo di riconquistare l'area (scontri di Kalabaka e di Porta Psari) e svolse alcune azioni di controffensiva, come a Larissa, dove venne attaccato un campo di aviazione, distruggendo vari apparecchi. In questo ciclo operativo il Reggimento riscosse il forte compiacimento del generale greco Averopulos, comandante del settore. Nonostante questi indubbi meriti, il 14 ottobre 1944 due battaglioni dell'ELAS tentarano a disarme il Reggimento, uccidendo il tenente cappellano don Marino Pilati, medaglia d'argento alla memoria, 19 lancieri e ferendone 49.\nNonostante la strenua difesa, \u201cAosta\u201d, a sera inoltrata, dovette sospendere la resistenza.\nGli ufficiali furono divisi dai lancieri, si imped\u00ec loro di vedere i morti e di assistere i feriti, molti furono brutalmente percossi. A Pirgos il I Gruppo, comandato dal maggiore Tognozzi, resistette pi\u00f9 a lungo, finch\u00e9 il comando divisione diede, anche ad esso, ordine di cessare l'inutile resistenza. Lunghe furono le sofferenze ulteriori dei soldati italiani, deportati in prigionia tra popolazione ostile, con mancanza di ogni sostentamento.\nTuttavia \u00absempre fieri e dignitosi\u00bb, come ebbero a riconoscere gli stessi partigiani greci.\nSaranno rimpatriati con navi alleate solo nel marzo 1945. Lo stendardo venne nascosto da graduati e sottufficiali di \u201cAosta\u201d e riportato in Italia, a Bari, il 28 ottobre 1944.\nIl VI Gruppo squadroni mitraglieri \u201cAosta\u201d, in Africa settentrionale, dopo il ripiegamento italo-tedesco in Tunisia nel gennaio- marzo 1943, al comando del maggiore Noschese, pur con gravi perdite combatt\u00e9 l'avanzata alleata inquadrato nella I Brigata speciale a Serred Maknasy ed a Djebe Noemia. Ad aprile i resti del Gruppo combattevano strenuamente sulla linea di Enfidaville, poi seguirono le sorti delle forze italiane fino alla resa dell'ultimo ridotto di Capo Bon l'11 maggio 1943. Il 20 luglio 1943 il XXIII Gruppo appiedato costiero \u201cAosta\u201d prese parte alla difesa del porto \u201cN\u201d di Palermo e della piazza militare di Marina di Reggio Calabria e combatt\u00e9 a Villa San Giovanni.\nRepubblica italiana.\nNel dopoguerra riprese con vigore il dibattito sul futuro della cavalleria nelle moderne forze armate: dopo varie tendenze, la Cavalleria riprese il suo ruolo di componente esplorante con unit\u00e0 blindate prima e cingolate poi. La ristrutturazione del 1976 riport\u00f2 in vita molti dei reggimenti scomparsi suddivisi fra unit\u00e0 meccanizzate, corazzate, carri ed esploranti.\nAttualmente si assegnano i tradizionali compiti di osservazione, massa di manovra e di sfondamento, ora corazzato, in particolare con l'acquisizione della componente carrista negli anni novanta. Nel 1951 si ricostituiva a Reggio Emilia il 6\u00ba Reggimento di Cavalleria Blindata (R.C.B.) \u201cLancieri di Aosta\u201d ed il 25 giugno 1952 rientrava in possesso dello Stendardo di guerra. Nel corso degli anni cinquanta, dopo aver acquisito una componente blindata (scout car, autoblindo Greyhound) e corazzata (carro leggero Stuart M 5, carro leggero M 24, carro medio M 47), veniva dotato anche di una sezione di aerei leggeri per osservazione (Piper L 21) fin quando non avr\u00e0 vita autonoma l'Aviazione Leggera dell'Esercito. Il 4 novembre 1958 riassumeva la denominazione di Reggimento \u201cLancieri di Aosta\u201d (6\u00ba). Sciolto il 31 agosto 1964, il successivo 16 settembre diede origine (II Gruppo squadroni) al Gruppo squadroni \u201cCavalleggeri di Saluzzo\u201d ed al (I Gruppo squadroni) Gruppo squadroni \u201cLancieri di Aosta\u201d (6\u00ba) con sede a Cervignano del Friuli, poco distante da Corgnolo, dove il Reggimento aveva concluso con onore la prima guerra mondiale e inquadrato nella Divisione fanteria da montagna \"Mantova\". Nel 1976 i \"Lancieri di Aosta\" ricevevano la medaglia di bronzo al valore dell'Esercito per l'abnegazione dimostrata nelle operazioni di soccorso delle popolazioni colpite dal disastroso terremoto in Friuli. Sempre nel 1976 cambiavano denominazione e moduli operativi in 6\u00ba Gruppo Squadroni Carri \u201cLancieri di Aosta\u201d.\nIl 7 maggio 1991 lasciarono la sede di Cervignano del Friuli per trasferirsi a Palermo, alla caserma Antonino Cascino.\nIl 3 marzo 1993, tornati al rango di reggimento, riprendono la denominazione attuale di Reggimento \"Lancieri di Aosta\" (6\u00ba).\nNel corso della sua lunga storia \u201cAosta\u201d \u00e8 divenuto uno dei reparti pi\u00f9 decorati delle Forze armate italiane: una medaglia d'oro al valor militare (Terza guerra di indipendenza, Custoza, 24 giugno 1866), una medaglia d'argento al valor militare (Prima guerra di indipendenza, Novara, 1848), tre medaglie di bronzo al valor militare (prima guerra mondiale, Corgnolo, 1918; due per la guerra contro l'Etiopia, 1935-1936), una croce di guerra al valor militare (seconda guerra mondiale, fronte greco-albanese, 1940), una medaglia di bronzo al valor dell'Esercito (terremoto del Friuli, 1976).\nDagli anni 2000.\nNegli anni '90 \u201cAosta\u201d ha preso parte all'attivit\u00e0 di ordine pubblico in Sicilia nell'ambito dell'Operazione Vespri siciliani e operazione Domino in territorio italiano. Dal 2001 al 2007, ha preso parte, inviando reparti a livello squadrone, alle operazioni NATO nei Balcani (Bosnia e Kosovo), mentre, nel 2006, ha inviato in Kosovo l'intero Gruppo squadroni. Infine, nel 2009, lo Stendardo del Reggimento ha varcato, per la prima volta dopo la seconda guerra mondiale, i confini nazionali poich\u00e9 il Reggimento a ranghi completi ha preso parte all'Operazione \"Leonte 6\" in Libano, nel quadro della missione UNIFIL, posto alle dipendenze della Brigata corazzata \"Ariete\". In particolare, al Reggimento \u00e8 stato affidato il compito di controllo dello \"spicchio\" sud-occidentale del Settore Ovest di UNIFIL e di circa 15\u00a0km. della Blue Line, la linea armistiziale tra Libano ed Israele (ivi compreso il presidio dell'unico punto di passaggio internazionalmente riconosciuto ed autorizzato tra i due Paesi). Al rientro in Patria, ad ottobre 2009, il Reggimento \u00e8 stato immediatamente impegnato, con un'unit\u00e0 a livello squadrone, nell'Operazione \"Strade Sicure\" con il presidio del CPT e del CARA di Caltanissetta.\nLa sua struttura, trasformatasi nell'ultimo decennio da \"cavalleria di linea\" in \"cavalleria di linea pesante\", \u00e8 stata riformata, nel corso del 2010, uguagliandola a quella degli altri sette reggimenti di Cavalleria di linea esplorante esistenti: presenta il Comando del Reggimento ed uno squadrone comando e supporto logistico, un Gruppo squadroni su quattro squadroni blindati - di cui tre in versione \"mista\" per lo sviluppo dell'attivit\u00e0 esplorante ed uno in versione \"pesante\" per il supporto di fuoco - per un totale di 48 blindo \"Centauro\" (con cannone da 105\u00a0mm e mitragliatrici da 7,62\u00a0mm) su otto ruote motrici, e di circa 50 veicoli per trasporto truppa (al momento, vi sono: la Blindo Puma, tanto nella configurazione a quattro quanto in quella a sei ruote motrici, i VM multiruolo e, in via di approvvigionamento, i VTLM).\nMissioni estere.\nIl Reggimento ha fornito e fornisce personale e mezzi per le missioni Antica Babilonia in Iraq, per le missioni ISAF in Afghanistan, per l'Operazione Leonte all'interno della missione UNIFIL disposta dalle Nazioni Unite in Libano.Dal 2001 al 2007, ha preso parte, inviando reparti a livello squadrone, alle operazioni NATO nei Balcani (Bosnia e Kosovo),\nOnorificenze.\nNella sua storia il Reggimento \"Lancieri di Aosta\" (6\u00ba) ha meritato le seguenti onorificenze allo Stendardo:\nStemma.\nScudo: inquartato. Nel primo e quarto d'argento all'aquila spiegata di nero, rostrata e membrata d'oro; nel secondo e terzo di nero, al leone d'argento armato lampassato di rosso; il tutto abbassato al capo d'oro.\nCorona turrita.\nOrnamenti esteriori:\nlista bifida: d'oro, svolazzante, collocata sotto la punta dello scudo, incurvata con la concavit\u00e0 rivolta verso l'alto, riportante il motto: \"AOSTA D'FER\".\nnastri rappresentativi delle ricompense al Valore: una medaglia d'Oro al valor militare, una medaglia d'argento al valor militare, tre medaglie di bronzo al valor militare, una medaglia di bronzo al valor dell'esercito, una croce di guerra al valor militare sono annodate nella parte centrale non visibile della corona turrita, scendenti svolazzanti in sbarra ed in banda dal punto predetto, passando dietro la parte superiore dello scudo.\nFesta del Reggimento.\nLa festa del Reggimento si tiene il 24 giugno, anniversario della battaglia di Custoza (1866).\nArmi e mezzi in dotazione.\nInformazioni ricavate dalla pagina del Reggimento \"Lancieri di Aosta\" nel sito dello Stato Maggiore dell'Esercito."}
{"id": "512792", "revid": "56620", "url": "https://it.wikipedia.org/wiki?curid=512792", "title": "Saliente", "text": ""}
{"id": "512794", "revid": "322321", "url": "https://it.wikipedia.org/wiki?curid=512794", "title": "Lottieri Della Tosa", "text": "Biografia.\nDi origine fiorentina, apparteneva alla famiglia Della Tosa, che aveva il compito, con altre, di custodire il vescovado quando la carica era temporaneamente vacante. Era stato dal 1287 vescovo di Faenza e solo in seguito pass\u00f2 alla diocesi di Firenze nel 1303.\nFu attivo nelle lotte di parte in citt\u00e0, venendo ricordato come un vero e proprio vescovo battagliero, che non manc\u00f2 di sostituire il bastone pastorale con una spada. Fortific\u00f2 il Palazzo Arcivescovile (allora soltanto \"vescovile\") e aiut\u00f2 Corso Donati.\nNel 1308 emise un decreto che \u00e8 pervenuto, circa l'obbligo per i silvestrini di San Marco di accettare anche delle monache come terziarie.\nMor\u00ec nel 1309, dopo di lui la condotta della diocesi rimase vacante per cinque mesi, fino all'elezione di Antonio d'Orso."}
{"id": "512796", "revid": "2187502", "url": "https://it.wikipedia.org/wiki?curid=512796", "title": "Migliori marcatori NBA", "text": "In questa pagina \u00e8 presente la classifica che elenca i 50 migliori marcatori della storia dell'NBA nella regular season. Per ogni giocatore \u00e8 indicato il numero di punti realizzati, il numero di partite disputate e la media punti realizzati a partita.\nClassifica.\nLa classifica sottostante \u00e8 aggiornata al 01 marzo 2022."}
{"id": "512799", "revid": "406204", "url": "https://it.wikipedia.org/wiki?curid=512799", "title": "Gambusia affinis", "text": "La gambusia (Gambusia affinis) \u00e8 un piccolo pesce d'acqua dolce della famiglia dei Poecilidi dell'ordine Ciprinodontiformi.\nDistribuzione e habitat.\nQuesti pesci sono nativi dei bacini del golfo del Messico (Mississippi), acque dolci e salmastre, lente e paludose. Nel corso del XX secolo sono stati introdotti in molti ambienti acquatici a scala globale come mezzo di controllo biologico per le zanzare. Tale tentativo \u00e8 risultato fallimentare, in quanto questo predatore generalista non seleziona specificatamente le larve di zanzara ma preda una vasta gamma di invertebrati e piccoli vertebrati acquatici, causando pesanti danni alla fauna locale tanto da essere inserito nella lista delle cento specie invasive pi\u00f9 dannose.\nDescrizione.\n\"G. affinis\" presenta un chiaro dimorfismo sessuale: il maschio \u00e8 minuto, con testa piccola, dorso incurvato, ventre arrotondato e un lungo e sottile peduncolo caudale, terminante in una coda arrotondata. La pinna dorsale \u00e8 alta, le ventrali sono appuntite, l'anale \u00e8 trasformata in organo copulatore (gonopodio). La livrea maschile vede un fondo bruno chiaro, semitrasparente, dai riflessi metallici. La femmina ha corpo pi\u00f9 ampio e lungo, con un dorso pi\u00f9 lineare e un grande ventre arrotondato. Le pinne sono ampie. La livrea femminile \u00e8 ancora pi\u00f9 semplice: un uniforme colore grigio-bruno, tendente al giallo trasparente. \nI maschi raggiungono una lunghezza massima di 3,5\u00a0cm, le femmine anche i 7\u00a0cm.\nRiproduzione.\nLa fecondazione \u00e8 interna e avviene mediante passaggio di spermatozoi dal corpo del maschio a quello della femmina con il gonopodio. La gestazione dura 24-30 giorni, dopo i quali la femmina partorisce circa 30 avannotti bianco-trasparenti e completamente indipendenti.\nLotta alle zanzare.\n\u00c8 nota la loro propensione a cibarsi delle fasi larvali e di pupa delle zanzare. Sono molto resistenti, sopravvivono anche in acque con bassa presenza d'ossigeno, ad alta salinit\u00e0 (fino a due volte quella dell'acqua di mare) e a temperatura elevata; possono persino sopravvivere in acque fino a 42\u00a0\u00b0C per brevi periodi. \nPer questi motivi, questa specie pu\u00f2 essere considerata forse il pesce d'acqua dolce pi\u00f9 diffuso al mondo. \u00c8 stato introdotto come bioregolatore nella lotta biologica contro le zanzare (tra cui la zanzara anofele, vettore del plasmodio della malaria) nei paesi tropicali e temperati di entrambi gli emisferi e da allora si \u00e8 diffuso ancora di pi\u00f9, sia per espansione naturale, sia attraverso ulteriori introduzioni.\nAlimentazione.\nMolto voraci, questi pesci si cibano di larve di insetti, insetti acquatici, vermi e crostacei (soprattutto le specie appartenenti al genere \"Daphnia\"). L'introduzione di gambusie pu\u00f2 essere molto nociva alle popolazioni di anfibi, per la predazione su uova e girini.\nAcquariofilia.\nAnche se non appariscente come \"Poecilia reticulata\", al quale le femmine assomigliano parecchio, questi pesci sono commerciati in tutto il mondo e destinati prevalentemente all'allevamento in stagni e piscinette dei giardini delle case, proprio a causa della loro alimentazione a base di larve di zanzara. \nSono anche utilizzati per fornire cibo vivo alle specie carnivore di pesci d'acqua dolce o alle tartarughe acquatiche.\nSpecie affini.\n\"Gambusia holbrooki\" \u00e8 una specie estremamente simile a \"G. affinis\" (da cui \u00e8 distinguibile solo ad un occhio esperto), anch'essa introdotta in Europa."}
{"id": "512801", "revid": "322321", "url": "https://it.wikipedia.org/wiki?curid=512801", "title": "Antonio d'Orso", "text": "Biografia.\nDi origine fiorentina, fu prima canonico della cattedrale, poi arciprete, in seguito govern\u00f2 la Marca di Ancona prima di diventare vescovo di Fiesole. Nel 1309 fu traslato a Firenze dove si dimostr\u00f2 un vescovo coraggioso e ricco di spirito, per esempio quando durante l'assedio di Arrigo VII sal\u00ec personalmente sulla mura di Firenze per incitare i soldati alla difesa.\nRiform\u00f2 il clero e promosse l'amicizia con la citt\u00e0 di Arezzo; la sua sfrenata passione per il lusso e la splendida vita che conduceva nella villa che si era fatto costruire sulla collina di Montughi offusc\u00f2 tuttavia la sua figura negli ultimi anni.\nMor\u00ec il 18 luglio 1321 e per lui fu creato un monumento funebre, scolpito da Tino da Camaino, che ancora oggi si pu\u00f2 ammirare sulla controfacciata interna di Santa Maria del Fiore.\nIl ruolo di vescovo fu in seguito ricoperto da Francesco Silvestri, dopo due anni circa di vacanza della carica."}
{"id": "512802", "revid": "104458", "url": "https://it.wikipedia.org/wiki?curid=512802", "title": "Arrigo VII", "text": ""}
{"id": "512803", "revid": "117725144", "url": "https://it.wikipedia.org/wiki?curid=512803", "title": "Rindr", "text": "Nella mitologia norrena, Rindr (raramente Rind) \u00e8 descritta come una gigante o una dea. Fecondata da Odino, partor\u00ec V\u00e1li. \nIl Gesta Danorum ha una diversa concezione di Rindr rispetto all'Edda. Il nome \u00e8 Rinda ed era la figlia del Re dei Ruteni. Dopo la morte di Baldr, Odino consult\u00f2 gli oracoli su come ottenere vendetta. Su loro consiglio Odino si rec\u00f2 dai Ruteni mascherato da donna medico, sotto il falso nome Wecha. Quando Rinda si ammal\u00f2, Odino disse di avere la medicina con cui curarla, ma questa avrebbe provocato una violenta reazione. Su consiglio di Odino, il re leg\u00f2 Rinda al suo letto. Odino in questo mod\u00f2 la violent\u00f2 e da ci\u00f2 nacque Bous, anche detto V\u00e1li. Egli poi vendic\u00f2 Baldr. "}
{"id": "512813", "revid": "118425363", "url": "https://it.wikipedia.org/wiki?curid=512813", "title": "Stanislaw Brzozowski", "text": "Biografia.\nIl suo percorso di studi culmin\u00f2 con la frequentazione dell'Universit\u00e0 di Varsavia.\nIl suo pensiero si ispir\u00f2 inizialmente a quello di Friedrich Nietzsche con forti toni anticattolici, poi si avvicin\u00f2 alle idee di Georges Sorel con sfumature nazionaliste e soprattutto socialiste, militando attivamente in associazioni e partecipando attivamente alla programmazione di principi revisionistici in campo politico e sociale. .\nLe sue posizioni filosofiche anticattoliche lo portarono a simpatizzare per i gruppi neopagani polacchi dell'epoca.\nAnimo battagliero e ingegno vivacissimo, dopo aver subito un arresto nel 1898, per un breve periodo prosegu\u00ec la sua attivit\u00e0 politica e letteraria nella sua terra, fino al 1906, quando si trasfer\u00ec definitivamente in Italia, a Firenze.\nNella terra toscana scrisse le sue migliori opere, quali \"P\u0142omienie\" (\"Fiamme\", 1907), dedicato alla partecipazione dei polacchi ai moti rivoluzionari in Russia del 1905. \nLa sua linea politica prevedeva una cooperazione fra il marxismo e del Cattolicesimo.\nCome critico letterario, i suoi scritti evidenziarono una grande originalit\u00e0 riguardante la vita e l'arte, influenzati probabilmente da una convinta e lungimirante ideologia politico-sociale.\nFra le sue opere pi\u00f9 importanti, attuali ancora oggi e variamente discusse, si possono menzionare: \"Il romanzo contemporaneo in Polonia\", 1906; \"La critica letteraria contemporanea in Polonia\", 1907; \"Cultura e vita\", 1907; e infine la sua opera pi\u00f9 originale, di critica appassionata alla scuola neoromantica cracoviana, intitolata \"La leggenda della Giovane Polonia\", 1909."}
{"id": "512814", "revid": "1456895", "url": "https://it.wikipedia.org/wiki?curid=512814", "title": "H\u0153nir", "text": "Nella mitologia norrena, H\u0153nir era uno degli \u00c6sir. Assieme a M\u00edmir, si diresse dai Vanir come ostaggio per firmare un armistizio. I Vanir fecero di H\u0153nir uno dei loro membri, ma egli si dimostr\u00f2 troppo indeciso e lasci\u00f2 a M\u00edmir tutte le decisioni, limitandosi a piccole risposte poco chiare in assenza del compagno. A ci\u00f2 \u00e8 legata la \"Saga degli Ynglingar\".\nNel \"V\u01eblusp\u00e1\", alla creazione dei primi esseri umani, Askr ed Embla, H\u0153nir e L\u00f3\u00f0urr aiutano Odino. Nel \"Gylfaginning\", sono invece menzionati V\u00edli e V\u00e9. \u00c8 probabile che H\u0153nir fosse un altro nome per V\u00edli. Anche secondo il \"V\u00f6lusp\u00e1\", H\u0153nir era una delle poche divinit\u00e0 che sopravvissero al Ragnar\u01ebk.\nH\u0153nir ha anche un ruolo minore nel \"Haustl\u00f6ng\" e \"Reginsm\u00e1l\"."}
{"id": "512817", "revid": "92723", "url": "https://it.wikipedia.org/wiki?curid=512817", "title": "Francesco Silvestri (vescovo)", "text": "Biografia.\nDi origine marchigiana fu prima vescovo di Senigallia, poi di Rimini, da dove fu traslato a Firenze, preceduto da una fama di uomo di grande energia.\nA causa della sua strenua opposizione al partito ghibellino era stato definito anche \"sanguinario\", e nonostante questa sinistra fama il papa, da Avignone, lo us\u00f2 spesso come nunzio in varie ambascerie.\nFu esigente con il clero cittadino e adott\u00f2 Firenze come una seconda patria, proteggendola soprattutto durante l'assedio di Ludovico il Bavaro, quando confort\u00f2 i fiorentini e appront\u00f2 squadre per la difesa della citt\u00e0. \nRiesum\u00f2 le spoglie di san Zanobi dalla chiesa di Santa Reparata, in via di demolizione per fare spazio alla nuova cattedrale, e dopo averle composte le espose alla pubblica venerazione. Nella vecchia cattedrale si trovava anche la sua lastra tombale, riscoperta durante gli scavi del 1971-1972. "}
{"id": "512818", "revid": "768068", "url": "https://it.wikipedia.org/wiki?curid=512818", "title": "Roman de la rose", "text": "Il Roman de la rose (in italiano \"Romanzo della rosa\") \u00e8 un poema allegorico di 21.780 ottosillabi ritmati (nella metrica italiana, nel computo della atona dopo la tonica finale di verso, novenari), scritto in due parti distinte, da due diversi autori e a distanza di 40 anni.\nL'opera fu iniziata nel 1237 da Guillaume de Lorris, che ne scrisse 4.058 versi; in seguito fu ripresa e completata, con pi\u00f9 di 18.000 versi, da Jean de Meung tra il 1275 e il 1280. Il successo fu immenso, tanto che il testo fu uno dei pi\u00f9 diffusi di tutto il Medioevo: di esso, ci rimangono oggi all'incirca 300 manoscritti.\nL'evoluzione del genere nel Medioevo.\nIl \"Roman de la rose\" \u00e8 considerato il capolavoro del genere del poema allegorico. La sua composizione \u00e8 successiva a quella di opere come l\"'Eructavit\" di Adam de Perseigne e l'anonimo \"De Jherusalem la cit\u00e9\" (che corrispondono ai primi tentativi di scrivere un poema allegorico); composti entrambi nell'ultimo quarto del XII secolo, il primo \u00e8 incentrato sul salmo 44 e il secondo su Gerusalemme interpretata come un'anima circondata dalla forze del male. Si pu\u00f2 notare come i primi grandi poemi allegorici siano incentrati sull'omiletica e sul miglioramento dell'essere umano.\nCiononostante il genere evolve: nei primi decenni del Duecento, i poemi iniziano ad avere anche intenti satirici e spunti autobiografici, influenzati dalla \"Psicomachia\" di Prudenzio. Due opere che rispecchiano questo sviluppo sono il \"Songe d'enfer\" di Raoul de Houdenc e il \"Tournoiement Antechrist\" di Huon de M\u00e9ry. Questi due poemi, inoltre, possiedono due ulteriori tipiche caratterizzazioni di questo filone: la dimensione onirica e la prosopopea di vizi e virt\u00f9 umane.\nTrama.\nIl poema inizia con la descrizione di un sogno allegorico fatto dal poeta stesso, Guillaume de Lorris, quando aveva venti anni. &lt;br&gt;Nella prima parte, l'io narrante si pone come obiettivo la conquista di un simbolo rappresentante il sesso della donna amata, nonch\u00e9 l'amata stessa: una rosa. Ci\u00f2 \u00e8 possibile mediante l'intervento di Amore. Quest'ultimo, per\u00f2, ferisce il protagonista mentre sta attraversando il suo regno. In questo abitano diverse figure, di cui le pi\u00f9 rilevanti sono Invidia e Bell'Accoglienza, poich\u00e9 funzionali alle vicende successive. Infatti, dopo che l'amante \u00e8 riuscito a dare un bacio alla rosa, Invidia cattura Bell'Accoglienza, rendendo impossibile l'avvicinamento ad Amore. &lt;br&gt;Nella seconda parte, ossia quella di Jean de Meung, con l'aiuto di Venere, egli riesce a penetrare nel castello e a consumare l'atto d'amore.\nLe parti del poema.\nI due autori sono diversissimi: nel modo di vedere il mondo, di concepire l'amore, ma anche nello scrivere e nel raccontare.\nLe uniche informazioni che possediamo circa Guillaume de Lorris ci sono date da Jean de Meun stesso, compresa l'indicazione del tempo che separa le due redazioni: cosa che ha portato alcuni critici a ritenere il primo autore nient'altro che un'invenzione del secondo. Guillaume de Lorris \u00e8 ancora un autore cortese che si \u00e8 posto come stella polare l\"Ars amatoria\" di Ovidio (ovviamente interpretata in chiave cortese); Jean de Meun riflette la cultura enciclopedica del XIII secolo: il suo poema presenta numerosissime digressioni, racconti secondari, discussioni filosofiche sulle pi\u00f9 disparate questioni, ma anche e soprattutto sull'amore, redigendo una raccolta delle conoscenze dell'epoca sulla materia e presentando un punto di vista radicalmente contrastante con quello di Guillaume.\nGuillaume de Lorris\nvv. 37-38\n\"\"Ce est li Romanz de la Rose\"\n\"ou l'art d'Amors est tote enclose\"\"\nQuesto \u00e8 il Romanzo della Rosa,\ndove l'arte d'amare \u00e8 tutta inclusa.\nJean de Meun\nvv.10619- 10621\n\"...\"tretuit cil qui ont a vivre\"\n\"devroient apeler ce livre\"\n\"le Miro\u00ebr aus Amoureus\"\"\nTutte le discendenze future\ndovrebbero chiamare questo libro\nlo Specchio degli Amanti.\nA confermare ulteriormente l'ipotesi riguardante la composizione dell'opera in due momenti diversi, da due autori differenti, \u00e8 ci\u00f2 che scrisse (riportato interamente nelle note) un copista nel codice francese 378 della Biblioth\u00e8que Nationale de France, tra la prima e la seconda parte.\nRiassumendo, il copista spiega dove termina la prima parte (o per motivi naturali o perch\u00e9 il poeta non voleva proseguire) e dove inizia la seconda (perch\u00e9 il soggetto piaceva a Jean de Meun).\nIl rapporto con Amore.\nSe Jean de Meun ricollega l'amore a semplice fatto naturale, diverso \u00e8 l'approccio di Guillaume de Lorris. Egli descrive Amore personificandolo e armandolo di arco e frecce; con questi due, inoltre, colpisce il protagonista nel cuore instillandogli il sentimento amoroso (versi 1683-1693). Il legame che unisce l'amante e Amore \u00e8 quello del \"servitium amoris\" cortese, che deve le origini del suo linguaggio e delle sue leggi interne al sistema vassallatico, il tutto in linea con la poesia dei trovatori. Il protagonista (chiamato, da Amore, \"vasaus\", ossia vassallo) giura fedelt\u00e0 ad Amore secondo il rito feudale del vassallaggio (commendatio manuum e osculum, cio\u00e8 il bacio), come testimoniano i versi 1924-1945. Questo giuramento \u00e8 un vero e proprio patto, ed \u00e8 funzionale alla descrizione dei precetti per essere un ottimo amante (vv. 37-38); in questa parte, dunque, si rivela la parte \"nozionistica\" dell'opera: l'amante, infatti, scrive sotto dettatura quello che Amore gli detta (vv. 2055-2074).\nJean de Meun, Boezio e Fortuna.\nSpeciale \u00e8 il trattamento che Jean de Meun offre a Boezio all'interno del romanzo, rispetto ai tanti altri autori che recupera e rielabora per redigere e completare l'opera. Il lavoro di Boezio su cui l'autore si concentra maggiormente \u00e8 il De consolatione Philosophiae, amato anche per il largo uso che si fa della personificazione. Jean de Meun nel descrivere Fortuna (vv. 4812-4828, 4863-4864, 4871-4874, 4919-4930) riprende fedelmente, nel contenuto, un passo del trattato boeziano (II.). In entrambe le opere, si dichiara che \u00e8 preferibile e che giova di pi\u00f9 essere sfortunati, poich\u00e9, nella sfortuna, si pu\u00f2 conoscere il mondo per com'\u00e8 davvero, senza illusioni dovute al ben procedere delle cose; situazione, comunque, destinata anch'essa a decadere, in quanto Fortuna \u00e8 tutt'altro che stabile. Per i due, nella malasorte: si diventa saggi comprendendo i veri valori, si incontrano gli uomini onesti (l'amicizia \u00e8 il maggior bene), si fa esperienza e si comprende la realt\u00e0 circostante.\nLa ricezione.\nIl \"Roman\" provoc\u00f2 molte polemiche riguardo alla visione della donna espressa da Jean de Meung, suscitando tra l'altro la risposta di Christine de Pizan (1362-1431), \nDante Alighieri conosceva bene l'opera, ancora famosa al suo tempo, dalla quale ricav\u00f2 ispirazione per alcuni scritti a lui attribuiti: \"Fiore\" e \"Detto d'Amore\".\nUna parte del poema venne tradotta in inglese da Geoffrey Chaucer, con il titolo \"The Romaunt of Rose\", ed ebbe una grande influenza sulla letteratura inglese.\nIn epoca moderna, lo studio di Clive Staples Lewis, \"Allegory of love: A Study in Medieval Tradition\", pubblicato nel 1936, fece rinascere l'interesse per il poema."}
{"id": "512820", "revid": "184755", "url": "https://it.wikipedia.org/wiki?curid=512820", "title": "Scooter", "text": ""}
{"id": "512823", "revid": "1305772", "url": "https://it.wikipedia.org/wiki?curid=512823", "title": "Congresso mondiale delle religioni etniche", "text": "Il Congresso Mondiale delle Religioni Etniche (\"World Congress of Ethnic Religions\", sigla internazionale WCER) \u00e8 la principale organizzazione mondiale di riferimento delle religioni politeiste europee.\nIl WCER fu creato in occasione del suo primo congresso riunito a Vilnius dal 21 al 23 giugno 1998, per iniziativa dei lituani aderenti alla Romuva e con l'adesione di gruppi provenienti da vari paesi europei. Gli scopi dell'organizzazione sono la difesa delle tradizioni delle religioni politeiste in Europa e altrove, e la ricerca del loro riconoscimento da parte delle autorit\u00e0 ufficiali dei singoli paesi.\nNei congressi vengono affrontati temi di attualit\u00e0 che riguardano da vicino i pagani europei: ad esempio al congresso\nsvoltosi nel 2003 a Vilnius si \u00e8 affrontato il problema del riconoscimento giuridico delle religioni autoctone, degli ostacoli burocratici che spesso incontrano e delle difficolt\u00e0 di far capire che si tratta di religioni tradizionali anzich\u00e9 di manifestazioni confuse ed estemporanee. Invece nel 2005 ad Anversa si \u00e8 parlato di discriminazione religiosa, con la stesura di un documento inviato ai governi europei. Con il decimo congresso svoltosi a Jaipur sembrano essersi consolidati i rapporti con l'India.\nL'Istituto Mediterraneo di Studi Politeisti \u00e8 stato per vari anni il rappresentante italiano del Congresso mondiale delle religioni etniche. Dopo la costituzione della Federazione Pagana l'istituto ha trasferito ad essa la rappresentanza.\nLista dei congressi.\nTema del congresso: La continuit\u00e0 delle religioni etniche nel mondo moderno.\n La presentazione, in italiano del Congresso, \u00e8 reperibile al sito: presentazione\nTema del congresso: \"Spirituality and tradition in an anti-traditional world\", \"Spiritualit\u00e0 e tradizione in un mondo anti-tradizionale\". "}
{"id": "512824", "revid": "104458", "url": "https://it.wikipedia.org/wiki?curid=512824", "title": "Passo del Settimo", "text": "Il passo del Settimo (romancio \"Pass da Sett\", tedesco \"Septimerpass\") \u00e8 un valico alpino delle Alpi Retiche occidentali. Collega le valli grigionesi della val Sursette e la val Bregaglia.\nCaratteristiche.\nDal punto di vista orografico il valico separa nelle Alpi Retiche occidentali le Alpi del Platta ad ovest dalle Alpi dell'Albula ad est. In direzione nord-ovest a 6 chilometri si trova il paese di Bivio 1770\u00a0m s.l.m. nella val Sursette e a 4 chilometri in direzione sud-est si arriva al villaggio di Casaccia 1458\u00a0m s.l.m.\nIl passo si trova sullo spartiacque dei due grandi bacini europei del Reno a nord e del Po a sud. \nFondamentale all'epoca dei Romani, perse il suo ruolo con l'apertura del San Gottardo. \nPresente fin dall'alto medioevo l'ospitale sul passo denominato come \"Xenodochium sancti Petri\", sorto per ospitare i viandanti ed i pellegrini, ricostruito nel 1100 ca. contemporaneamente alla cappella, fu attivo fino al XVI secolo; presso i resti dell'ospizio medievale furono rinvenuti frammenti di ceramica ed una moneta d'argento di epoca romana.\nAl passo la tradizione ricorda il passaggio nel 612 del santo missionario ed abate irlandese san Colombano con una targa in bronzo, egli dopo le missioni dell'evangelizzazione degli Alemanni anche in Svizzera e lungo il lago di Costanza, con varie fondazioni monastiche, lasci\u00f2 il monaco Gallo e risalendo il fiume Reno e il Reno Posteriore pass\u00f2 con i suoi monaci in Italia."}
{"id": "512825", "revid": "111699442", "url": "https://it.wikipedia.org/wiki?curid=512825", "title": "Saliente (militare)", "text": "Un saliente, nella terminologia militare, \u00e8 una parte del teatro di battaglia che si proietta in territorio nemico. Si trova quindi circondato dal nemico su due o tre lati, il che fa s\u00ec che le truppe che la occupano siano particolarmente vulnerabili. La linea nemica che lo fronteggia \u00e8 detta \"rientrante\". Un saliente profondo corre il rischio di essere tagliato dal nemico sulla sua base formando una \"sacca\", in cui gli occupanti rimangono isolati.\nFormazione del saliente.\nI salienti si possono formare in molti modi. Un attaccante pu\u00f2 produrre un saliente nella linea difensiva avversaria, con un movimento aggirante ai fianchi di un punto di resistenza, il quale diventa il vertice del saliente stesso, oppure con un attacco frontale esteso che viene arrestato al centro ma riesce a procedere ai fianchi. Un attaccante produce un saliente nella \"propria\" linea tramite un attacco frontale che riesce soltanto al centro, dove si costituisce il vertice del saliente.\nNella guerra di trincea, i salienti erano chiaramente definiti dalla presenza delle opposte linee trincerate, e si formavano in genere per il fallimento di un attacco frontale. La natura statica delle trincee comportava che la formazione di una sacca fosse piuttosto rara, ma la natura vulnerabile dei salienti li rendeva spesso il punto focale di intense battaglie di attrito.\nSacche.\nNella guerra di movimento, quale fu la \"Blitzkrieg\" tedesca, i salienti erano costantemente a rischio di essere ridotti a sacche, e a diventare il punto focale di battaglie di annientamento.\nNel caso di una sacca le forze intrappolate non hanno intenzionalmente consentito, difendendo una posizione fortificata come in certi casi di assedio, ad essere circondate."}
{"id": "512830", "revid": "8976", "url": "https://it.wikipedia.org/wiki?curid=512830", "title": "Theodore Bundy", "text": ""}
{"id": "512831", "revid": "2082070", "url": "https://it.wikipedia.org/wiki?curid=512831", "title": "Alexandra Wolff Stomersee", "text": "Fu una studiosa di psicoanalisi, figlia del barone Boris von Wolff-Stomersee, russo di origine tedesca del Baltico, maestro di corte dello zar Nicola II di Russia, e della cantante lirica modenese, gi\u00e0 interprete di Dvo\u0159\u00e1k e Brahms, Alice Barbi.\nBiografia.\nNel 1920 sua madre spos\u00f2 in seconde nozze Pietro Tomasi Della Torretta, l'ultimo discendente in linea maschile dei Tomasi di Lampedusa, che nel 1922 divenne ambasciatore italiano nel Regno Unito. Nel 1925, a Londra, Alexandra von Wolff-Stomersee conobbe Giuseppe Tomasi di Lampedusa, nipote del marito della madre. La coppia si spos\u00f2 con rito ortodosso in una chiesa di Riga, il 24 agosto 1932; si trattava per lei del secondo matrimonio, avendo gi\u00e0 sposato nel 1918 il barone Andr\u00e9 Pilar von Pilchau, discendente da una famiglia di nobili Tedeschi del Baltico, matrimonio bianco essendo il marito omosessuale. Donna di notevole cultura, aveva conosciuto personalmente Freud e aveva approfondito in seguito i suoi studi all'Istituto di Psicoanalisi di Berlino, diretto da Karl Abraham, dove svolse il suo training durato pi\u00f9 di quattro anni. Frequent\u00f2 i corsi teorici, i seminari e il Policlinico dell'Istituto. Fece la sua analisi didattica con Felix B\u00f6hm e le analisi di controllo con Max Eitingon et Hans Liebermann.\nCondusse principalmente studi sulla nevrosi, sulle psiconeurosi e sulla depressione, anche infantile. Fu stimata da grandi psicoanalisti - che riconobbero in lei una maestra - come Cesare Musatti; non facili furono invece i rapporti con Edoardo Weiss, che dette un giudizio assai severo del suo primo articolo del 1946. Durante la Seconda guerra mondiale rimase vicina al marito, nonostante la coppia vivesse praticamente separata per molti mesi all'anno fin dal 1932, a causa dei contrasti e dell'incompatibilit\u00e0 caratteriale tra lei e la suocera, donna Beatrice Tasca di Cut\u00f2.\nNegli anni trenta la coppia trascorse lunghi periodi nel castello di Stomersee a Stameriena nel distretto di Gulbene, in Lettonia, di propriet\u00e0 della famiglia di Alexandra. Dopo il 1940, la residenza fu confiscata dal governo sovietico. Nel dopoguerra fu una delle figure di riferimento della psicoanalisi in Italia, tanto da ricoprire per qualche tempo la carica di presidente della Societ\u00e0 psicoanalitica italiana (che aveva rifondato nel 1946 insieme a Cesare Musatti e altri), offertale anche per il prestigio del suo nome.\nCustode gelosa della memoria e dell'eredit\u00e0 culturale del marito, abit\u00f2 fino alla morte nel palazzo palermitano di via Butera, di propriet\u00e0 dei Tomasi di Lampedusa. \u00c8 sepolta assieme a Giuseppe Tomasi di Lampedusa nel Cimitero dei Cappuccini di Palermo. La sua figura \u00e8 stata rievocata nel film \"Il manoscritto del Principe\" (2000), nel quale era impersonata da Jeanne Moreau, e dal libro, uscito nel settembre 2005 presso l'editore Memori ad opera di Susy Izzo, sua paziente ed allieva, intitolato \"La dama e il Gattopardo\". La sorella Olga, detta \"Lolette\", \u00e8 la madre dell'ex-ambasciatore, scrittore e presidente della FIEG Boris Biancheri."}
{"id": "512853", "revid": "125878635", "url": "https://it.wikipedia.org/wiki?curid=512853", "title": "Norreni", "text": "I norr\u00e8ni (dal nordico \"nor\u00f0r\u0153nn\"/\"norron\", \"settentrionale\") o nordici sono gli antichi scandinavi ossia popoli germanici provenienti dai territori scandinavi di Danimarca, Norvegia e Svezia. Dall'VIII secolo in poi i norreni scandinavi iniziarono una espansione che li port\u00f2 per il mondo creando stati e insediamenti nelle F\u00e6r \u00d8er, nel Regno Unito, in Irlanda, in Islanda, in Finlandia, in Russia, in Sicilia, in Italia meridionale, sull'isola di Terranova in Canada, in Groenlandia.\nPer sineddoche (le fonti coeve si concentrano sulle loro razzie e conquiste), tradizionalmente sono spesso attestati come vichinghi, sebbene tale termine sarebbe specifico solo per i guerrieri che a bordo di \"drakkar\" si dedicavano a scorrerie senza includere tutta la popolazione.\nInoltre, secondo i dizionari, il termine norreno si riferisce alla lingua norrena e alla letteratura norrena proprie della Norvegia e Islanda del IX-XIV secolo, mentre l'estensione del termine a indicare i popoli nordici sembra essere di introduzione pi\u00f9 recente.\nEtimologia e sinonimi.\nIl nordico \"nor\u00f0r\u0153nn\" vuol dire \"settentrionale\" ed \u00e8 una parola composta da \"nor\u00f0r\", \"nord\", e da \"-\u0153nn\" suffisso aggettivizzante, a sua volta derivata dal protogermanico \"*nur\u00fer\u014dnijaz\".\nTra VIII e XI secolo l'aggettivo \"norr\u0153nn\" venne usato per indicare i popoli di tutta la penisola scandinava. Da \"nor\u00f0r\" deriva anche \"nordmadr\", in latino medievale \"nortmannus\", da cui Normanno, letteralmente \"uomo del nord\", termine molto noto grazie alla preghiera attribuita, anche se con alcune incertezze, ai monaci dei monasteri depredati dai razziatori vichinghi nei secoli VIII e IX, che recitava: \u00abDio ci salvi dal furore normanno\u00bb.\nLa \"Cronaca anglosassone\" distingue tra i vichinghi norvegesi pagani, stanziati a Dublino, nominandoli \"Nor\u00f0mannum\", e i vichinghi danesi cristianizzati stanziati nel Danelaw, nominandoli \"D\u00e6ne\". Analoga distinzione \u00e8 presente nelle memorie di Edmondo I d'Inghilterra sui vichingi del regno di J\u00f3rv\u00edk da lui sconfitti nel 942.\nTuttavia, il termine \"normanni\" fu successivamente usato in modo pressoch\u00e9 esclusivo per qualificare gli stanziamenti in Neustria, nel nord della Francia, a causa dei quali fu ridenominata Normandia.\nI norreni erano anche conosciuti come \"Ascomanni\" dagli altri Germani (nome forse derivante dal loro mitico antenato Askr). Erano invece chiamati \"Lochlanach\" in irlandese, mentre gli anglosassoni utilizzavano, oltre \"D\u00e6ne\", anche il termine \"Dena\" (danesi).\nGli slavi orientali, i balti, gli ugrofinnici, i bizantini e gli arabi li chiamavano \"Rus\"' o \"Rhos\", che forse derivava da \"ro\u00fes-\" o dall'area di Roslagen (Svezia centro-orientale), da dove molti Norreni giunsero nelle terre degli slavi.\nArcheologi e storici sono oggi convinti che gli insediamenti scandinavi nelle terre degli slavi portarono alla formazione dei nomi di Russia e Bielorussia.\nGli abitanti dell'estrema Europa orientale e i bizantini chiamavano queste genti anche col nome di \"variaghi\" (\"uomini giurati\"): col nome di \"guardia variaga\" si indicava il nome dei soldati della guardia del corpo degli imperatori bizantini.\nAll'interno della penisola scandinava, i clan norreni che concentrarono la loro attivit\u00e0 di razzia e conquista in Inghilterra (nel Danelaw) erano provenienti dalla odierna Danimarca, quelli che si diressero verso Irlanda e Islanda provenivano perlopi\u00f9 dalla odierna Norvegia e quelli diretti verso l'Ucraina e l'Impero bizantino provenivano perlop\u00ec\u00f9 dalla Svezia.\nOrigini.\nLe ricerche archeogenetiche condotte tra il 2015 e il 2021 escludono che i norreni costituissero un gruppo etnico compatto. Anche se si utilizzassero come unici due elementi distintivi la lingua norrena e l'insieme dei culti religiosi, ossia la mitologia norrena (da essi definito \"inn forni sidr\", letteralmente \"il costume antico\", in contrapposizione al \"in n\u00fdi sidr\", \"il costume nuovo\" cio\u00e8 il cristianesimo), occorre distinguerli nettamente dai Sami, anch'essi abitanti della Scandinavia, gi\u00e0 citati a parte nella \"Storia delle guerre\" di Procopio di Cesarea. \nLa etnografia greco-romana individuava gli abitanti della penisola Scandinava col nome di \"Illeviones\" e quelli affacciati sul mar del Nord, compresa l'Olanda, col nome di \"Ingaevones\", ma difetta di affidabilit\u00e0, a dal punto che Plinio nel \"Naturalis historia\", riporta che lungo la strada che portava in Scatinavia, si trovavano isole abitate da persone che si dice avessero \"orecchie talmente grandi da coprire il resto del corpo, altrimenti nudo\".\nUna possibile eccezione alla tradizione etnografica del mondo classico, che spesso fonde antropogonia, etnogonia e Teogonia per formare un singolo insieme sintetico, sono i racconti di Tacito. Egli, nel \"De origine et situ Germanorum\", oltre i Cimbri (la cui appartenenza ai popoli Germanici, anzich\u00e8 ai Celti, non \u00e8 certa) cita le trib\u00f9 dei Sueoni, dei Varni, degli Teutoni e degli Angli (in Danimarca), degli Auioni (in Danimarca, ma originari dell'\u00d6land, in Svezia). Egli gli definiva come popoli germanici e come appartenenti agli \"Ingaevones\".\nMentre per le epoche alte della storia ci\u00f2 che ha tramandato la etnografia greco-romana \u00e8 infarcito di \"topoi\" e pregiudizi, le fonti del VI secolo diventano particolarmente attente in termini di distinzione linguistica, geografica e culturale.\nIn tale epoca Giordane, nel \"De origine actibusque Getarum\", nomina molte altre trib\u00f9 abitanti la Scandinavia (detta Scandza), chiamata nel complesso \"Utero delle nazioni\" e descrive i suoi abitanti come i pi\u00f9 alti e feroci dei Germani. \nOrigini mitologiche.\nSecondo l'interpretazione evemeristica di Snorri Sturluson, i loro primi d\u00e8i, gli Asi, erano originari dell'Asia (\"As\u00ed\u00e1\" in norreno) e da quel luogo si sarebbero spostati seguendo il loro capo Odino verso le terre del nord, fermandosi in Svezia (\"Sv\u00ed\u00fej\u00f3\u00f0\"). La loro patria d'origine era \"\u00c1saheimr\" (\"regno degli Asi\") e, al loro arrivo in Scandinavia, si scontrarono con gli dei precedenti, i Vani, divinit\u00e0 pi\u00f9 pacifiche di carattere agricolo.\nLa presenza apparente di due panthea distinti \u00e8 stata variamente interpretata dagli studiosi. Una prima ipotesi, detta \u00abinvasione degli \u00c6sir\u00bb, fu avanzata da Bernhard Salin nel 1904. Tale interpretazione, popolare per tutta la prima met\u00e0 del XX secolo e non ancora completamente tramontata, ipotizzava che il racconto di Snorri avrebbe conservato, seppur deformato, il ricordo di autentici avvenimenti storici. Secondo Salin, gli antenati dei Germani erano effettivamente migrati dal Mar Nero alla Scandinavia e qui avevano lottato contro una popolazione autoctona. Gli \u00c6sir sarebbero stati gli d\u00e8i degli invasori germanici, mentre i Vanir sarebbero i d\u00e8i adorati dalle genti autoctone della Scandinavia e il racconto della loro lotta e riconciliazione tra \u00c6sir e Vanir come la trasposizione mitica di un antico conflitto storico, conclusosi con un compromesso e con la fusione dei due popoli.\nSuccessivamente Jan De Vries e soprattutto Georges Dum\u00e9zil, che dedic\u00f2 un'intera carriera alla comparazione dei miti, arrivarono a dimostrare che la struttura del pantheon germanico apparteneva al pi\u00f9 antico pensiero mitico indoeuropeo.\nCulto.\nAll'inizio del periodo cui il proto-norreno si distinse dal ceppo proto-germanico, nel I-III secolo, si conserva la testimonianza di Tacito nel \"Germania\". \nLa testimonianza di Giordane, nel \"De origine actibusque Getarum\", del VI secolo, ricade circa un secolo prima alla successiva evoluzione del proto-norreno nella lingua norrena, utilizzata poi per tutto il periodo detto epoca vichinga, conclusasi con la cristianizzazione di tutti i popoli scandinavi.\nEpoca tardo-antica.\nL'eponimo di \"Ingaevones\" usato da Tacito per indicare i popoli germanici affacciati sul mar del Nord \u00e8 Ing o Inguo, figlio di Manno, che deriva a sua volta da un presunto proto-germanico *\"Ingwaz\". Questo \u00e8 anche il nome applicato alla divinit\u00e0 dell'epoca vichinga Freyr, conosciuta anche come Yngvi-Freyr e menzionata come tale nella \"Saga degli Ynglingar\" di Snorri Sturluson. Jacob Grimm, nella sua \"Mitologia Teutonica\", considera questo Ing come originariamente identico allo scandinavo Yngvi, antenato eponimo della casa reale svedese degli Yngling, o figli di Ing.\nTacito, racconta anche che diversi popoli germanici settentrionali erano dediti a Nerthus, spesso identificata con la divinit\u00e0 maschile Vanir Nj\u00f6r\u00f0r, e ne descrive un rito:\nLingua.\nIl termine \"norreno\" si riferisce anche alla lingua norrena, una lingua germanica evolutasi dalla lingua proto-norrena nel VII-VIII secolo.\nAveva un rapporto di mutua intelligibilit\u00e0 con l'antico inglese, l'antico sassone e altre lingue parlate nella Germania settentrionale.\nSi suddivideva \"dansk tunga\" (dialetto orientale o norreno orientale) e \"d\u01ebnsk tunga\" (dialetto occidentale o norreno occidentale). Questi autonimi si traducono letteralmente con \"lingua danese\".\nNon c'era una separazione territoriale ben definita fra le due varianti di questo idioma.\nDopo il XIII secolo il norreno orientale si evolse nel danese e nel svedese, mentre il norreno occidentale si evolse nell'islandese, nel norvegese e nel faorese nelle loro forme pi\u00f9 antiche."}
{"id": "512861", "revid": "1305772", "url": "https://it.wikipedia.org/wiki?curid=512861", "title": "Songs of Faith and Devotion Live", "text": "Songs of Faith and Devotion Live \u00e8 il secondo album dal vivo del gruppo musicale britannico Depeche Mode, pubblicato il 6 dicembre 1993 dalla Mute Records.\nDescrizione.\nLa particolarit\u00e0 del disco \u00e8 che ripropone le stesse canzoni dell'omonimo \"Songs of Faith and Devotion\" (pubblicato lo stesso anno) senza cambiarne l'ordine dei brani: l'unica differenza sta nel fatto che \u00e8 stato registrato dal vivo durante le tappe del 27 maggio 1993 al Forum di Copenaghen, del 29 luglio allo Stade Couvert R\u00e9gional di Li\u00e9vin e dell'8 ottobre alla Lakefront Arena di New Orleans durante il \"Devotional Tour\", come suggerisce il titolo."}
{"id": "512862", "revid": "1444886", "url": "https://it.wikipedia.org/wiki?curid=512862", "title": "Centrale idroelettrica", "text": "Una centrale idroelettrica \u00e8 un insieme di opere di ingegneria idraulica posizionate in una certa successione, accoppiate ad una serie di macchinari elettrici idonei (es. alternatore e trasformatore) allo scopo di ottenere la produzione di energia elettrica da masse d'acqua in movimento ovvero idonee alla conversione da energia cinetica a energia elettrica.\nDescrizione.\nLe centrali idroelettriche hanno la particolarit\u00e0 di poter essere attivate e disattivate in pochi minuti con l'immediata apertura delle saracinesche idrauliche, dando quindi la possibilit\u00e0 di coprire facilmente gli improvvisi picchi di richiesta che si possono verificare.\nAl contrario, gran parte delle centrali termoelettriche e nucleari hanno tempi di accensione pi\u00f9 lunghi, anche di decine di ore, necessari per la regimazione termica del macchinario e sono pertanto una tipologia di impianti di tipo \"sempre acceso\" (o \"di base\").\nSvantaggi.\nUn problema connesso alle centrali idroelettriche \u00e8 il progressivo interramento in cui inevitabilmente vanno incontro, nel tempo, i bacini di accumulo. Per evitare ci\u00f2, questi devono essere periodicamente dragati.\nProblemi ambientali possono essere costituiti dal fatto che gli sbarramenti (dighe) bloccano il trasporto solido dei fiumi (sabbie e ghiaie) alterando l'equilibrio tra l'apporto solido e l'attivit\u00e0 erosiva nel corso d'acqua a valle (erosione del letto del fiume e, talvolta, \"taglio dei meandri\" per la maggiore velocit\u00e0) fino al mare dove, per il diminuito o nullo apporto solido Grandi bacini idroelettrici inoltre possono in alcuni casi avere impatti ambientali e socio-economici di diversa entit\u00e0 o gravit\u00e0 sulle zone circostanti (modifica del paesaggio e distruzione di habitat naturali, spostamenti di popolazione, perdita di aree agricole, ecc.) e lo studio di fattibilit\u00e0 deve essere particolarmente accurato soprattutto per quanto concerne l'analisi puntuale della geologia dei versanti e delle \"spalle\" su cui si attester\u00e0 la diga non tralasciando alcun particolare.\nSolo cos\u00ec si potranno evitare tragedie quali quella della valle del Vajont, che nell'autunno del 1963 cancell\u00f2 la cittadina di Longarone e altri due centri del fondovalle causando 1917 vittime. Tanti di questi problemi ambientali non si presentano negli impianti \"MINI-HYDRO\", che nella maggior parte dei casi non necessitano della costruzione di dighe (vedi 1,1 centrali ad acqua fluente).\nClassificazione in base al tipo.\nLe centrali si classificano in base a diverse tipologie di impianto:\nCentrali ad acqua fluente.\nSi trovano soprattutto dove grandi masse d\u2019acqua di fiumi superano dislivelli modesti; l'acqua viene convogliata in un canale di derivazione (non una condotta forzata) e attraverso questo inviata alle turbine che ruotano grazie alla spinta dell'acqua, producendo cos\u00ec il movimento delle turbine, ognuna delle quali \u00e8 accoppiata a un alternatore che trasforma il moto di rotazione in energia elettrica.\nLa velocit\u00e0 impressa dall'acqua alle turbine viene generata attraverso una differenza di quota, detta \"salto\", che si traduce in pressione idrodinamica alla quota in cui sono posizionate le turbine.\nCentrali a bacino.\nA differenza delle \"centrali ad acqua fluente\" viene creato un lago artificiale, detto \"bacino di carico,\" per mezzo dello sbarramento di una gola fluviale con una diga, da cui partono delle condotte forzate, le quali vengono arricchite da un pozzo piezometrico (interposto prima della turbina) che smorza ed evita gli effetti dirompenti del colpo d'ariete (enormi sovrappressioni che si generano quando la turbina viene fermata tramite la chiusa della condotta). A valle \u00e8 presente un \"bacino di calma\" dove le acque turbolente appena uscite dalla centrale vengono fatte placare prima della reimmissione nel flusso normale del fiume.\nCentrali con impianti ad accumulo.\nA differenza delle \"centrali a bacino\" le centrali con impianti ad accumulo sono dotate di un bacino di raccolta anche a valle: l'acqua che ha generato energia elettrica durante il giorno passando nelle turbine pu\u00f2 essere riportata dal bacino di valle al bacino di monte durante le ore di minor richiesta di energia (ad esempio di notte), mediante pompaggio, utilizzando per questa operazione l'energia elettrica in eccesso prodotta dalle centrali di tipo \"sempre acceso\" e non diversamente accumulabile. In altre parole il bacino di monte viene \"ricaricato\" durante la notte e le masse d'acqua riportate a monte possono quindi essere riutilizzate nelle ore di maggiore richiesta energetica.\nIn tali impianti ad accumulo si realizzano gruppi ternari di macchine, ossia la turbina, la pompa e il macchinario elettrico che, essendo reversibile, funziona all'occorrenza da generatore o da motore. Nel caso l'impianto sia dotato esclusivamente di un bacino di monte e un bacino di valle (senza dunque una componente \"fluente\"), la centrale viene detta centrale idroelettrica a ciclo chiuso o anche stazione di pompaggio. In taluni impianti \u00e8 inoltre possibile sfruttare la reversibilit\u00e0 di talune turbine, come ad esempio la \"turbina Francis,\" che nel suo funzionamento inverso funziona da pompa, riducendo i costi di impianto e di manutenzione, a fronte di una accettabile perdita di rendimento. Di questo tipo \u00e8 la centrale di pompaggio da 1000\u00a0MW di Edolo, in provincia di Brescia, che utilizza 8 turbo-pompe Francis da 125\u00a0MW.\nEsistono installazioni di tale tecnologia in piccola scala, ovvero in edifici, anche se queste non risultano esser economicamente vantaggiose per le sfavorevoli economie di scala. Inoltre, per una capacit\u00e0 di stoccaggio significativa \u00e8 necessario una cospicua riserva d\u2019acqua che risulta essere un adattamento difficile in realt\u00e0 urbane. Tuttavia, alcuni autori difendono la loro semplicit\u00e0 tecnologica e valutano il sicuro approvvigionamento di acqua richiesta come un'importante esternalit\u00e0.\nClassificazione in base alla potenza.\nLa potenza di un impianto idroelettrico dipende da due termini:\nIn base alla potenza nominale, si distinguono: \nGli impianti possono essere classificati anche in base alla caduta o salto (H):\nInfine, possono essere classificati in portata (Q)\nImpianti mini-idro.\nLe maggiori possibilit\u00e0 di nuove installazioni idroelettriche sono attualmente su piccola scala, attraverso il ricorso a impianti classificabili come mini-idro, cio\u00e8 con taglia inferiore a 10\u00a0MW (comprendono quindi i piccoli, mini e micro, secondo la classificazione precedente).\nNel 2003, secondo i dati del GRTN (\"Gestore Nazionale Rete Trasmissione\"), in Italia erano attivi:\nper una potenza installata di \u00a0MW circa.\nIl mini-idro \u00e8 considerato, nei documenti programmatici sulle fonti rinnovabili, come uno dei settori dove \u00e8 possibile operare maggiori sviluppi.\nAlcuni fattori che rendono interessante questa categoria di impianti:\nConfigurazione di impianti mini-idro.\nLa suddivisione per taglia degli impianti idroelettrici \u00e8 basata sulla potenza installata, che \u00e8 proporzionale al prodotto tra portata e salto idrico.\nDi conseguenza, gli impianti mini-idro non sono tutti quelli con i pi\u00f9 bassi livelli di caduta o i pi\u00f9 bassi livelli di portata. Ad esempio, un impianto di potenza prossima di 10\u00a0MW pu\u00f2 essere realizzato sfruttando cadute medie e portate piccole, oppure cadute basse e portate medie.\nGli impianti mini-idro di potenza compresa tra 100\u00a0kW e 10\u00a0MW hanno configurazione simile agli impianti di taglia superiore.\nLa piccola taglia degli impianti impone che, per essere economicamente convenienti, i seguenti costi siano minimi:\nMicroimpianti.\nPer quanto riguarda il \"microidro\u201c, cio\u00e8 gli impianti al di sotto dei 100\u00a0kW di potenza, il pregio non consiste tanto nel contributo energetico che possono dare al fabbisogno elettrico nazionale, quanto piuttosto nella valorizzazione della risorsa idrica a livello locale.\nGli impianti microidroelettrici rappresentano una modalit\u00e0 di sfruttamento di una fonte energetica rinnovabile, che altrimenti andrebbe dispersa, con un bassissimo impatto ambientale.\nI principali vantaggi sono i seguenti:\nNell'ambito dei micro impianti si inserisce la Steffturbine.\nTurbine per mini-idro.\nNel mini-idro si utilizzano turbine concettualmente simili a quelle per impianti maggiori, progettate con opportuni accorgimenti. Le turbine applicate su questa taglia di impianti hanno le seguenti caratteristiche.\nUn'altra soluzione per gli impianti mini-idro con bassissimi salti \u00e8 la turbina VLH (\"Very Low Head\"), in grado di sfruttare salti a partire da 1,4 m.\nTurbina a coclea (o vite di Archimede).\nFunziona sul principio \u201cinverso\u201d della chiocciola di Archimede, brevettata di recente come turbina idroelettrica. \u00c8 particolarmente adatta per operare in presenza di detriti, semplicit\u00e0 di installazione e manutenzione, bassi costi di impianto e gestione, possibilit\u00e0 di operare anche con portate minime d'acqua, quindi in corsi d'acqua con portata discontinua. Le turbine a coclea sono utilizzate per salti da 1 a 10 metri e portate d'acqua da 0,5 a /s.\nTurbina VLH (Very Low Head).\nLa turbina VLH (\"Very Low Head\") \u00e8 una turbina che si rivolge prevalentemente ad una ristretta gamma di salti (da 1,4 a 3,4\u00a0m) e portate (da 10 a 27\u00a0m\u00b3/s), \u00e8 prevista anche una versione rinforzata per salti fino a 4,5\u00a0m. Ci\u00f2 si traduce in una gamma di potenza per unit\u00e0 da 100 a (a livello di rete). Oltre alla quasi unicit\u00e0 del range compreso dalla turbina VLH, questo tipo di installazione \u00e8 particolarmente efficiente in siti dove \u00e8 necessario sviluppare un impianto a basso impatto ambientale (turbina e generatore sono sommersi), con una riduzione sostanziale delle opere civili e la salvaguardia dei pesci.\nRuota idraulica.\nLa ruota idraulica \u00e8 una macchina a gravit\u00e0 che utilizza il peso dell'acqua (energia potenziale) e in parte l'energia cinetica per produrre energia. Le ruote dal basso possono essere utilizzate in siti con salti al di sotto dei 1,5 m e portate massime di 1 m\u00b3/s per metro di larghezza (https://www.youtube.com/watch?v=f-AfK2Bl4NY), le ruote dal fianco in siti con salti fino a 4 m e portate massime di 600 l/s per metro di larghezza (https://www.youtube.com/watch?v=dCVWwPHCENc) e le ruote dall'alto per salti tra 3\u20136 m e portate massime di 100-200 l/s per metro di larghezza (https://www.youtube.com/watch?v=O5CQ6wjZ02U). I massimi rendimenti idraulici variano tra 70 e 85%.\nMicroturbina Pelton ad asse orizzontale o verticale.\nMolto simile alle turbine utilizzate negli impianti di taglia maggiore. Per il numero di giri relativamente basso, \u00e8 adatta per impianti con salti d'acqua di qualche centinaio di metri.\nDi costruzione semplice e robusta, con ingombro ridotto ed un ottimo rendimento, lavora a pressione atmosferica e non pone problemi di tenuta. \u00c8 dotata di pale a doppio cucchiaio, con un numero di getti fino a sei.\nGeneralmente tutte le principali parti meccaniche sono realizzate in acciaio inox.\nLe turbine Pelton sono quelle maggiormente impiegate nei micro-impianti, perch\u00e9 meglio si adattano a sfruttare il potenziale connesso con portate limitate.\nMicroturbina Turgo.\n\u00c8 una turbina con un'azione simile alla Pelton ed \u00e8 adatta a salti da 30 a 300\u00a0m.\n\u00c8 adatta per situazioni con notevoli variazioni di afflussi d'acqua e per acque torbide.\nMicroturbina a flusso radiale o incrociato.\n\u00c8 utilizzata per impianti di piccola potenza, poich\u00e9 \u00e8 adatta per salti da pochi metri fino a 100 metri e per portate da 20 a 1000 litri/secondo.\nL'ingresso dell'acqua \u00e8 radiale, con la particolarit\u00e0 di una doppia azione del fluido sulle pale. La trasmissione del moto al generatore \u00e8 affidata ad una cinghia dentata.\nGeneralmente i componenti metallici sono realizzati in acciaio inox. Il rendimento delle turbine a flusso incrociato \u00e8 minore delle turbine Pelton, ma hanno una maggiore facilit\u00e0 costruttiva ed una migliore adattabilit\u00e0 ai piccoli salti.\nMiniturbina Francis.\nLa miniturbina Francis \u00e8 una turbina a reazione valida per centrali con potenza attorno ai 100\u00a0kW. La concezione costruttiva \u00e8 molto simile alle turbine per impianti di taglia maggiore. Il vantaggio di questa macchina consiste nello sfruttamento di tutto il salto disponibile, fino al canale di scarico.\nLa costruzione complessa, l'alta velocit\u00e0 di rotazione che provoca attrito e usura, e taluni problemi di tenuta, rendono problematica l'installazione di queste turbine nei piccoli impianti.\nGiurisprudenza.\nIl gestore di un impianto idroelettrico deve corrispondere agli enti pubblici locali (comuni, provincia e regione), delle imposte, i cosiddetti Canoni idrici, per la concessione e lo sfruttamento di acque pubbliche."}
{"id": "512865", "revid": "2180956", "url": "https://it.wikipedia.org/wiki?curid=512865", "title": "Teoria X-barra", "text": "La teoria X-barra \u00e8 una teoria linguistica che cerca di identificare principi sintattici comuni a tutte le lingue. Secondo questa teoria, tutte le lingue condividerebbero certe similarit\u00e0 strutturali nel loro modo di formare frasi.\nLa lettera X simboleggia una categoria lessicale arbitraria; quando si analizza un'espressione precisa, al posto della X viene assegnata una specifica categoria lessicale, e la X pu\u00f2 diventare una N (per nome), una V (per verbo) o una P (per preposizione)\nIl termine \"X-barra\" deriva dalla notazione utilizzata. Alcune strutture sono rappresentate da X (una X con sopra una barra), o in alcuni casi X\u2032, per maggior facilit\u00e0 tipografica (si legge comunque \"x-barra\"). La notazione XP sta per \"sintagma X\" ed \u00e8 equivalente a \"x-barra barra\" o \"x doppia barra\" (X con sopra una doppia barra) o X\u2033.\nConcetti fondamentali.\nCi sono tre regole di \"assemblaggio sintagmatico\" alla base della teoria x-barra. Sono descrivibili come regole di riscrittura o come strutture ad albero.\n XP \u2192 (specificatore), X\n X \u2192 X, (aggiunto)\nNon tutti gli XP contengono X\u2032 s con aggiunti, quindi questa regola \u00e8 \"opzionale\".\n X \u2192 X, (complemento...)\nCome si combinano le regole.\nIl diagramma seguente mostra un modo in cui le regole possono combinarsi per formare una struttura XP generica. Dal momento che le regole sono ricorsive, c'\u00e8 un numero infinito di strutture possibili che possono essere generate, compresi alberi pi\u00f9 piccoli che omettono parti opzionali, strutture con complementi multipli, e livelli di XPs e X\u2032 opzionali di vario genere.\nDal momento che tutte le regole permettono combinazioni in qualunque ordine, l'orientamento destra-sinistra dei rami in qualunque punto pu\u00f2 essere cambiato dalla configurazione mostrata negli esempi. Comunque, in ogni lingua, in genere per ogni regola viene osservata solo una direzione. L'ultimo esempio riportato pu\u00f2 descrivere l'ordine tipico delle frasi inglesi.\nSi noti che una X' con complemento si distingue da una X' con un aggiunto per il fatto che il complemento ha una X (testa) come \"sorella\", mentre l'aggiunto ha una X-barra come \"sorella\".\nUn semplice sintagma nominale.\nIl sintagma nominale \"il gatto\" pu\u00f2 essere reso cos\u00ec:\nLa parola \"il\" \u00e8 un determinante (nel caso specifico, un articolo, che \u00e8 uno specificatore per nomi), quindi fa parte del DP (\"determiner phrase\", sintagma determinante). La parola \"gatto\" \u00e8 il nome che fa da testa dell'NP (\"noun phrase\", sintagma nominale).\nSi noti che i rami con specificatori, aggiunti, complementi e teste vuoti sono in genere omessi, per comodit\u00e0 di visualizzazione. Il DetP e l'NP dell'esempio non hanno aggiunti o complementi, e quindi sono molto lineari.\nIn inglese, gli specificatori precedono la X-barra che contiene la testa. Cos\u00ec, i determinanti e gli aggettivi precedono sempre i nomi a cui si riferiscono. Altre lingue usano un diverso ordine delle parole.\nUna frase completa.\nPer espressioni pi\u00f9 complesse, diverse teorie linguistiche assegnano diversi elementi di teoria X-barra a diversi tipi di frase, in modi diversi.\nAd esempio, la frase \"Carlo studia linguistica all'Universit\u00e0\", viene analizzata cos\u00ec da una Grammatica trasformazionale:\nLa \"IP\" \u00e8 un sintagma flessivo, il cui specificatore \u00e8 il sintagma nominale NP che fa da soggetto della frase e il cui complemento \u00e8 il sintagma verbale VP, che \u00e8 anche il predicato della frase. Non ci sono parole che fanno esplicitamente da testa del sintagma flessivo, ma in genere si dice che questo posto \u00e8 occupato dalla categoria tempo-aspettuale del verbo.\nUn altro tipo di grammatica potrebbe analizzarla diversamente, modellandola sul sintagma verbale VP, che avrebbe come specificatore l'NP che fa da soggetto.\nProva di sostituzione.\nBench\u00e9 i costituenti x-barra possano sembrare arbitrari, la loro esistenza \u00e8 confermata dal test di sostituzione. A una frase come: \"Marco ha copiato l'esame\", una possibile risposta \u00e8 \"Beh, l'ho fatto anch'io\". La stringa \"l'ho fatto\", qui, sostituisce l'intero sintagma V-barra \"ho copiato l'esame\", e implica che tale sintagma sia un'unit\u00e0 completa all'interno della frase. In altre parole, se il sintagma V-barra non fosse definito come tale, la frase presenterebbe tre sintagmi separati direttamente dominati da S: il sintagma nominale, il sintagma verbale e il sintagma preposizionale. Per sostituire due di essi contemporaneamente, come si \u00e8 visto, \u00e8 necessario che questi costituiscano insieme un singolo sintagma all'interno della frase.\nRiduzione.\nA met\u00e0 degli anni 1990, si sono avuti due tentativi di dedurre versioni della teoria X-barra a partire da principi indipendenti. La Teoria dell'Antisimmetria di Richard Kayne ha inteso derivare la teoria X-barra dall'idea che esista una stretta relazione fra la struttura e l'ordine lineare. Chomsky, nel suo lavoro \"Bare Phrase Structure\" ha tentato di eliminare le etichette (ovvero i livelli-barra) dalla sintassi, deducendo i loro effetti da altri principi della grammatica."}
{"id": "512866", "revid": "599013", "url": "https://it.wikipedia.org/wiki?curid=512866", "title": "Stefano Dall'Acqua", "text": "Biografia.\nNasce in una famiglia di sportivi: il padre, ex calciatore, gioc\u00f2 nell'Opitergina, squadra della citt\u00e0 di Oderzo, insieme a Gianfranco Zigoni e Renato Faloppa; lo zio invece fu nazionale di hockey su pista\nCarriera.\nGli anni nelle giovanili.\nEntra nelle giovanili dell'Opitergina, ma le prime soddisfazioni le ottiene quando nel 1994 passa alla Gorghense, squadra di Gorgo al Monticano nota nel Veneto per il fertile vivaio: l'anno successivo con la Gorghense vince a Padova il campionato regionale a spese del ; in seguito, all'Isola d'Elba, perde la finale nazionale contro l'Aldini Milano, societ\u00e0 satellite del Milan.\nInsieme a lui giocano altri ragazzi che si affacceranno al professionismo, a partire dall'attuale difensore della Manuel Pasqual; in rosa ci sono anche gli attaccanti Lauro Florean, attualmente in Seconda Divisione e Francesco Cester, meteora della .\nGli osservatori delle grandi squadre se ne accorgono presto, e ad arrivare per primi sono proprio quelli della squadra calabrese: nel 1997 lui Manuel Pasqual ed altri suoi compagni si trasferiscono alla squadra amaranto.\nClub.\nDopo due anni nelle giovanili della Reggina, insieme ad altri quattro compagni di squadra viene spedito al Derthona (Campionato Nazionale Dilettanti): a Tortona (stagione 1999-2000) segna dieci gol in 32 partite. L'ottima prestazione gli fa guadagnare il posto nella Nazionale Under 18 dilettanti con la quale vince gli Europei facendo cinque gol in cinque partite, di cui due in finale contro la Jugoslavia.\nIl campionato successivo si rivela un disastro: dopo un doppio salto di categoria si ritrova ad , ma per problemi di regolamento (la squadra ha troppi giocatori in prestito) \u00e8 costretto ad andarsene nonostante il parere contrario dell'allenatore Antonio Cabrini. Finisce a Lecco, dove non lega con l'allenatore e gioca solo una partita; finisce la stagione a Gela, Serie C2, nell'ambito di uno scambio di giocatori. I mesi in Sicilia li passa quasi sempre chiuso in casa a causa degli ultras, inferociti per il cattivo andamento della squadra.\nLa stagione 2001-2002 la passa a Busto Arsizio, nella Pro Patria, diventando l'idolo della tifoseria a suon di gol: gioca anche infortunato ed a fine stagione i tifosi lo portano in trionfo in piazza durante la festa per la promozione in Serie C1.\nNonostante voglia restare, la societ\u00e0 lo costringe ad un altro trasferimento, questa volta al Cittadella (Serie C1), dove segna 14 gol su 27 incontri disputati, facendosi anche qui amare dalla curva.\nVista l'ottima stagione la Reggina lo inserisce nella rosa che disputer\u00e0 il massimo campionato nella stagione 2003-2004. Sar\u00e0 per tutta la stagione la riserva di Emiliano Bonazzoli, ma segner\u00e0 il suo stesso numero di gol, due, giocando molto meno del compagno.\nA novembre viene convocato per la prima ed ultima volta in Nazionale Under-21 per due partite di qualificazione agli Europei: le giocher\u00e0 entrambe, subentrando nella ripresa.\nL'anno successivo, stagione 2004-2005, viene ceduto in compropriet\u00e0 al : l'allenatore gli preferisce Reginaldo e Barreto, giocher\u00e0 meno del previsto e segner\u00e0 in tutto sei gol. Verso il termine della stagione, al momento di giocare i playoff per la promozione in Serie A, si infortuna gravemente. L'incidente lo terr\u00e0 lontano dal campo anche i primi mesi della stagione successiva.\nIl viene in seguito promosso d'ufficio al posto del , retrocesso in serie C1. I primi mesi della stagione li passa infortunato; durante la convalescenza non scende mai in campo ed a gennaio viene mandato in prestito al Catania. Il suo contributo alla promozione in A dei siciliani consister\u00e0 in sette presenze senza nemmeno un gol.\nNell'estate del 2006 vola in Russia per effettuare un provino con il Saturn, squadra militante nella massima serie locale, ma in seguito preferisce non abbandonare la madrepatria ed accetta l'ingaggio con il , militante in Serie C1.\nIn Puglia delude e realizza solamente due reti in 17 gare disputate: a gennaio 2007 torna al che lo cede in prestito al Novara (Serie C1), dove ritrova il gol con una certa regolarit\u00e0.\nNelle stagioni successive, Dall'Acqua continua a cambiare casacca e ad essere tormentato dagli acciacchi fisici: nell'estate 2007 passa in prestito al , ma dopo un paio di mesi subisce un nuovo grave infortunio che lo mette fuori gioco dopo 11 presenze mettendo a segno 3 reti; l'estate successiva si accasa invece alla , neopromossa in Prima Divisione, dove gioca venti gare.\nNell'estate 2009 rimane senza squadra, in seguito al fallimento del : si allena con il Lecco, quindi il 30 agosto firma un contratto annuale con la , squadra militante in Serie C2. Fuori forma, risolve il suo contratto con la squadra di Castellammare di Stabia il 30 gennaio 2010, ma due giorni dopo si accorda con il Pescina Valle del Giovenco.\nNell'estate del 2010, dopo il fallimento del Pescina, rimane nuovamente senza contratto, quindi il 3 settembre accetta l'ingaggio da parte dell'Opitergina, la squadra che lo ha lanciato appena tornata in Serie D dopo quasi vent'anni; dopo una stagione terminata con la retrocessione della compagine, nel luglio 2011 passa alla Sacilese Calcio, rimanendo in categoria.\nNel dicembre 2012 si trasferisce nei dilettanti del Lentigione in Eccellenza.\nIl 14 giugno 2013 si trasferisce al Formigine in Serie D, sar\u00e0 un anno d'oro per l'attaccante nonostante l'infortunio riscontrato dopo appena 7 giornate, contribuir\u00e0 infatti in maniera decisiva a conquistare il diritto di permanenza nella categoria, la squadra giocava per lui, senza erano persi, era idolatrato in tutto il paese, guadagnandosi il titolo di \"bomber\" .\nNell'estate 2014 si trasferisce all'Atletico San Paolo Padova in Serie D. A settembre passa al Portomansu\u00e8, formazione della Provincia di Treviso, in Promozione.\nNell'estate 2015 passa ai trevigiani del Conegliano, militante in Promozione Veneta."}
{"id": "512867", "revid": "118241033", "url": "https://it.wikipedia.org/wiki?curid=512867", "title": "Retrogradazione dei nodi", "text": " La retrogradazione dei nodi \u00e8 il moto apparente che la linea dei nodi della Luna (cio\u00e8 l'intersezione del piano dell'orbita lunare con l'eclittica, che \u00e8 il piano orbitale della Terra) compie nel corso del tempo. Questo moto \u00e8 retrogrado, cio\u00e8 i nodi si spostano con un andamento che \u00e8 di senso contrario rispetto a come la Luna si muove sull'orbita.\nCome \u00e8 noto il piano su cui giace il cerchio che percorre la Luna sulla volta celeste non giace esattamente sullo stesso piano in cui si trova l'eclittica ma se ne discosta di circa 5\u00b0, e per essere ben definito \u00e8 necessario precisare la posizioni dei punti nodali.\nQuello che si pu\u00f2 osservare \u00e8 che questo punto non \u00e8 fisso e l'angolo di longitudine varia in senso negativo spostandosi di 19,33\u00b0 all'anno con un periodo di 18,61 anni.\nLa causa della retrogradazione dei nodi \u00e8 dovuta alle perturbazioni indotte dal Sole ed al campo gravitazionale della Terra, cui vanno aggiunte sia le forze d'attrazione di Giove sia quelle, anche se in maniera minoritaria, degli altri pianeti.\nLa retrogradazione dei nodi non va confusa con il moto di precessione, in senso diretto con periodo di circa 9 anni, del perigeo e dell'apogeo dell'ellisse che forma l'orbita del nostro satellite.\nA causa delle perturbazioni dovute alla retrogradazione dei nodi ed all'avanzamento del perigeo le eclissi si verificano ognuna in data diversa; se queste non esistessero, ogni passaggio del Sole in uno dei nodi, e quindi ogni eclisse, si verificherebbe negli stessi giorni."}
{"id": "512870", "revid": "73125", "url": "https://it.wikipedia.org/wiki?curid=512870", "title": "Linea dei nodi", "text": ""}
{"id": "512874", "revid": "72387", "url": "https://it.wikipedia.org/wiki?curid=512874", "title": "Maxime Liebermann", "text": ""}
{"id": "512877", "revid": "17351", "url": "https://it.wikipedia.org/wiki?curid=512877", "title": "Daimler-Benz DB-601", "text": ""}
{"id": "512886", "revid": "1272592", "url": "https://it.wikipedia.org/wiki?curid=512886", "title": "Domenico Morosini", "text": "Biografia.\nMembro della famiglia Morosini, era figlio di un Pietro o di un Francesco. Spos\u00f2 una certa Sofia di cui non si conosce il casato ed ebbe diversi figli: Domenico e Marino (che, come vedremo, ebbero importanti incarichi politici e militari), cui vanno aggiunti, probabilmente, Giovanni, Marco e Roberto (e forse un Morosino, che potrebbe per\u00f2 trattarsi del gi\u00e0 citato Domenico); una figlia, infine, fu la seconda moglie del doge Pietro Polani.\nNulla si conosce della sua giovinezza; la prima notizia sul suo conto, riportata nell'epigrafe funeraria, risale al 1124 quando si distinse durante il celebre assedio di Tiro agli ordini del doge Domenico Michiel.\nNel 1147 \u00e8 attestata la sua presenza a Costantinopoli come ambasciatore del doge Pietro Polani. Accompagnato da Andrea Zeno, il Morosini doveva infatti definire con Manuele I le operazioni da condurre contro i Normanni che, approfittando della seconda crociata, avevano occupato Corf\u00f9 e attaccato la Grecia. Nell'ottobre di quello stesso anno fu raggiunto un accordo: i Veneziani offrivano il loro aiuto militare in cambio del rinnovo dei precedenti privilegi mercantili, cui si aggiungeva il permesso di commerciare senza dazi anche a Creta e a Cipro.\nLa flotta venne preparata nell'inverno 1147-48 per salpare poi sotto la guida del doge Polani. Tuttavia, appena arrivati a Caorle, quest'ultimo si ammal\u00f2 e lasci\u00f2 il comando delle milizie al fratello Giovanni e al figlio Naimero; rientrato a Venezia, mor\u00ec poco dopo e il Morosini fu quindi chiamato a succedergli.\nDogado.\nIl nuovo doge si trov\u00f2 subito ad affrontare la guerra contro i Normanni. Le operazioni furono meno facili del previsto, ma si risolsero in un successo: l'assedio di Corf\u00f9 si prolung\u00f2 oltre i sei mesi inizialmente previsti e si concluse nell'estate del 1149 con la resa degli occupanti, mentre a capo Malea la flotta veneto-bizantina sbaragliava le navi di Ruggero II di Sicilia inviate per colpire le coste greche. Tuttavia, solo nel 1154 venne conclusa una pace con re Guglielmo I.\nDopo il conflitto, il Morosini dovette risolvere un'altra spinosa questione: la rivolta di Pola e di altre citt\u00e0 istriane. Nel 1150 pose il figlio Domenico e Marco Gradenigo alla testa di cinquanta galee che riuscirono, non senza difficolt\u00e0, ad avere ragione dei ribelli. Il 2 aprile dello stesso anno i rappresentanti di Pola, Parenzo, Rovigno, Cittanova e Umago giuravano fedelt\u00e0 alla Repubblica, cui si aggiunse pi\u00f9 tardi anche la promissione del vescovo di Pola.\nNello stesso periodo il doge mise mano ai problemi interni, riuscendo ad appianare i contrasti che avevano opposto i Polani al patriarca di Grado Enrico Dandolo e ai Badoer suoi alleati. Il prelato si era infatti nettamente opposto all'intervento veneziano contro i Normanni voluto dal doge Polani che, in risposta, aveva esiliato lui e la sua famiglia distruggendo poi le loro case nei pressi di San Luca; tale condotta aveva suscitato la condanna di papa Eugenio III che emise l'interdetto su Venezia. Verso il 1150 il Morosini medi\u00f2 la riconciliazione facendo sposare una nipote del doge Polani con Andrea Dandolo, nipote del patriarca, che pot\u00e9 tornare in citt\u00e0 con i suoi sostenitori (e con l'approvazione del pontefice).\nNel 1152 il Ducato attacc\u00f2 Ancona che da tempo compiva atti di pirateria contro la flotta commerciale veneziana. Posti al comando del figlio del doge Marino, i legni veneziani indussero rapidamente la citt\u00e0 a concludere un trattato di amicizia.\nPer quanto riguarda la Dalmazia, il doge tent\u00f2 di rafforzarne il controllo nominando suo figlio Domenico conte di Zara, ma ci\u00f2 non imped\u00ec al regno di Ungheria di conquistare Tra\u00f9, Sebenico e Spalato, quest'ultima sede di una diocesi metropolitana. Affinch\u00e9 le citt\u00e0 dalmate non sottomesse non dovessero far riferimento ad un metropolita straniero, nel 1154 papa Anastasio IV concedeva al vescovo Lampridio di Zara il pallio, creandolo primate di tutta la Dalmazia. Tra anni dopo, papa Adriano IV confermava quando gi\u00e0 stabilito e assoggettava la regione al patriarcato di Grado.\nUltimo atto del suo governo fu, nel dicembre 1154, l'invio di una legazione composta dal figlio Domenico con Vitale Falier e Giovanni Bonaldo presso Federico I Barbarossa (allora impegnato nella dieta di Roncaglia) che conferm\u00f2 l'antico \"pactum\" con la Repubblica.\nMor\u00ec nel febbraio del 1156 e venne sepolto a Santa Croce. La tomba \u00e8 stata dispersa dopo la demolizione della chiesa nell'Ottocento, ma si conserva il testo dell'epigrafe, nel quale \u00e8 ripercorsa dettagliatamente la carriera del doge.\nDurante il dogado del Morosini venne introdotta l'usanza della promissione ducale e furono emanate alcune leggi civili sui rapporti fra i coniugi. In questi anni Venezia conobbe un'intensa attivit\u00e0 edilizia con la ricostruzione della contrada di Santa Maria Mater Domini, distrutta da un incendio nel 1149, e la fondazione delle chiese di San Matteo di Murano e di Santa Maria (poi detta \"dei Crociferi\" e oggi \"dei Gesuiti\") con l'annesso ospizio per donne in difficolt\u00e0. Proseguiva, nel frattempo, la costruzione del campanile di San Marco, sotto l'architetto Buono, che fu elevato sino alla cella campanaria."}
{"id": "512887", "revid": "36426", "url": "https://it.wikipedia.org/wiki?curid=512887", "title": "Botticelli", "text": ""}
{"id": "512888", "revid": "1272592", "url": "https://it.wikipedia.org/wiki?curid=512888", "title": "Mela", "text": "La mela (dal latino \"malum\") \u00e8 il falso frutto del melo (Malus domestica), infatti, il vero frutto \u00e8 il torsolo, che invece buttiamo. Il melo ha origine in Asia centrale (attuale Kazakistan) e l'evoluzione dei meli botanici risalirebbe al Neolitico. La specie \u00e8 presente in Italia nominalmente con circa 2000 variet\u00e0, ma la definizione pi\u00f9 precisa \u00e8 difficile data la sovrapposizione storica delle denominazioni, e le specie estinte o irreperibili. Il termine \"mela\" deriva dal latino tardo \"melum\" (dal greco antico , leggi \"m\u00e8lon\") per il classico \"malum\", a sua volta derivante dal dorico \u03bc\u1fb6\u03bb\u03bf\u03bd, leggi \"m\u00e0lon\". Il termine potrebbe essere messo in relazione con la radice indoeuropea \"*mal\" - dal significato di \"essere molle\", \"dolce\", ed avere forse un legame con \"malva\" e \"miele\".\nDescrizione.\nLa mela \u00e8 il \"frutto\" pi\u00f9 destagionalizzato (lo si trova tutto l'anno) e ci\u00f2 richiede la presenza di impianti che provvedono alla conservazione e ne distribuiscano la disponibilit\u00e0 su di un ampio arco di tempo. La maturazione naturale varia da fine agosto a met\u00e0 ottobre.\nLa disponibilit\u00e0 alla conservazione naturale dei frutti \u00e8 drasticamente diversa nelle differenti variet\u00e0; dati gli elevati contenuti in acidi organici, di norma la conservazione va da uno a quattro mesi.\nNella conservazione industriale sono importanti le condizioni fisiche in cui questa avviene. Dopo il raccolto, i frutti sono conservati a temperature da 1,0 a 3,5\u00a0\u00b0C con umidit\u00e0 relativa del 59-68%. Per conservazioni prolungate si ricorre a conservazioni in celle con atmosfera controllata (pi\u00f9 ricca di azoto).\nLa mela ha un potere antiossidante (ORAC) molto elevato, con un indice di valore attorno a 4275, con variazioni in funzione del tipo di mela considerata, in quanto contiene provitamina A, vitamine B1, B2, B6, E e C, acido citrico, acido malico, niacina e acido folico, insieme a flavonoidi e carotenoidi.\nLe mele sono destinate prevalentemente al consumo casalingo, sia immediato che in cucina per la preparazione di primi, secondi e soprattutto diversi dolci. Inoltre si presta anche ad essere utilizzata per preparare in casa maschere di bellezza antiet\u00e1 e impacchi nutrienti per capelli secchi.\nAltre destinazioni per le mele in industria sono: produzione di succhi, sidro, olio di semi di mela (molto utilizzato nei paesi del nord Europa ed ottenuto come sottoprodotto dalla produzione del succo e del sidro), creme, fette di mela essiccate, produzione di alcol da distillazione da fermentati.\nGli obiettivi del miglioramento genetico riguardano l'ottenimento di piante resistenti agli insetti, in particolare ai rodilegno, difficilmente contrastabili, al colpo di fuoco batterico, alla ticchiolatura, oidio e afidi. Si punta anche all'ottenimento, per le variet\u00e0 commerciali pi\u00f9 note, di cloni autofertili.\nProduzione.\nLa produzione mondiale di mele nel 2018 \u00e8 stata di 86 milioni di tonnellate; la Cina da sola ha contribuito per il 46% del totale, seguita a grande distanza da Stati Uniti e Polonia.\nVariet\u00e0.\nEsistono circa variet\u00e0 di mele di diversa origine nei vari paesi, differenti per colore, consistenza, sapore e contenuti nutrizionali.\nAlcune di queste variet\u00e0 sono tradizionali, altre sono note per la loro denominazione commerciale. Ecco alcuni esempi:"}
{"id": "512891", "revid": "33689", "url": "https://it.wikipedia.org/wiki?curid=512891", "title": "Dani (popolo)", "text": "I Dani (\"Daner\" in danese) erano un'antica trib\u00f9 germanica del nord in quelle che oggi sono la Svezia meridionale e le isole danesi. Non sono menzionati da Tacito nella \"Germania\", opera in cui invece parla dei Geti e/o Goti e dei Suioni (antenati degli svedesi). Sono menzionati da Giordane (Getica III.23) con il nome di \"Dani\" e da Procopio.\nIl nome \"Daner\" \u00e8 la radice etimologica di danesi. Giordane sostiene (nel suo libro Getica, III.23: \"Dani, ex ipsorum stirpe progressi, Herulos propriis sedibus expulerunt, qui inter omnes Scandiae nationes nomen sibi ob nimia proceritate affectant praecipuum\") che i Dani appartenevano allo stesso ceppo dei \"Suetidi\" (svedesi, \"Suithiod\"?) e che espulsero gli Eruli, impossessandosi delle loro terre. . \nLentamente, il piccolo regno di confine dei Dani si evolse fino a costituire il nucleo statuale dell'attuale Regno di Danimarca. \nI Dani sono tra i cristiani che partecipano alla Prima crociata nella \"Gerusalemme liberata\" di Torquato Tasso, al comando del loro giovane re Sveno."}
{"id": "512893", "revid": "124888110", "url": "https://it.wikipedia.org/wiki?curid=512893", "title": "OK Italia", "text": "Ok Italia \u00e8 il 10\u00ba album in studio del cantautore italiano Edoardo Bennato del 1987.\nIl disco.\nCon questo album, Bennato cambia casa discografica: il suo approdo alla Virgin rappresenta la conferma delle sue potenzialit\u00e0 commerciali, e non solo, anche all'estero. Il disco non deluder\u00e0 le aspettative, rivelandosi un successo. Musicalmente Bennato abbandona quasi completamente le radici blues per darsi all'hard rock, genere precedentemente esplorato in \"Kaiwanna\". In molti brani fa capolino anche l'elettronica, come in \"Chi beve, chi beve\", spaccato delle contraddizioni della sua amata citt\u00e0. Il disco contiene per\u00f2 un paio di brani che convincono in parte, iniziando il cammino verso la reiterazione delle tematiche che caratterizzer\u00e0 i lavori futuri.\nTracce.\nLATO A\nLATO B"}
{"id": "512895", "revid": "125359335", "url": "https://it.wikipedia.org/wiki?curid=512895", "title": "Bioplastica", "text": "La bioplastica \u00e8, secondo la definizione data dalla \"European Bioplastics\", un tipo di plastica che pu\u00f2 essere biodegradabile, a base biologica (bio-based) o possedere entrambe le caratteristiche. Pi\u00f9 precisamente:\nSecondo la definizione data da Assobioplastiche, per bioplastiche si intendono quei materiali e quei manufatti, siano essi da fonti rinnovabili che di origine fossile, che hanno la caratteristica di essere biodegradabili e compostabili. Assobioplastiche suggerisce quindi di non includere nelle bioplastiche quelle derivanti (parzialmente o interamente) da biomassa, che non siano biodegradabili e compostabili, indicandole piuttosto con il nome \"plastiche vegetali\".\nEsempi di bioplastiche.\nAlcuni esempi di bioplastiche sono:\nVantaggi.\nUna bioplastica pu\u00f2 essere biodegradabile se deriva da materiali organici come ad esempio il frumento, il mais oppure dalla barbabietola.\nUna bioplastica pu\u00f2 essere biodegradabile e costituita del tutto o in parte da materie prime vegetali rinnovabili annualmente (biomassa): in questo caso si definisce \"bio-based\" (a base biologica).\nAttualmente l'unico standard a livello europeo che precisa cosa si intenda per \"materia plastica biodegradabile\" \u00e8 il EN 13432 del 2002, dedicato agli imballaggi compostabili, adottato in Italia con il nome di UNI EN 13432:2002 e determina i criteri di compostabilit\u00e0 di una determinata bioplastica in un impianto di compostaggio industriale, quindi a temperature elevate (55-60\u00a0\u00b0C), ad un determinato livello di umidit\u00e0, in presenza di ossigeno: condizioni decisamente pi\u00f9 adatte alla biodegradazione che non le naturali condizioni di biodegradazione nel terreno, in acqua dolce o in ambiente.\nLe bioplastiche attualmente sul mercato sono composte principalmente da farina o amido di mais, grano o altri cereali. Quelle certificate biodegradabili e compostabili, in accordo con la Norma Europea EN 13432, se correttamente smaltite dopo l'uso (in accordo con le pratiche del proprio Comune di residenza), costituiscono parte del compost creato dagli impianti di compostaggio industriale: concime fertilizzante che pu\u00f2 essere impiegato in agricoltura.\nDegli specifici tipi di bioplastica possono essere usati in agricoltura per la pacciamatura sotto forma di biotelo e risolvono il problema dello smaltimento, in quanto la pellicola \u00e8 lasciata a decomporsi naturalmente sul terreno.\nCritiche.\nLe bioplastiche possono ridurre la disponibilit\u00e0 di derrate alimentari, se prodotte a partire da prodotti agricoli come il mais (\"Zea mays\"). La terra necessaria per coltivare la materia prima per le plastiche \"a base biologica\" attualmente prodotte in tutto il mondo ammonta a circa lo 0,02% della superficie coltivabile. Se invece basassimo tutta la produzione mondiale attuale di plastiche fossili sulla biomassa come materia prima, la percentuale salirebbe al 5%. La direzione per\u00f2 verso cui l'UE vuole tendere \u00e8 quella dell'economia circolare, ovvero di utilizzare piuttosto materie prime alternative, provenienti da rifiuti e flussi secondari dell'agricoltura e della produzione alimentare."}
{"id": "512899", "revid": "121812436", "url": "https://it.wikipedia.org/wiki?curid=512899", "title": "Gianni Cerqueti", "text": "Carriera.\nSi avvicina presto al mondo del giornalismo sportivo, lavorando dapprima in una piccola emittente romana, Videouno, e poi approdando in Rai come conduttore del notiziario sportivo del TG 3 \"Derby\", alternandosi con Ivana Vaccari, Silvio Sarta e Fabio Cortese. La sua prima telecronaca diretta calcistica in Rai \u00e8 Carl Zeiss Jena - , incontro di Coppa delle Coppe giocatosi il 26 ottobre 1988.\nNel 1994 affianca Bruno Pizzul nella semifinale di USA '94 Bulgaria-Italia; nel 1995 conduce con Paola Ferrari la trasmissione sportiva \"Dribbling\" su Rai 2, in seguito diviene un volto noto di \"90\u00ba minuto\", e a lui viene spesso affidata la partita di cartello di Serie A tra quelle giocate al pomeriggio. Nel 1998 segue il Giro d'Italia di ciclismo con collegamenti dalla moto.\nDopo i Mondiali nippo-coreani del 2002 e il pensionamento di Bruno Pizzul, diviene con Stefano Bizzotto la voce per le partite della Nazionale azzurra: nel 2003, col passaggio del collega agli incontri dell'Under 21, rimane l'unico commentatore della rappresentativa italiana venendo poi sostituito da Marco Civoli dopo l'Europeo 2004. Rimpiazza quest'ultimo, inviato a Pechino per i Giochi olimpici, in occasione dell'amichevole con l'Austria del 20 agosto 2008.\nDalla stagione 2006-2007, che vede il ritorno in Rai della UEFA Champions League, e fino alla stagione 2011-2012, \u00e8 assieme a Carlo Nesti e Stefano Bizzotto uno dei telecronisti ufficiali degli incontri del mercoled\u00ec trasmessi in prima serata su Raiuno e Raidue.\nHa commentato quindi tutte le finali di quel periodo, compresi i successi del Milan nel 2007 sul Liverpool ad Atene e dell'Inter nel 2010 sul a Madrid. Nonostante sia stato sostituito dopo poco tempo alle cronache della Nazionale, \u00e8 di fatto la prima voce Rai del calcio di club: a lui vengono affidate anche le principali partite, finali comprese, della Coppa Italia e della Supercoppa. Dal 2013 \u00e8 uno degli opinionisti fissi di Zona11pm. \u00c8 uno degli ospiti fissi nei post-partita a \"Il grande match\" per il Campionato europeo di calcio 2016. All'interno della trasmissione \"Zona 7 Europei\" la sua rubrica social #chiediloagianni ottiene grandi consensi.\nIl 28 febbraio 2021, Cerqueti va in pensione dopo 40 anni di carriera, di cui 34 in Rai. "}
{"id": "512901", "revid": "122364825", "url": "https://it.wikipedia.org/wiki?curid=512901", "title": "Marco Civoli", "text": "Carriera.\nEsordisce presso l'emittente locale lombarda dei padri paolini \"Telenova\". Entrato in Rai nel 1988, oltre a condurre e ad intervenire in programmi sportivi come la \"Domenica Sportiva\" e \"Sport2 Sera\", \u00e8 telecronista di calcio. Diventa il telecronista ufficiale (con commento tecnico alternativamente di Sandro Mazzola, Fabio Capello, Walter Zenga, Salvatore Bagni) delle partite della Nazionale italiana di calcio nel 2004, dopo il campionato europeo di calcio 2004 in Portogallo, commentato da Gianni Cerqueti. Affiancato da Sandro Mazzola, \u00e8 la voce della vittoria della Nazionale al campionato mondiale di calcio 2006.\nDal 13 settembre 2006, in occasione del ritorno in Rai della massima competizione calcistica europea per club, conduce \"Un mercoled\u00ec da Campioni\", il programma di Rai 1 che propone le sintesi in differita di tutti gli incontri del mercoled\u00ec della Champions League, dopo la partita pi\u00f9 importante della giornata trasmessa dalla stessa rete in prima serata. Insieme a Salvatore Bagni ha effettuato la telecronaca delle partite disputate dalla nazionale di calcio italiana nel campionato europeo di calcio 2008 e della Confederations Cup 2009. Nella stagione 2008-2009 ha condotto \"Replay\" su Rai 3 il luned\u00ec in seconda serata.\nNel 2010 commenta le partite della Nazionale italiana al campionato mondiale di calcio 2010, sempre con Salvatore Bagni. Il 10 agosto 2010 effettua l'ultima telecronaca della Nazionale italiana (nella partita persa 1-0 a Londra contro la Costa d'Avorio); in quell'occasione viene affiancato da Bruno Gentili, che poi gli succeder\u00e0 nelle telecronache della Nazionale italiana di calcio. Dal 28 agosto dello stesso anno passa alla conduzione de \"La Domenica Sportiva\" insieme a Paola Ferrari, rimanendo poi nel cast della trasmissione come opinionista. Nell'estate del 2014 \u00e8 nel cast del programma comico-sportivo \"Maxinho do Brazil\" su Rai Sport 1, occupandosi delle telecronache \"alternative\" del mondiale di calcio brasiliano.\nDal dicembre 2014 al 2016 \u00e8 vicedirettore di Rai Sport. \u00c8 uno degli ospiti fissi nei post-partita a \"Il grande match\" per il Campionato europeo di calcio 2016 e a \"Dribbling Europei\" per il Campionato europeo di calcio 2020.\nAltre attivit\u00e0.\n\u00c8 sindacalista dell'Usigrai, sindacato dei giornalisti Rai.\nInsieme a Mauro Sandreani ha prestato la sua voce per il commento delle partite nei capitoli del videogioco Pro Evolution Soccer da \"PES 4\" a \"PES 2008\" usando lo pseudonimo \"Marco Meccia\"."}
{"id": "512905", "revid": "2145227", "url": "https://it.wikipedia.org/wiki?curid=512905", "title": "Antonio Mar\u00eda Claret y Clar\u00e1", "text": "Biografia.\nVenne ordinato sacerdote il 13 giugno 1835. Si rec\u00f2 a Roma nel 1839 e tent\u00f2 di farsi inviare nelle terre di missione ma, a causa della sua salute cagionevole, venne rifiutato sia dalla Congregazione Propaganda Fide che dai gesuiti.\nTornato in patria, si dedic\u00f2 all'organizzazione delle missioni popolari nella sua patria (la Catalogna) e nelle isole Canarie, guadagnandosi la fama di grande predicatore. Il 16 luglio 1849 fond\u00f2 a Vic la Congregazione dei Missionari figli del Cuore Immacolato di Maria o dei \"Cordis Mariae Filii\" (C.M.F.) detti anche \"Clarettiani\", dedita all'apostolato e soprattutto all'attivit\u00e0 missionaria.\nNominato da Pio IX arcivescovo di Santiago di Cuba il 20 maggio 1850, si trasfer\u00ec a Cuba, dove rimase fino al 1860. Claret si dedic\u00f2 subito alla riforma del clero, lottando contro il concubinato e promuovendo una formazione pi\u00f9 attuale dei sacerdoti in seminario.\nAl suo ritorno in Spagna, venne trasferito alla sede titolare di Traianopoli di Rodope e divenne confessore della regina Isabella; prese parte al Concilio Vaticano I, dove fu tra i principali sostenitori della proclamazione del dogma dell'infallibilit\u00e0 papale.\nIn seguito all'insurrezione del 1868, segu\u00ec nel suo esilio la regina e mor\u00ec a Narbona nel 1870 all'et\u00e0 di 62 anni. Il suo corpo riposa nella Casa madre dei clarettiani a Vic.\nIl culto.\n\u00c8 stato beatificato il 25 febbraio 1934 da papa Pio XI, ed \u00e8 stato canonizzato da papa Pio XII il 7 maggio 1950.\nLa memoria liturgica \u00e8 il 24 ottobre (il 23 nella messa tridentina). A Claret \u00e8 attribuito il testo, oggi giunto a noi con aggiunte e riferimenti all'et\u00e0 contemporanea, \"Quindici minuti con Ges\u00f9\".\nGenealogia episcopale.\nLa genealogia episcopale \u00e8:"}
{"id": "512908", "revid": "36426", "url": "https://it.wikipedia.org/wiki?curid=512908", "title": "Contrade di Siena", "text": ""}
{"id": "512909", "revid": "122826693", "url": "https://it.wikipedia.org/wiki?curid=512909", "title": "Post-hardcore", "text": "Il post-hardcore (noto anche come post-core) \u00e8 un genere musicale derivato dall'hardcore punk statunitense.\nIl genere prese forma tra la met\u00e0 e la fine degli anni ottanta, in particolare grazie a band legate alla SST Records e alla Dischord Records di Washington, dove operavano i Fugazi di Ian MacKaye. Inoltre nello stesso periodo esisteva un certo numero di gruppi, tra cui Big Black e Jawbox, che erano fortemente influenzati dal noise rock e fondevano quest'ultimo con l'hardcore punk. Altre band appartenenti al genere furono invece influenzate da gruppi post-punk dei primi anni 80 come Gang of Four, Public Image Limited, Joy Division e Wire.\nStoria.\nAnni '80.\nIl post-hardcore si svilupp\u00f2 a partire dall'hardcore punk, caratterizzato da tempi molto rapidi e potenti linee di basso.\nAttorno alla met\u00e0 degli anni ottanta, parecchie band hardcore negli Stati Uniti iniziarono a sperimentare in questo genere oltre alla sua forma standard. Generalmente i primi gruppi di questo nuovo stile erano sotto contratto con la SST Records; tra questi si distinsero Minutemen, H\u00fcsker D\u00fc, Meat Puppets, Dinosaur Jr. e Gone, influenzati dalla fase artistica pi\u00f9 sperimentale dei Black Flag e di Greg Ginn.\nMolte di queste formazioni si ispiravano in ugual modo anche al noise rock degli anni ottanta capitanato dai Sonic Youth. Anche gruppi come gli Squirrel Bait o i Big Black di Steve Albini e i successivi progetti di Albini Rapeman e Shellac sono considerati post-hardcore. Il critico Steven Blush ha descritto i Big Black come:\nAnche i Naked Raygun utilizzarono \"testi obliqui e aspre melodie post-punk\". Le pubblicazione successive della Dischord resero lo stile pi\u00f9 ampio, in particolare grazie all'attivit\u00e0 dei Fugazi, ma anche di Embrace, Rites of Spring, Nation of Ulysses, Jawbox, Shudder to Think e Lungfish.\nAnni '90.\nNegli anni novanta si verific\u00f2 una nuova diffusione del post-hardcore all'interno della scena youth crew, grazie a Fugazi, Unsane, Quicksand, Helmet, Glassjaw e On the Might of Princes. Inoltre alcuni gruppi art punk come Drive Like Jehu, Unwound, Les Savy Fav, Refused, Hot Water Music, Cap'n Jazz e At the Drive-In, furono importanti per il post-hardcore di quegli anni.\nAnni 2000.\nAlla fine degli anni novanta una nuova ondata di band post-hardcore rese popolare il genere. Tra queste si distinsero Thursday, Envy, Thrice, Finch e Poison the Well, questi ultimi devoti anche al metalcore. Intorno al 2003, vari gruppi post-hardcore si erano guadagnati le attenzioni delle major, in particolare della Island Records, che mise sotto contratto Thrice e Thursday, della Atlantic Records, con cui firmarono i Poison the Well, della Geffen Records che rilev\u00f2 i Finch dalla Drive-Thru Records, e della Epitaph Records, con cui hanno firmato band molto famose nel panorama post-hardcore attuale, come Sleeping with Sirens, Asking Alexandria, Coldrain e Attila, fra le altre. Nello stesso periodo il genere inizi\u00f2 ad ottenere ottime vendite, con \"The Artist in the Ambulance\" dei Thrice e \"War All the Time\" dei Thursday che si piazzarono rispettivamente alla posizione numero 16 e numero 7 della Billboard 200.\nNello stesso periodo si formarono molti nuovi complessi post-hardcore che incorporavano elementi pop punk e alternative rock. In particolare ottennero successo The Used, Hawthorne Heights, Senses Fail, From First to Last ed Emery e Sleeping with Sirens, oltre ai canadesi Silverstein e Alexisonfire.\nQuesta nuova ondata di gruppi post-hardcore ottenne grande visibilit\u00e0 mainstream grazie ad MTV e Warped Tour. I The Used hanno pubblicato alcune hit minori prima di ottenere due dischi d'oro per gli album \"The Used\" e \"In Love and Death\", cos\u00ec come il debutto degli Hawthorne Heights \"The Silence in Black and White\".\nVarie tendenze musicali e diramazioni.\nElettronica.\nGli inglesi Enter Shikari sono divenuti noti per aver creato uno stile musicale particolare, in cui la componente elettronica della loro musica \u00e8 largamente rappresentata da sonorit\u00e0, tra gli altri generi, da trance, drum and bass e dubstep, portando alla nascita di un'altra corrente (negli anni 2000 e 2010 in continua crescita) chiamata electronicore. Con il loro album di debutto, intitolato \"Take to the Skies\" e pubblicato indipendentemente, hanno svettato fino alla quarta posizione tra le classifiche britanniche. Altri esponenti sono gli statunitensi I See Stars e Attack Attack!, i quali per\u00f2 attingono pi\u00f9 dal metalcore piuttosto che dal post-hardcore originale.\nQueste band e molte altre si caratterizzano per aver introdotto sintetizzatori e tastiere all'interno della strumentazione tipica di questo genere. La particolarit\u00e0 di questa musica sta nel dover unire due generi musicali in forte contrasto tra loro, con strutture musicali spesso atipiche, in cui ritmi tipici della musica da ballo sono affiancati ai breakdown, le chitarre e i sintetizzatori si uniscono tra loro creando trame sonore, giocando sull'impiego di chitarre aggressive e sotto-accordate, spesso vicine al metalcore.\nProgressive e sperimentale.\nFra tutti i sottogeneri del punk, il post-hardcore \u00e8 forse lo stile pi\u00f9 musicalmente eclettico, complesso ed elaborato dal punto di vista compositivo. Negli ultimi anni vi sono state sempre pi\u00f9 band che hanno seguito le tracce degli At the Drive-In, noti per la loro miscela di progressive e hardcore, che hanno lavorato in particolar modo nel proporre sonorit\u00e0 innovative e sperimentali. Band che uniscono il post-hardcore al progressive rock presentano una musica altamente tecnica ed elaborata, con una forte componente melodica, affiancata a elementi tipici del genere come voci in scream, breakdown, ritmiche veloci e aggressive. Esempi di \"progressive post-hardcore\" sono band come Of Machines, PMtoday, Exit Ten, First Signs of Frost, Dance Gavin Dance, e Devil Sold His Soul."}
{"id": "512912", "revid": "110157", "url": "https://it.wikipedia.org/wiki?curid=512912", "title": "Wiler bei Utzenstorf", "text": "Wiler bei Utzenstorf (toponimo tedesco) \u00e8 un comune svizzero di 910 abitanti del Canton Berna, nella regione dell'Emmental-Alta Argovia (circondario dell'Emmental).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nWiler bei Utzenstorf \u00e8 servito dall'omonima stazione sulla ferrovia Emmentalbahn.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "512913", "revid": "1305772", "url": "https://it.wikipedia.org/wiki?curid=512913", "title": "Chiappe", "text": ""}
{"id": "512917", "revid": "62004", "url": "https://it.wikipedia.org/wiki?curid=512917", "title": "Record del mondo di sci nautico", "text": "La seguente tabella riporta i record del mondo maschili e femminili delle diverse discipline dello sci nautico.\n\"Nota: dati aggiornati al 1\u00ba dicembre 2011\"\nLa disciplina dello ski fly \u00e8 stata vietata in competizione dalla Federazione Internazionale di Sci Nautico a causa dell'alto livello di pericolosit\u00e0.\nSi riportano inoltre di seguito i record del mondo maschili e femminili delle diverse discipline dei piedi nudi.\n\"Nota: dati aggiornati al 19 gennaio 2008\""}
