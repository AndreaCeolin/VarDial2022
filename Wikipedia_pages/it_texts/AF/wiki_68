{"id": "489791", "revid": "1305772", "url": "https://it.wikipedia.org/wiki?curid=489791", "title": "Ascendancy (videogioco)", "text": "Ascendancy \u00e8 un videogioco strategico a turni per MS-DOS sviluppato da The Logic Factory e pubblicato nel 1995.\nTrama.\nIn \"Ascendancy\" ventuno specie differenti si affrontano per il dominio della galassia, visualizzata nel filmato introduttivo come una galassia a spirale.\nOgni specie ha personalit\u00e0, storia e abilit\u00e0 speciali uniche nella lotta per l'ascesa a forma di vita dominante. L'obiettivo sar\u00e0 quello di colonizzare nuovi mondi, costruire le infrastrutture terrestri e orbitali e aprire nuovi campi del sapere tramite la ricerca scientifica, sempre mantenendo i contatti diplomatici con le altre specie.\nLa partita inizia quando la specie arriva a un passo dal disporre della tecnologia per viaggiare attraverso le \"rotte stellari\" (\"star lane\"). Queste sono dei wormhole che collegano punto a punto i diversi sistemi stellari, e si distinguono in blu (viaggi normali e brevi) e rosse (viaggi lenti e lunghi). La tecnologia per i viaggi interstellari viene chiamata \"Navigazione spazio-tempo\" e il dispositivo che la consente \"guida stellare\" (sostituibile con \"iperguida stellare\" dopo la scoperta della \"Esplorazione avanzata\").\nModalit\u00e0 di gioco.\nL'azione di gioco \u00e8 simile ai giochi della serie \"Master of Orion\" (detta 4X). \nOgni partita \u00e8 generata casualmente su un modello di galassia sferoidale di dimensioni impostabili, con da 3 a 7 giocatori (specie), ciascuno dei quali controlla inizialmente solo il proprio pianeta di origine.\nLa mappa galattica, tridimensionale, \u00e8 completamente ruotabile e zoomabile, cos\u00ec come quella dei sistemi stellari.\nLo scopo principale delle tecnologie scaturite dalla ricerca \u00e8 quello di creare una flotta per la colonizzazione e la difesa. Le due cose sono collegate, dato che il numero massimo di navi \u00e8 calcolato in base ai sistemi stellari controllati dal giocatore. Le dimensioni delle navi sono: piccola, media, grande e enorme. L'aspetto e alcune caratteristiche delle singole navi cambiano a seconda della specie.\nLe navi sono completamente personalizzabili e modulari. Un numero limitato di moduli proporzionale alla dimensione della nave pu\u00f2 essere installato, e dopo la costruzione di uno spazioporto orbitale \u00e8 possibile modificare i moduli installati su una nave, aggiornandola alle pi\u00f9 recenti tecnologie.\nLe navi si spostano tra un sistema e l'altro lungo le rotte stellari, mentre all'interno dei sistemi avvengono i movimenti di dettaglio tra un pianeta e l'altro e i combattimenti. I pianeti, di dimensioni e caratteristiche variabili, sono suddivisi in caselle dove possono essere edificate varie strutture di superficie.\nLa diplomazia consente di scegliere domande preimpostate per scambiare tecnologie, mappe e rotte stellari e di chiedere aiuto militare in un sistema stellare specifico ad un'altra specie. \nLe informazioni su un particolare oggetto sono ottenibili semplicemente premendo SHIFT e cliccando sull'oggetto. Le schermate possono essere chiuse con ESC o cliccando in uno dei quattro vertici dello schermo.\nRiconoscimenti.\n\"Ascendancy\" ricevette numerosi riconoscimenti, fra cui il premio \"Best Strategy Software\" di PC Gamer nel novembre 1995 e il Codie Award come \"Best Strategy Software\" del 1996.\nVersione per iOS.\nUna versione per iOS \u00e8 stata pubblicata sull'App Store nel 2011"}
{"id": "489793", "revid": "599013", "url": "https://it.wikipedia.org/wiki?curid=489793", "title": "Deutsches Afrikakorps", "text": "Il Deutsches Afrikakorps (\"DAK\"), pi\u00f9 semplicemente Afrikakorps, fu una grande unit\u00e0 dell'esercito tedesco a livello di corpo d'armata, che venne approntata e inviata nel febbraio del 1941 in Libia, con lo scopo di sostenere le forze italiane messe a dura prova dall'8\u00aa armata britannica sul fronte del Nordafrica durante la seconda guerra mondiale. L'Afrikakorps, pur mantenendosi sempre una formazione distinta, col tempo diede sempre un maggior contributo alle diverse organizzazioni d'armata che si crearono durante la campagna a sostegno delle forze del Regio Esercito Italiano.\nStrettamente parlando, il termine Deutsches Afrikakorps si riferisce solo al quartier generale del corpo e alle unit\u00e0 distaccate presso di esso, anche se alcuni scrittori usano erroneamente il termine con noncuranza per riferirsi a tutte le unit\u00e0 tedesche in nord-Africa prima della ritirata in Tunisia.\nDopo l' operazione Compass effettuata con successo dal Regno Unito e Australia e che port\u00f2 alla cattura di 130.000 soldati italiani, divenne reale la minaccia di consegnare il Nord Africa agli Alleati. In risposta a tale minaccia, alla fine di febbraio 1941 Adolf Hitler decise di inviare truppe in Nord Africa per aiutare l'alleato Benito Mussolini, prevenendo una sua sconfitta certa con l'Operazione Sonnenblume.\nDal 14 febbraio nuove unit\u00e0 giunsero con continuit\u00e0 a Tripoli: l'11 marzo, giunse il primo consistente reparto corazzato, il 5\u00ba reggimento panzer, dotato di 150 carri armati, appartenente alla 5. Panzer-Division, rinominata successivamente, il 1\u00ba ottobre, 21\u00aa divisione corazzata, comandata dal generale Johann von Ravenstein, e, entro la fine di maggio, venne sbarcata l'intera 15\u00aa divisione corazzata, comandata dal generale Hans-Karl von Esebeck.\nIl Generalleutnant tedesco Erwin Rommel prese il comando a marzo della 5. Divisione Leggera e della 15. Panzer-Division e, non appena sbarcate le prime truppe dal mercantile Alicante, le colloc\u00f2 in difesa di El-Agheila, dove si era arrestata l'avanzata degli inglesi. Furono queste le unit\u00e0 iniziali che costituirono l'Afrika Korps, inizialmente sotto comando italiano.\nAl nucleo iniziale dell'Afrika Korps seguirono altre grandi unit\u00e0, le pi\u00f9 importanti delle quali furono: la Divisione z.b.V. (\"zur besonderen Verwendung\", con compiti speciali) \"Afrika\", che venne creata come divisione di fanteria e divenne lentamente una divisione completamente motorizzata, e quindi rinominata come 90. leichte Afrika-Division (90\u00aa Divisione leggera) giunta in Africa settentrionale al completo in autunno al comando del generale Max S\u00fcmmermann, dopo che in un primo momento era giunto il 361\u00ba reggimento della 90. leichte Afrika-Division, la 13\u00aa compagnia dell'800\u00ba reggimento \"Brandenburg\".\nStruttura.\nDurante l'estate del 1941 l'OKW prese la decisione di potenziare la struttura di comando in Africa settentrionale creando un nuovo quartier generale chiamato \"Panzergruppe Afrika\" istituito il 1\u00ba settembre 1941 al comando di Erwin Rommel promosso nel luglio 1941 General der Panzertruppe, ribattezzato Panzerarmee Afrika il 30 gennaio 1942 al comando di Erwin Rommel promosso il 1\u00ba febbraio 1942 al grado di Generaloberst (Colonnello generale); nella seconda met\u00e0 del 1942 giunsero in Africa la 164\u00aa divisione di fanteria leggera, comandata dal generale Carl-Hans Lungershausen, la Brigata paracadutisti \"Ramcke\" (che prendeva il nome dal suo comandante Hermann-Bernhard Ramcke) e la 10\u00aa divisione corazzata, comandata dal generale Wolfgang Fischer. Nell'estate 1942 Rommel venne promosso Generalfeldmarschall.\nIl comando del DAK venne affidato al General der Panzertruppen Wilhelm Ritter von Thoma e al comando della Panzerarmee Afrika Rommel, il quale era subordinato al comandante in capo del fronte del Nord Africa, il generale italiano Italo Gariboldi, sia pure con il diritto di appellarsi a Berlino in caso di disaccordo; tale situazione continu\u00f2 fino al 1943 per un duplice ordine di ragioni: le truppe dell'Asse erano composte in massima parte da italiani ed egli non ebbe mai al suo comando pi\u00f9 di cinque divisioni tedesche, ed i rifornimenti via mare erano trasportati con mercantili italiani. Rommel tuttavia, per reputazione e personalit\u00e0, di fatto riusc\u00ec sempre ad imporre il suo punto di vista all'alleato e, in caso di richieste o istruzioni, si rivolse sempre al F\u00fchrer o all'Oberkommando der Wehrmacht.\nUnit\u00e0 dipendenti.\nL'anno ed il mese riportato indicano il primo impiego nella campagna d'Africa.\nDipendenze gerarchiche.\nDurante l'estate del 1941 l'OKW potenzi\u00f2 la struttura di comando in Africa creando un nuovo quartier generale chiamato Panzergruppe Afrika, alle cui dipendenze venne posto il DAK insieme ad alcune unit\u00e0 aggiuntive tedesche che erano state mandate in Africa, cos\u00ec come due corpi delle unit\u00e0 italiane.\nEssendo il \"Panzergruppe Afrika\" una grande unit\u00e0 all'incirca equivalente ad un'armata, il 30 gennaio 1942 venne ribattezzato come Panzerarmee Afrika.\nDopo la prima battaglia di El Alamein e la battaglia di Alam Halfa, l'OKW aument\u00f2 ancora la sua presenza in Africa creando la Deutsch-Italienische Panzerarmee (Armata corazzata italo-tedesca) che, duramente sconfitta nella El Alamein, si trov\u00f2 ad affrontare l'invasione alleata del Nord-Africa occidentale e nella successiva difesa della Tunisia poteva avvalersi di quello che restava dell'Afrikakorps, della 164\u00aa Divisione leggera, della Brigata paracadutisti Ramcke e del XX e XXI Corpo italiani. Essendo diventata la priorit\u00e0 dell'Asse la difesa delle Tunisia, nel novembre 1942 venne inviata in Africa la divisione von Broich, successivamente denominata von Manteuffel, nel dicembre 1942 venne inviata in Tunisia la 334\u00aa divisione fanteria e infine, nel marzo 1943, furono trasferite sempre in Tunisia la 999 leichte Afrika Division e la Divisione Hermann G\u00f6ring della Luftwaffe.\nIl 23 febbraio 1943 quello che restava della Deutsch-Italienische Panzerarmee venne inquadrato nella 1\u00aa Armata italiana posta sotto il comando del generale italiano, Giovanni Messe (23 febbraio - 12 maggio 1943), mentre Rommel venne posto al comando di un nuovo Heeresgruppe Afrika (Gruppo d'armate Africa) creato per controllare sia la 1\u00aa Armata italiana che la 5. Panzerarmee, costituita dalle grandi unit\u00e0 italiane e tedesche che a partire dal novembre 1942 erano state inviate in Tunisia. I resti del DAK e delle altre unit\u00e0 sopravvissute della 1\u00aa Armata italiana si ritirarono in Tunisia e si persero, assieme all'Heeresgruppe Afrika nella resa generale del 13 maggio. Il messaggio finale che annunciava la resa si concludeva con \"Heia Safari\" (Buona caccia), il grido di battaglia dell'Afrikakorps.\nStoria.\nIl 19 agosto 1940 Benito Mussolini, terminata con la vittoria dell'Asse la campagna di Francia, ordin\u00f2 alla 10\u00aa Armata, comandata dal Maresciallo d'Italia Rodolfo Graziani, divenuto Governatore della Libia a seguito della morte di Italo Balbo, di invadere l'Egitto. Le operazioni ebbero inizio il 13 settembre e le forze italiane iniziarono ad avanzare in direzione di Alessandria ma le forze britanniche, comandate dal generale Archibald Wavell, non accettarono battaglia, preferendo ripiegare ad est verso Marsa Matruh per accorciare le loro linee di comunicazione, e, il 16 settembre, le truppe italiane occuparono Sidi el Barrani ma, il 9 dicembre, gli inglesi sferrarono una controffensiva sulla direttrice della via Balbia con il XIII corpo, comandato dal generale Richard O'Connor, formato dalla 7\u00aa divisione corazzata, comandata dal generale Michael O'Moore Creagh, e dalla 6\u00aa divisione di fanteria australiana, comandata dal generale Iven Giffard Mackay.\nI combattimenti iniziarono il 10 dicembre e, dopo un intenso fuoco di sbarramento, i carri da fanteria britannici Matilda travolsero velocemente le difese italiane, prive di efficaci armi anticarro e dotate degli inadeguati carri armati M11/39 e M13/40, rioccupando Sidi el Barrani; l'avanzata Alleata tuttavia non si arrest\u00f2: la sera del 4 gennaio 1941 la 6\u00aa divisione australiana fece il suo ingresso a Bardia, il 22 gennaio venne occupata Tobruch, il 31 gennaio venne deciso l'abbandono di tutta la Cirenaica, divenuta ormai indifendibile, il 6 febbraio cadde Bengasi ed il giorno dopo le avanguardie della 7\u00aa divisione corazzata tagliarono la strada alle truppe italiane in ritirata, annientando ci\u00f2 che restava della 10\u00aa armata italiana nella battaglia di Beda Fomm, ed avanzando ulteriormente per altri 160 chilometri verso ovest, giungendo ad El Agheila, al confine con la Tripolitania.\nA seguito della sconfitta il Maresciallo Graziani venne sostituito il 12 febbraio con il generale Italo Gariboldi e lo stesso giorno giunse a Tripoli il generale tedesco Erwin Rommel, precedentemente convocato il 6 febbraio a Berlino da Adolf Hitler, preoccupato della situazione che si stava creando in Nordafrica, a cui fu delegato il compito di riorganizzare il settore, ed il primo provvedimento attuato fu quello di fare arretrare il fronte verso ovest fino alla citt\u00e0 di Sirte, distante circa 400 chilometri da Tripoli, e, il 14 febbraio, iniziarono a sbarcare alcune unit\u00e0 anticarro e da ricognizione, le quali costituirono i primi reparti del nascente Afrikakorps.\nDopo la resa in Africa, tre delle divisioni tedesche che avevano combattuto nel deserto occidentale vennero ricostituite in Europa occidentale. La 15\u00aa divisione corazzata venne riformata come Divisione Panzergrenadier e i suoi resti furono utilizzati per costituire la 15. Panzergrenadier-Division in Sicilia, nel luglio del 1943, rinominando la divisione \"Sizilien\", che venne successivamente impiegata sul fronte italiano fino al 1944 e poi sul occidentale fino alla fine del conflitto. La 21\u00aa Divisione corazzata venne riformata con lo stesso nome e la 90\u00aa divisione leggera venne riformata come 90\u00aa divisione Panzergrenadier.\nL'Afrikakorps fu uno dei reparti dell'esercito tedesco durante la Seconda Guerra Mondiale a non aver ricevuto nessun'accusa di crimini contro l'umanit\u00e0."}
{"id": "489802", "revid": "883416", "url": "https://it.wikipedia.org/wiki?curid=489802", "title": "Le 120 giornate di Sodoma", "text": "Le 120 giornate di Sodoma (\"Les Cent Vingt Journ\u00e9es de Sodome ou l'\u00c9cole du libertinage\") \u00e8 un romanzo incompiuto di Donatien Alphonse Fran\u00e7ois de Sade, che compose nella prigione della Bastiglia nel 1785. L'opera avrebbe dovuto avere particolare importanza nella produzione di de Sade, importanza compromessa in parte dalle complesse vicende della sua redazione e pubblicazione, che ne impedirono il completamento.\nGenesi e storia del manoscritto.\nRicopiato da appunti precedenti nel 1785 nel celebre carcere parigino della Bastiglia, dove il Marchese si trovava dall'anno precedente, il manoscritto era composto da una sola lunga pagina formata da fogli incollati insieme per permettere di arrotolarlo in modo da essere meglio nascosto.\nQuando il 4 luglio 1789, dieci giorni prima dello scoppio della Rivoluzione francese, il Marchese fu trasferito dalla Bastiglia, incaric\u00f2 la moglie di andare a pretendere la restituzione degli oggetti lasciati nella propria cella. Ma come egli stesso racconta, la moglie se ne ricord\u00f2 proprio la mattina del 14 luglio, quando la Bastiglia venne assaltata: perder\u00e0 cos\u00ec il prezioso manoscritto delle 120 giornate.Gilbert Lely ha ricostruito l'itinerario percorso dal manoscritto, che fu ritrovato nella medesima cella dove era detenuto il marchese da un certo Arnoux de Saint-Maximin. Successivamente entr\u00f2 in possesso della famiglia Villeneuve-Trans che lo conserv\u00f2 per tre generazioni. Al volgere del XX secolo fu acquistato da un collezionista tedesco.\nIl testo verr\u00e0 poi recuperato e dato alle stampe (sebbene con numerosi errori di traduzione) nel 1904 da uno psichiatra di Berlino, Iwan Bloch (che us\u00f2 lo pseudonimo 'Dr. Eugen D\u00fchren' per evitare controversie), che riconobbe la grande importanza scientifica dell'opera osservando le sorprendenti analogie tra i casi narrati da De Sade e quelli illustrati da numerosi psichiatri (in particolare da Krafft-Ebing, al quale si deve l'invenzione dei termini \"sadismo\" e \"masochismo\").\nIl manoscritto originale rimase in Germania sino al 1929, quando Maurice Heine, incaricato dal visconte Charles de Noailles, noto mecenate, acquist\u00f2 il rotolo. Venne data alle stampe (tra il 1931 e il 1935) una versione emendata dagli errori, contenuta in volumi in tre quarti, destinata solamente a bibliofili che ne avessero fatta richiesta (al fine di evitare la censura che inevitabilmente si sarebbe abbattuta sull'opera qualora fosse stata pubblicata in forma libera). Tale versione \u00e8 considerata la prima edizione ufficiale dell'opera originale.\nNel 1985 il manoscritto fu venduto da un discendente del visconte ad un collezionista di libri rari, in particolare erotici, G\u00e9rard Nordmann (1930-1992). In seguito (nel 2004) il manoscritto fu esposto pubblicamente per la prima volta presso la Biblioteca Bodmeriana, a Ginevra, dove rimase fino al 2014.\nNell'aprile del 2014 il manoscritto \u00e8 stato acquistato per 7 milioni di euro da G\u00e9rard Lh\u00e9ritier, presidente dell'associazione privata Aristophil e dell'Istituto di Lettere e Manoscritti di Parigi.\nL'originale autografo, che \u00e8 stato assicurato dal gruppo Lloyds per 12 milioni di euro, verr\u00e0 esposto a partire da settembre 2014 a Parigi presso il Museo di Lettere e Manoscritti.\nIl romanzo.\nIl romanzo risulta completo solo per la prima parte, corredata anche degli appunti di De Sade sulle correzioni che avrebbe dovuto apportare. Rimangono anche tutti i nuclei dei racconti e un abbozzo della cornice per le altre tre parti, mai sviluppate. Tuttavia ci\u00f2 che resta permette di osservare l'intera architettura dell'opera, concepita come un'enciclopedia di tutte le perversioni.\nL'opera \u00e8 articolata come un testo organico e comprende un'introduzione, in cui vengono presentati i personaggi ed il contesto scenico entro cui viene ambientata tutta la storia, e quattro parti, ognuna delle quali avrebbe dovuto contenere 150 racconti suddivisi in passioni semplici, doppie (o complesse), criminali ed infine omicide (per un totale quindi di 600 tipi di piaceri). La struttura ricorda molto altri testi simili, quale il Decameron di Boccaccio.\nTrama e personaggi.\nLe premesse della vicenda.\nLa vicenda ha luogo temporalmente verso la fine del regno di Luigi XIV quando, a causa delle numerose guerre da questi sostenute per tenere alto il lustro della Francia tra le nazioni europee, si erano esaurite le risorse dello Stato e impoveriti i ceti produttivi (gli unici soggetti a tassazione), a tutto vantaggio di un ristretto gruppo di speculatori che avevano potuto invece accumulare enormi fortune grazie appunto alle speculazioni e agli appalti sulle forniture belliche. Tra questi personaggi senza scrupoli troviamo i 4 protagonisti della vicenda, appartenenti alla nobilt\u00e0 di toga e di spada e alle pi\u00f9 alte cariche ecclesiastiche. Essi sono:\nCostoro, accomunati oltre che dalle pratiche disoneste e immorali attraverso le quali avevano creato e accresciuto le loro immense fortune anche dalla passione per il libertinaggio pi\u00f9 sfrenato, avevano per cos\u00ec dire cementato la loro amicizia attraverso una serie di matrimoni combinati che avevano visto la figlia di Durcet, Costance, sposata al Duca, la figlia del Presidente Curval, Adelaide, sposata a Durcet, e la figlia del Duca, Julie unita al Presidente medesimo. I matrimoni vengono combinati nel patto che le mogli in realt\u00e0 siano condivise tra i mariti, patto a cui si aggrega anche il Vescovo, portando nella compagnia la sua figlia naturale Aline (frutto di una relazione con una delle precedenti mogli del fratello, il Duca).\nL'esperimento libertino e le sue componenti.\nIn seguito ad esperienze precedenti analoghe risoltesi in maniera molto soddisfacente i quattro decidono di sperimentare, nelle sue forme al contempo pi\u00f9 raffinate e pi\u00f9 estreme le pratiche libertine avvalendosi del supporto dei soggetti pi\u00f9 adatti a soddisfare le loro necessit\u00e0 e a dare corpo alle loro perversioni. A tal proposito scelgono in primis quattro novellatrici, destinate a raccontare delle cosiddette passioni, perversioni la cui intensit\u00e0 sar\u00e0 via via crescente con il progredire della vicenda. Le novellatrici, dovendo avere esperienza diretta delle vicende che raccontano, appartengono alla categoria delle prostitute d'alto bordo e delle mezzane. Esse sono:\nDi seguito i quattro libertini si procacciano la materia prima delle loro fantasie, nella fattispecie fanciulle e fanciulli di nobile lignaggio e di et\u00e0 compresa tra i 12 e i 15 anni. La ricerca \u00e8 in questo caso molto impegnativa e richiede tempo e denaro per potere essere attuata: i protagonisti a tal proposito sguinzagliano nelle provincie del regno e nella citt\u00e0 di Parigi delle adescatrici espertissime (17 in tutto) coadiuvate da due aiutanti ciascuna, con l'incarico di consegnare entro 10 mesi 9 fanciulle ciascuna. Allo scadere del termine si sono potute radunare 130 ragazze, dalle quali dopo selezioni di varia natura vengono estratte le 8 prescelte:\nUn analogo procedimento di procacciamento e selezione viene parimenti attuato con i fanciulli, tra i quali vengono selezionati:\nI fanciulli e le fanciulle scartati dalle selezioni, che hanno avuto luogo nei possedimenti di Blangis, sono abusati dai quattro libertini e in seguito rivenduti per una congrua somma ad un mercante di schiavi turco, consentendo in tal modo di recuperare parte della somma spesa.\nUn procedimento di procacciamento pi\u00f9 semplice si ha con i cosiddetti fottitori, non essendovi la necessit\u00e0 di rapire e in seguito rivendere i soggetti scartati come si era reso necessario con i fanciulli. La selezione, effettuata sulla base della prestanza fisica, della bellezza e soprattutto della dotazione virile dei soggetti, permette di restringere l'originale gruppo di 80 convenuti agli 8 richiesti, tra i quali spiccano Hercule, Antinous, Brise-cul e Bande-au-ciel (denominati nel corso della vicenda come fottitori principali). I fottitori non scelti vengono altres\u00ec utilizzati e successivamente ricompensati, concedendo loro di fare ritorno alle loro abitazioni.\nGli altri quattro non vengono dettagliatamente descritti, ma si sa che sono tutti dai 25 ai 30 anni e con misure che vanno dai 9 agli 11 di lunghezza e da 7 a 9 di circonferenza.\nSi selezionano alfine le quattro serventi. Costoro le si desiderano il pi\u00f9 possibile repellenti e marchiate dal vizio e dalla malattia. La ricerca delle vecchie soddisfacenti le caratteristiche richieste ha buon esito e si scelgono infine tra le convenute:\nI luoghi delle 120 giornate.\nRaccolti i soggetti richiesti, si sceglie il luogo dove attuare le pratiche in tutta tranquillit\u00e0: a tal fine si opta per l'isolato e inaccessibile Castello di Silling appartenente al finanziere Durcet, situato in Svizzera nella Foresta Nera. In questo luogo convergono, oltre al serraglio dei quattro libertini, anche tre esperte cuoche e tre sguattere.\nIl castello viene isolato dall'esterno subito dopo il loro arrivo, avvalendosi della complicit\u00e0 dei vassalli del finanziere, che abitano in un villaggio antistante la fortezza, lungo l'unica via percorribile, ai quali, previo rinnovo di alcuni privilegi rivendicati da essi, viene richiesto di non far passare alcuno che desideri avventurarsi oltre.Inoltre l'unico ponte di collegamento del castello con le zone contigue, costruito sopra un profondissimo crepaccio viene distrutto al loro passaggio e in seguito le porte esterne del castello vengono murate dall'interno: la reclusione e l'isolamento pi\u00f9 assoluto sono dunque raggiunti.\nL'isolamento e l'inaccessibilit\u00e0 sono il necessario fondamento della garanzia di impunit\u00e0, che consente al libertino di agire al di fuori dei vincoli sociali e delle limitazioni poste da chi gli \u00e8 sopra: ancor prima che geografico quindi il luogo del libertinaggio \u00e8 mentale e costituisce un mondo parallelo ove trovano piena applicazioni leggi frutto di una morale radicalmente diversa e \"altra\", se non antitetica rispetto a quella corrente.\nIl regolamento.\nGiunti al castello, i quattro signori redigono un regolamento per mettere ordine alle orge sistematiche che si accingono a compiere. Si creano cos\u00ec un codice di autoregolamentazione e di punizioni la cui funzione \u00e8 sostanzialmente quella di escludere comportamenti non richiesti e veicolare le eventuali infrazioni connesse (fonte di mancato godimento) a punizioni tali da restituire in misura maggiore quanto non \u00e8 stato loro garantito.\nLe punizioni inflitte hanno diversa gravit\u00e0 a seconda di chi compie le infrazioni: i libertini sono soggetti solamente ad ammende pecuniarie (il cui importo verr\u00e0 eventualmente impiegato per sostenere le spese di un'iniziativa futura analoga alla presente), gli altri con la sola eccezione delle novellatrici, delle cuoche e delle sguattere sono sottoposti a limitazioni di ogni tipo, al fine di evitare sia rapporti illeciti tra i fottitori e le donne, sia di preservare l'oggetto del desiderio dei libertini. Il trattamento pi\u00f9 duro \u00e8 ovviamente riservato alle mogli, degradate al livello di vere e proprie schiave di cui tutti possono liberamente abusare senza incorrere in alcun rischio.\nSono infine bandite dal castello, pena la morte, espressioni di religiosit\u00e0 e devozione, cos\u00ec come tutti quegli atti che possano essere considerati compassionevoli o in generale manifestazioni di empatia nei confronti di un soggetto pi\u00f9 debole: ci\u00f2 riflette l'idea di fondo comune ai quattro gentiluomini della necessit\u00e0 di perseguire una filosofia naturale dotata di una morale a s\u00e9, radicalmente diversa da quella cristiana (ritenuta non a caso falsa e distorcente), basata altres\u00ec sulla sopraffazione a priori di chi \u00e8 pi\u00f9 debole.\nColoro che commettono infrazioni al regolamento di lievi entit\u00e0 (non tali da essere condannati a morte immediatamente) sono meticolosamente segnati su una lista, e sono puniti da uno dei quattro libertini a turno (anche se il libro su questo punto \u00e8 oscuro, non descrivendo effettivamente ci\u00f2 che viene attuato nel corso della punizione, de Sade si riserva di riferire questi dettagli in seguito).\nA queste si aggiungono anche tutta una serie di regole speciali:\nTutti sono tenuti a chiamare solo monsignore ognuno degli amici.\nDescrizione delle passioni.\nDopo una fase iniziale lasciata all'improvvisazione dei libertini, viene da questi deciso di organizzare le giornate secondo uno schema predefinito e fisso, incentrato sulla narrazione delle cosiddette \"passioni\" da parte delle novellatrici. Costoro, alternandosi nell'arco di quattro mesi, hanno il compito di introdurre varie tipologie di perversioni e narrare sulla base delle stesse delle vicende reali delle quali sono state protagoniste o spettatrici.\nLe passioni, sulla base della loro intensit\u00e0 e degli effetti che hanno su coloro che ne sono oggetto si distinguono in semplici, complesse, criminali e assassine, in un crescendo di sopraffazione e degradazione morale. La narrazione delle passioni ispirer\u00e0 i libertini nella realizzazione di \"combinazioni\" e \"quadri\" (come li definir\u00e0 Barthes in un suo saggio) finalizzati al soddisfacimento degli impulsi indotti dalla parola.\nPassioni semplici.\nIl primo mese, novembre (peraltro l'unico lasso di tempo descritto esaustivamente e non solo schematicamente da de Sade), \u00e8 caratterizzato dalla narrazione delle passioni semplici. Si definiscono tali perch\u00e9 non prevedono penetrazioni di alcun tipo. La Duclos, che \u00e8 la narratrice di queste passioni, dopo aver delineato le vicende salienti della sua infanzia e prima adolescenza che hanno precocemente segnato il suo ingresso nella sfera sessuale, comincia a descrivere approfonditamente le sue prime esperienze legate ad essa.\nI suoi aneddoti relativi ai clienti da lei soddisfatti spaziano su una vastissima variet\u00e0 di pratiche che possono apparire bizzarre e/o disgustose: per citarne alcune, la singolare passione di un uomo consistente nell'eiaculare sul volto di bambine di et\u00e0 non superiore ai 7 anni, la volutt\u00e0 provata da un altro nel bere urina e da un altro ancora nel mangiare escrementi.\nPassioni complesse.\nLe passioni complesse sono narrate nel mese di dicembre e includono atti ancora pi\u00f9 estremi e stravaganti. Prendono posto nella narrazione stupri di bambine, incesti, flagellazioni. Ad essi si aggiungono pratiche indubbiamente meno cruente, a carattere sacrilego quali il praticare sesso con suore durante lo svolgimento di una messa ed avere un orgasmo al termine della stessa (Sade riprese alcuni elementi di queste passioni sacrileghe dalla sua stessa esperienza personale, laddove ebbe ad inscenare con una prostituta la crocifissione, atto questo che condusse al suo arresto. Egli stesso, in qualit\u00e0 di ateo convinto in numerose opere scrisse circa il paradosso creato da chi insulta una divinit\u00e0 in cui non crede). Il racconto delle passioni complesse comporta la possibilit\u00e0, prima severamente vietata, di sverginare infine le fanciulle rapite, oltre che di intensificare il livello delle sofferenze inflitte ai prigionieri nel castello.\nPassioni criminali.\nIl mese di gennaio vede la narrazione delle cosiddette passioni criminali, ovvero pratiche al limite dell'assassinio quantomeno sotto il punto di vista morale. Sade indulge nella narrazione di sodomizzazioni di bambine di tre anni, episodi di zoofilia e necrofilia, uomini che costringono le figlie a prostituirsi salvo poi osservarle mentre soddisfano altri pervertiti, mutilazioni e bruciature inflitte. Nel castello parallelamente si procede ad un inasprimento ulteriore del trattamento inflitto ai fanciulli e alle mogli, con regolari torture giornaliere che fanno da contorno a cruente penetrazioni anali.\nPassioni assassine.\nCon febbraio si giunge infine alle passioni assassine, ovvero pratiche che conducono alla morte di chi vi \u00e8 oggetto. Le narrazioni sono effettuate dalla Desgranges che riferisce di bambini prima violentati e poi bruciati vivi, donne incinte sventrate, uomini e donne sottoposti a varie torture di estrema intensit\u00e0 tutte culminanti con la morte delle vittime. Il racconto finale \u00e8 l'unico, al di fuori di quelli presentati nelle passioni semplici, ad essere narrato in maniera estesa. Vi si racconta di uno spietato libertino, gi\u00e0 protagonista di numerose altre passioni precedentemente esposte, compiere un cruento rituale chiamato \"Inferno\". Questi inizialmente violenta ripetutamente 15 ragazzine, rigorosamente vergini, senza raggiungere l'orgasmo e gettandole, a una a una, in una segreta dedicata allo scopo. Ciascuna delle ragazze viene l\u00ec presa in consegna da un complice dell'uomo e sistemata su una delle 15 macchine di tortura ivi presenti. Quando tutte le 15 ragazze sono state violentate e sistemate, l'uomo scende nella segreta bestemmiando come un dannato, nudo e furioso, e si posiziona in modo tale da poter vedere contemporaneamente tutte le vittime. A quel punto le orrende torture iniziano, e il libertino, schiumante di lussuria, si masturba assistendo al dolore straziante presentato in mille modi, raggiungendo quindi l'orgasmo gettando grida che coprono quelle delle vittime della sua crudelt\u00e0.\nNel corso del mese di febbraio i libertini, assecondando il climax creato dalle passioni loro esposte, uccidono tramite torture protratte sino alla morte le quattro governanti, tre delle loro quattro figlie, un fottitore, quattro fanciulle e due fanciulli. L'assassinio brutale di Augustine, una delle fanciulle cadute in disgrazia, \u00e8 descritto vividamente. Ella viene scuoiata e in seguito scarnificata parzialmente; ancora viva le vengono spezzate le ossa e grattati i nervi messi a nudo, il cranio viene scoperchiato e i suoi intestini, tratti fuori dal ventre, le vengono bruciati dinnanzi. Viene finita con una pugnalata al cuore vibrata dall'interno del corpo, infilando un braccio armato di coltello nella vagina.\nLa conclusione.\nTerminate le sessioni dedicate alla narrazione delle passioni, de Sade fa un rapido sommario degli elementi sopravvissuti sino alla fine del mese di marzo, nel corso del quale vengono uccisi la maggior parte dei personaggi rimanenti. Con lo scioglimento delle nevi i libertini e i sopravvissuti, per un totale di sedici persone, fanno ritorno alle loro dimore.\nEsterne alla vicenda vera e propria, ma comunque facenti parte del manoscritto originario, vi sono delle annotazioni dello stesso de Sade relative allo sviluppo di varie parti del testo e all'ampliamento di altre gi\u00e0 redatte in forma estesa (modifiche che tuttavia non verranno mai attuate a causa della perdita dell'originale da parte di de Sade).\nUna lettura critica.\nOltre che enciclopedia di perversione, l'opera \"Le 120 giornate di Sodoma\" comprende inoltre, nella sua organicit\u00e0 e completezza, tutta la filosofia del vizio di de Sade, teorizzata gi\u00e0 altrove (La filosofia del boudoir), che prevede la ribellione ad una natura che perbenisti ed uomini di chiesa (ma uno dei viziosi \u00e8 proprio un vescovo) si ostinano a definire contro natura. Questa ribellione comprende soprattutto libert\u00e0 e perversioni sessuali, ma anche atti come il matricidio, la violenza accanita, la produzione goduriosa di sofferenza.\nPare invece che tutta la tematica sociale, pur visibile nel romanzo, sia solo accessoria. Centrale \u00e8 invece nella pi\u00f9 celebre opera cinematografica di Pier Paolo Pasolini, Sal\u00f2 o le 120 giornate di Sodoma, esplicitamente ispirata al romanzo, ma ambientata nell'ultimo periodo del regime fascista.\nIl primo a pubblicare l'opera e a sottoporla ad un vaglio critico, il Dr. Bloch, la consider\u00f2 come una sorta di \"catalogo\" delle perversioni sessuali, reputandola un trattato di indubbio valore scientifico ancora prima che letterario, paragonabile alla \"Psycopathia Sexualis\" di Krafft-Ebing. Una femminista come Simone de Beauvoir scrisse nel 1955 un breve saggio in difesa dell'opera sadiana intitolato \"Dobbiamo bruciare Sade?\", in risposta ad un'iniziativa promossa dal governo francese di censurare in Francia \"Le 120 giornate di Sodoma\" insieme con altre tre opere principali dello stesso autore.\nUn'altra commentatrice femminista, Andrea Dworkin, condann\u00f2 l'opera definendola un prodotto pornografico di infimo livello, bollando l'autore di misoginia, basando questa valutazione sul fatto che gli stupri, le torture e le uccisioni sono inflitte da personaggi maschili su vittime prevalentemente (ma non esclusivamente) femminili.\nLa studiosa di de Sade Alice Laborde ha reputato altres\u00ec il giudizio della Dworkin come frutto di una lettura erronea e fuorviante degli elementi satirico-novellistici dell'opera. La Laborde ha concentrato la sua analisi dell'opera pi\u00f9 che sui suoi contenuti simbolici, sulla funzione assunta dal linguaggio sadiano e dai protagonisti. La presunta misoginia di Sade rientrerebbe in quest'ottica nel campo della critica sociale e della rielaborazione dei modelli letterari della lingua francese.\nAngela Carter nel suo libro \"The Sadeian Woman\" ha analizzato due personaggi del libro, giudicando Sade stesso come un \"pornografo morale\", riconoscendogli quindi quella vena sociale gi\u00e0 evidenziata da altri critici.\nCamille Paglia considera l'intera opera di Sade la risposta satirica a Jean-Jacques Rousseau, laddove viene brutalmente demolita la tesi da questo sostenuta dell'innata bont\u00e0 umana, posta alla base dell'Illuminismo. La commentatrice evidenzia inoltre parallelismi storici delle vicende del libro con i noti casi di Gilles de Rais e Elizabeth B\u00e1thory.\n\"Sal\u00f2 o le 120 giornate di Sodoma\" di Pasolini.\nIl film, girato nel 1975, \u00e8 ambientato anzich\u00e9 nel XVIII secolo nel periodo della Seconda guerra mondiale nella Repubblica di Sal\u00f2, ed ha come protagonisti quattro nobiluomini fascisti e nazisti. I \"Signori\" catturano moltissimi ragazzi e ragazze di giovane et\u00e0 tra i 16 e i 19 anni, tutti provenienti da famiglie povere, e li radunano in un'immensa villa. L\u00ec i Signori, stipulato e firmato un severo regolamento, tratterranno le vittime, sottoponendoli a torture psicologiche mediante i racconti erotici di una meretrice di vecchia data, affinch\u00e9 i giovani possano simulare orgasmi e cos\u00ec avere rapporti con i Signori. Di seguito il regolamento diventer\u00e0 pi\u00f9 crudele e spietato e i Signori costringono le vittime a cibarsi dei loro escrementi per provare piacere sessuale, a sposarsi con i nobili e addirittura tra loro, per finire con la mutilazione fisica di ognuno dei poveri disgraziati da parte dei Signori, mentre uno di loro assiste alla scena con un ghigno.\nIl numero quattro \u00e8 molto frequente nel film: infatti i protagonisti Sua Eccellenza, il Duca, il Monsignore e il Presidente rappresentano i quattro poteri; gli episodi Antinferno, Girone delle Manie, della Merda e del Sangue sono collegati ai cerchi danteschi dell'Inferno, ed anche i quattro soldati ruffiani e meretrici fanno da cornice agli scabrosi episodi del film.\nIl film, di gran lunga diverso sia da quelli della \"Trilogia della vita\" che da tutti gli altri, denuncia la violenza sessuale nei confronti sia degli uomini che delle donne, offrendo un ritratto orrendo e raccapricciante della \"merc\u00e9 del sesso e del corpo\" ai pi\u00f9 potenti che ne fanno oggetto di divertimento perverso e maniacale. Alla sua uscita la pellicola fu sequestrata con la denuncia di visione di atti osceni e solo nel 2003 \u00e8 stata commercializzata in DVD con il divieto di visione ai minori di 18 anni.\nUn'appendice.\nNel mese di agosto 2012 la Corea del Sud ha proibito per \"estrema oscenit\u00e0\" la pubblicazione delle 120 giornate di De Sade; Jang Tag Hwan, membro della commissione di stato per l'etica editoriale, ha ordinato il ritiro immediato dalla vendita nonch\u00e9 la distruzione di tutte le copie gi\u00e0 stampate del romanzo. Ha spiegato che la descrizione dettagliata di atti sessuali commessi con minorenni, oltre alle pratiche di sadismo, incesto, bestialit\u00e0 e necrofilia, \u00e8 stato fattore determinante nella decisione di considerare come \"nociva\" la sua pubblicazione."}
{"id": "489805", "revid": "1543377", "url": "https://it.wikipedia.org/wiki?curid=489805", "title": "La forza della ragione", "text": "La forza della ragione \u00e8 il secondo libro de \"La Trilogia di Oriana Fallaci\" (gli altri due sono \"La rabbia e l'orgoglio\" e \"Oriana Fallaci intervista s\u00e9 stessa - L'Apocalisse\"). In questo libro, inizialmente concepito come un post scriptum per la trentesima edizione de \"La rabbia e l'orgoglio\", la giornalista-scrittrice risponde con determinazione ai violenti attacchi ricevuti da gruppi islamici, da gruppi politici facenti riferimento per la maggior parte alla sinistra e dai mass media a seguito della pubblicazione del volume del 2001.\nIl libro termina con questa frase: \u00abStavolta non mi appello alla rabbia, all'orgoglio, alla passione. Mi appello alla Ragione. E insieme a Mastro Cecco che di nuovo sale sul rogo acceso dall'irragionevolezza ti dico: bisogna ritrovare la Forza della Ragione\u00bb. Cecco d'Ascoli, noto anche come \"Mastro Cecco\", alla cui figura l'autrice si richiama, \u00e8 un ascolano che, condannato per eresia dal Sant'Uffizio, fu bruciato vivo sul rogo a Firenze nel 1328 secondo quanto riporta la Fallaci, insieme alle copie del suo saggio \"La Sfera Armillare\".\nIl libro \u00e8 dedicato a Fabrizio Quattrocchi e agli italiani vittime dell'estremismo religioso.\nA seguito della pubblicazione (curata dalla stabilimento bergamasco della Arti grafiche), l'allora presidente dell'Unione Musulmani d'Italia Adel Smith denunci\u00f2 Oriana Fallaci per vilipendio alla religione islamica.\nIl processo fu interrotto dalla prematura scomparsa delle scrittrice l'anno seguente."}
{"id": "489810", "revid": "1318658", "url": "https://it.wikipedia.org/wiki?curid=489810", "title": "Forte di Samaipata", "text": "Il forte di Samaipata (in spagnolo: \"Fuerte de Samaipata\"), conosciuto anche come El Fuerte, \u00e8 un sito archeologico boliviano e dal 1998 \u00e8 considerato un patrimonio dell'umanit\u00e0 dell'UNESCO. \u00c8 situato nella provincia cruce\u00f1a di Florida, a pochi chilometri dall'omonima citt\u00e0 di Samaipata, a 1.950 metri sul livello del mare.\nSecondo alcuni il termine \"Samaipata\" significherebbe \"luogo di riposo fra le montagne\" in lingua quechua.\nAttualmente non \u00e8 pi\u00f9 una fortificazione militare, ma si suppone che fosse un sito religioso pre-Colombiano, probabilmente antecedente agli stessi Inca.\nRecentemente \u00e8 stato citato da Erich von D\u00e4niken quale punto di atterraggio alieno nel suo libro \"Chariots of the Gods\". Questa idea \u00e8 sostenuta da alcuni circoli a causa di solchi paralleli scavati nella roccia nel punto pi\u00f9 alto del sito. Secondo gli archeologi, comunque, i solchi risalgono ad una civilt\u00e0 pre-inca che, tramite la loro creazione, voleva commemorare il passaggio della cometa di Halley del marzo 1066.\nEl Cascabel.\nL'attrazione principale \u00e8 El Cascabel. El Cascabel pu\u00f2 essere tradotto come \"dorso del serpente (a sonagli)\". Due linee parallele indicano alcuni punti celesti ad una posizione di 71\u00b0 azimuth e ad un'altitudine di circa 6,75\u00b0. Ponendosi a cavallo delle linee e seguendole con lo sguardo ai piedi di El Fuerte, si nota la nascita parallela di due pianeti il 20 agosto 1066, esattamente sopra le linee con, sullo sfondo, la costellazione del Leone; i due pianeti sono Venere e Giove.\nProtezione.\nA causa dei danni causati dai turisti che camminano sui simboli intagliati nella roccia, e dall'erosione causata dalla cascata, l'area interna \u00e8 stata transennata per evitare ulteriori danni. In ogni caso buona parte pu\u00f2 essere vista. L'accesso al sito \u00e8 agevole, molti bus percorrono il tratto che arriva dalla vicina Samaipata. L'entrata \u00e8 a pagamento. Il sito \u00e8 sotto la protezione dello Stonewatch, una societ\u00e0 senza scopo di lucro dedita alla conservazione ed alla documentazione dell'arte rupestre."}
{"id": "489814", "revid": "123282084", "url": "https://it.wikipedia.org/wiki?curid=489814", "title": "Mixomatosi", "text": "La mixomatosi \u00e8 una patologia che contagia i conigli selvatici e i conigli domestici, e, pi\u00f9 raramente, le lepri. \u00c8 causata da un virus denominato \"Virus del mixoma del coniglio\", appartenente alla famiglia \"Poxviridae\", del genere Leporipoxvirus.\nStoria ed epidemiologia.\nQuesta malattia arriv\u00f2 in Europa dai conigli d'importazione dell'Uruguay all'inizio del XX secolo. Venne importata in Australia nel 1950 dal Brasile (dove apparve negli anni '30) come sistema di controllo delle popolazioni di conigli. L'epidemia scatenatasi, con tassi di mortalit\u00e0 intorno al 99%, \u00e8 tuttora utilizzata come \"controllo biologico delle popolazioni di conigli\" dal Governo australiano. I conigli australiani sembrano avere sviluppato negli anni una certa resistenza genetica al virus, riducendo il tasso di mortalit\u00e0 attorno all'80%. In Italia la mixomatosi \u00e8 una malattia considerata \"a carattere infettivo e diffusivo\", quindi soggetta a denuncia, come da disposizioni del Regolamento di polizia veterinaria (d.P.R. 8 febbraio 1954,n. 320).\nManifestazione.\nSi manifesta normalmente con una lesione cutanea, 4-5 giorni dopo il contatto con il patogeno. Sopraggiungono edemi, blefarocongiuntivite (occhi gonfi con lacrimazione abbondante), gonfiore alla base delle orecchie, alle narici e agli organi genitali con spurgo di materiale purulento; noduli specialmente nelle zone senza pelo. A causa dei gonfiori intorno agli occhi l'animale non pu\u00f2 vedere e nutrirsi: la morte sopraggiunge dopo 4-12 giorni per inanizione e infezioni batteriche secondarie.\nSi pu\u00f2 avere una forma respiratoria con scolo nasale mucopurulento, edema dei genitali, congiuntivite, polmonite; tale forma pu\u00f2 essere di difficile diagnosi, perch\u00e9 spesso confusa con altre patologie respiratorie. Esiste anche una forma \"nodulare\" (\"Nodular myxomatosis\"), piuttosto rara, che colpisce principalmente la pelle e pu\u00f2 avere una prognosi benigna.\nVettori.\nLa malattia \u00e8 trasmessa da insetti vettori (pulci, acari, zanzare e zecche), per contatto ematico o per contatto delle mucose genitali. La trasmissione per contatto pu\u00f2 verificarsi solo in presenza di animali con sintomi conclamati (attraverso l'essudato e il pus). In Italia i principali vettori sono le zanzare \"Anopheles\" spp. e \"Aedes\" spp. e nelle zone pi\u00f9 fredde o meno umide le pulci del coniglio europeo (\"Spilopsyllus cuniculi\"), che possono albergare il virus anche per diversi mesi.\nTerapia e prevenzione.\nNon esistono reali cure; l'unica soluzione efficace \u00e8 la vaccinazione preventiva. In commercio si trovano alcuni medicinali, prescrivibili dal veterinario con ricetta zootecnica, per il sostegno del coniglio, che possono aumentare le probabilit\u00e0 di sopravvivenza dell'animale."}
{"id": "489817", "revid": "124861764", "url": "https://it.wikipedia.org/wiki?curid=489817", "title": "Clive Owen", "text": "Nel 2005 ha vinto un Golden Globe e un BAFTA, oltre a essere stato nominato all\u2019Oscar come miglior attore non protagonista, per il film \"Closer\". Inoltre ha ottenuto una seconda nomination ai Golden Globe e una agli Emmy Awards per \"Hemingway &amp; Gellhorn\". Nel 2015 ha ricevuto la sua terza nomination come miglior attore in una serie TV ai Golden Globe per il suo ruolo da protagonista nella serie \"The Knick.\"\nBiografia.\nClive Owen \u00e8 il quarto di cinque fratelli. Il padre, il cantante country Jess Owen, abbandona la famiglia nel 1967, quando Clive ha appena tre anni. Cresciuto con la madre e il patrigno, si avvicina alla recitazione nel 1984. Frequenta con profitto la Royal Academy of Dramatic Art con Ralph Fiennes e nel 1987 si diploma. Inizia la sua attivit\u00e0 nei teatri, interpretando Shakespeare (tra cui Romeo e Giulietta), e appare nel 1990 in alcune fortunate serie televisive britanniche.\nOwen inizia nel 1988 con un'apparizione in \"Vroom\". Il film che lo fa conoscere al grande pubblico \u00e8 \"Close My Eyes\", che ottiene un buon successo di critica. Alterna la sua attivit\u00e0 fra teatro e studi di ripresa, e nel 1998 la sua interpretazione in \"Il colpo - Analisi di una rapina\" di Mike Hodges suscita l'interesse dei produttori di Hollywood, e due anni dopo affianca Helen Mirren in \"Pollice verde\". Le sue capacit\u00e0 colpiscono Robert Altman, che lo chiama per \"Gosford Park\", dove interpreta il personaggio di Robert Parks. Nel 2001 \u00e8 protagonista degli otto cortometraggi BMW. Nel 2004 interpreta il ruolo di Art\u00f9 in \"King Arthur\", al fianco di Keira Knightley.\nNel 2005 recita in \"Closer\" di Mike Nichols, nella parte di Larry, mentre nella versione teatrale interpretava Dan. Owen conquista il grande successo e ottiene infatti un Golden Globe, un BAFTA e una candidatura all'Oscar al miglior attore non protagonista. Gli viene offerto il ruolo di James Bond per il film dell'agente 007 di imminente realizzazione, ma Owen rifiuta asserendo che Bond \u00e8 un personaggio \"ormai vecchio\" (il ruolo andr\u00e0 a Daniel Craig). Poi \u00e8 la volta di \"Sin city\" noir scritto a quattro mani da Frank Miller e Robert Rodriguez e con la partecipazione di Quentin Tarantino. Un altro dei suoi grandi successi \u00e8 \"Inside Man\", nel ruolo di Dalton Russell, ladro \"istruito\" assieme a Denzel Washington. Poi \u00e8 la volta di \"Derailed - Attrazione letale\" con Jennifer Aniston passando poi a \"I figli degli uomini\".\nNel 2007 veste i panni del corsaro Walter Raleigh, insieme a Cate Blanchett, nello storico \"\", sequel di \"Elizabeth\". Interpreta poi il misterioso Mr Smith in \"Shoot 'Em Up - Spara o muori!\" insieme a Monica Bellucci e Paul Giamatti. Nel 2009 interpreta un padre rimasto vedovo nel film \"Ragazzi miei\", di Scott Hicks, tratto dal libro \"The Boys Are Back in the Town\". Inoltre interpreta \"The International\" con Naomi Watts e \"Duplicity\" con Julia Roberts. Nel 2010 recita in \"Trust\", nel 2011 in \"Killer Elite\" e nell'horror \"Intruders\". Tra i suoi ultimi lavori, \"Hemingway &amp; Gellhorn\" (2012) di Philip Kaufman con Nicole Kidman e \"Blood Ties - La legge del sangue\" (2013). Nello stesso anno viene premiato a Berlino come \"miglior attore internazionale\" vincendo la Golden Camera.\n\u00c8 stato testimonial della casa cosmetica francese Lanc\u00f4me e poi del profumo Bulgari Man di Bulgari, mentre nel 2012 \u00e8 stato testimonial della vodka londinese \"Three Olives\". \u00c8 stato inoltre la voce narrante della serie di documentari \"Being: Liverpool\", dove viene raccontata la storia della squadra inglese. Nel 2015 \u00e8 protagonista accanto a Morgan Freeman del film d'azione \"Last Knights\", diretto da Kazuaki Kiriya. Nel 2016 torna come protagonista dei cortometraggi prodotti dalla \"BMW\", dal titolo \"The Escape\".\nVita privata.\nDurante la carriera teatrale, sul set di \"Romeo e Giulietta\", Owen incontra l'attrice Sarah-Jane Fenton, che sposa il 6 marzo 1995 e dalla quale ha due figlie: Hannah (1997) e Eve (1999). \u00c8 un tifoso interista.\nDoppiatori italiani.\nNelle versioni in italiano delle opere in cui ha recitato, Clive Owen \u00e8 stato doppiato da:"}
{"id": "489818", "revid": "121049615", "url": "https://it.wikipedia.org/wiki?curid=489818", "title": "Pietro Toesca", "text": "Biografia.\nToesca viene ricordato come uno dei pi\u00f9 importanti storici dell'arte medievisti del Novecento. Il suo volume \"La pittura e la miniatura nella Lombardia fino alla met\u00e0 del Quattrocento\" ricostru\u00ec per la prima volta il quadro dell'arte figurativa lombarda del medioevo, definendone l'importanza riguardo all'intera Europa. Allievo a Roma di Adolfo Venturi, Toesca inizi\u00f2 la sua carriera di docente all'Accademia scientifico-letteraria di Milano, nel 1905. Nel 1907 fu scelto per l'appena istituita cattedra di Storia dell'Arte all'Universit\u00e0 di Torino. Nel 1914 si spost\u00f2 a Firenze, dove ha sviluppato una forte amicizia con Bernard Berenson, e nel 1926 a Roma, dove concluse la sua esperienza d'insegnante universitario nel 1948. Fra i suoi studenti pi\u00f9 importanti si possono citare Giulio Carlo Argan, Roberto Longhi, Ernst Kitzinger, Sergio Bettini, Giovanni Carandente e Federico Zeri. Nel 1939 entr\u00f2 a far parte del Consiglio tecnico dell'Istituto Centrale per il Restauro, ora Istituto superiore per la conservazione ed il restauro.\nToesca fu, inoltre, direttore della sezione \"Storia dell'arte medievale e moderna\" dell'Enciclopedia Italiana dal 1929 al 1937, e membro nazionale dell'Accademia dei Lincei dal 1946.\nSpos\u00f2 Elena Berti (1900-1967), anche lei storica dell'arte, autrice di numerosi saggi; ebbero una sola figlia, Ilaria Toesca, che segu\u00ec le orme dei genitori."}
{"id": "489819", "revid": "6923", "url": "https://it.wikipedia.org/wiki?curid=489819", "title": "Voivodato di Sieradz", "text": "Il voivodato di Sieradz (in polacco: wojew\u00f3dztwo sieradzkie) era un'unit\u00e0 di divisione amministrativa e governo locale della Polonia esistito a pi\u00f9 riprese.\nXIV secolo - 1775.\nLa prima volta fu istituito dal XIV secolo fino alla spartizione della Polonia nel 1772-1775, e faceva parte della Provincia della Grande Polonia.\nSede del Governatore:\nVoivodi:\nDivisione amministrativa:\nSedi del consiglio regionale:\nSede del Tribunale della Corona:\nAltre citt\u00e0:\nVoivodati confinanti:\n1975 - 1998.\nIl Voivodato di Sieradz fu reistituito come unit\u00e0 di governo locale della Polonia negli anni 1975-1998, e fu sostituito nel 1999 dal Voivodato di \u0141\u00f3d\u017a. \nLa citt\u00e0 capitale era Sieradz, mentre altre citt\u00e0 importanti erano Zdu\u0144ska Wola, Wielu\u0144 e \u0141ask."}
{"id": "489829", "revid": "125432888", "url": "https://it.wikipedia.org/wiki?curid=489829", "title": "Heinrich Bullinger", "text": "Per 44 anni fu Antistes della chiesa riformata zurighese.\nEgli fu uno dei pi\u00f9 rilevanti teologi del Protestantesimo nel XVI secolo.\nI primi anni di studio di Bullinger vennero a coincidere con l'inizio della Riforma e, durante il suo periodo alla guida della Chiesa zurighese, vi furono eventi fondamentali quali il passaggio dell'Inghilterra all'anglicanesimo; l'introduzione della Riforma a Ginevra grazie a Giovanni Calvino; la guerra di Smalcalda, la pace religiosa di Augusta e la notte di San Bartolomeo in Francia.\nBiografia.\nOrigini, giovent\u00f9 e studi.\nHeinrich Bullinger nacque nella piccola citt\u00e0 di Bremgarten nel 1504 da un parroco cattolico che viveva in concubinato. Nel 1529 pure il padre - che portava anch'egli il nome di Heinrich - si sarebbe convertito alla Riforma e avrebbe legalizzato il proprio matrimonio.\nGi\u00e0 a cinque anni inizi\u00f2 a studiare la lingua latina. Nel 1523 a 19 anni era gi\u00e0 insegnante nel monastero cistercense di Kappel am Albis, dove sembra che non insegnasse soltanto i classici ma anche le ultime teorie di Filippo Melantone: le sue lezioni sarebbero state tanto interessanti, da attirare anche persone esterne al monastero.\nL'adesione alla Riforma.\nIn seguito Bullinger avrebbe proseguito i propri studi teologici, incentrati sui Padri della Chiesa e sulle lingue antiche a Colonia. Fu in tale epoca che egli ader\u00ec alla Riforma.\nNel 1528 Bullinger si rec\u00f2 con Ulrico Zwingli al colloquio religioso di Berna, dopo il quale anche la citt\u00e0 di Berna pass\u00f2 alla Riforma. Nel frattempo anche il monastero di Kappel ader\u00ec alla nuova confessione e Bullinger assunse quindi il ruolo di predicatore nella vicina Hausen am Albis.\nNel 1529 il padre di Bullinger fu destituito per avere aderito alla confessione riformata. Poco dopo il figlio tenne una predica nel villaggio natio che convinse i suoi compaesani a bruciare le immagini dei santi e a scegliersi Bullinger quale nuovo giovane pastore. Nello stesso anno egli si spos\u00f2 con Anna Adlischwyler, una ex-suora proveniente dal convento di Oetenbach a Zurigo, la quale sar\u00e0 descritta come un'ottima moglie e gli dar\u00e0 ben 11 figli, fino alla sua morte nel 1565 a causa di un'epidemia, che porter\u00e0 con s\u00e9 pure tre figlie di Bullinger.\nL'idilliaca vita familiare dei figli di Bullinger sar\u00e0 segnata dalla costante ospitalit\u00e0 offerta dal padre a profughi, colleghi e persone in cerca di consiglio e aiuto. Tutti i figli maschi diventeranno pastori. \nDopo la sconfitta nella battaglia di Kappel del 1531, nella quale Zwingli trov\u00f2 la morte, Bremgarten e la regione circostante dovettero tornare alla confessione cattolica. Bullinger e due colleghi lasciarono la citt\u00e0, anche se la popolazione li vide partire malvolentieri.\nBullinger capo della Chiesa zurighese.\nBullinger giunse con la moglie e i due figli a Zurigo, dove gi\u00e0 la prima domenica dopo il suo arrivo tenne nel Grossm\u00fcnster un sermone, per il quale a molti sembr\u00f2 che Zwingli non fosse morto ma fosse rinato come la fenice. Nel dicembre dello stesso anno fu eletto, a soli 27 anni, come successore di Zwingli nella carica di Antistes della Chiesa di Zurigo. Bullinger accett\u00f2 la carica, che avrebbe ricoperto fino alla propria morte nel 1575, solo dopo che gli si assicur\u00f2 espressamente che egli avrebbe potuto predicare liberamente senza vincoli e limiti, anche se egli avesse criticato le autorit\u00e0.\nNel 1536 redasse la prima confessione di fede svizzera, che venne adottata a Zurigo, Berna, Basilea, Sciaffusa, San Gallo, M\u00fclhausen e Biel.\nL'ospitalit\u00e0 di Bullinger divenne un modello per l'intera citt\u00e0 di Zurigo, dove furono accolti tanti profughi scacciati dalle loro terre per avere aderito alla riforma, cos\u00ec i locarnesi scacciati dal borgo ticinese nel 1555, gli inglesi nel periodo fra la morte del Re Enrico VIII e quella di Maria detta la Sanguinaria. Questi ultimi contribuirono al loro ritorno in patria alla diffusione degli scritti di Bullinger, che super\u00f2 di molto persino quella delle opere di Giovanni Calvino.\nSebbene Bullinger non lasciasse pi\u00f9 la Svizzera, dopo essere stato nominato Antistes, intrattenne scambi epistolari con corrispondenti in tutta Europa, che lo informavano regolarmente sugli eventi pi\u00f9 importanti. Collabor\u00f2 con Johannes Wolf.\nCon Giovanni Calvino, Bullinger elabor\u00f2 il cosiddetto \"Consensus Tigurinus\" del 1549, con il quale si giunse ad un accordo tra riformati e calvinisti sul significato della Santa Cena, evitando che si giungesse in Svizzera a una divisione fra le diverse correnti della Riforma.\nLe opere.\nGli scritti teologici di Bullinger comprendono ben 124 titoli, le opere principali sono le:"}
{"id": "489833", "revid": "729019", "url": "https://it.wikipedia.org/wiki?curid=489833", "title": "Maumturks", "text": "I Maumturks (\"Na Sl\u00e9ibhte Mh\u00e1m Toirc\" in gaelico irlandese, conosciuti in inglese anche come Maamturks e familiarmente come i Turks) sono un complesso montagnoso del Connemara, famosa regione della Contea di Galway, in Irlanda.\nCime relativamente basse che sfiorano i 600 metri, piuttosto arrotondate, sono comunque apprezzate dai turisti e dagli amanti della natura per i suggestivi panorami. Possono essere definiti come una catena parallela per morfologia e posizione alle pi\u00f9 famose Twelve Bens.\nCime principali.\nLa tabella che segue elenca le principali cime della catena dei 'Maumturks."}
{"id": "489835", "revid": "3732", "url": "https://it.wikipedia.org/wiki?curid=489835", "title": "Riserva naturale Pineta di Ravenna", "text": "La riserva naturale Pineta di Ravenna \u00e8 un'area naturale protetta situata nella provincia di Ravenna e occupa un'area di 709 ettari, all'interno della Pineta di Ravenna.\nFlora e fauna.\nLa flora dell'ecosistema della pineta \u00e8 costituita da pino domestico, pino marittimo, leccio, biancospino, agazzino, prugnolo, rovo, crespino, pungitopo, asparago pungente, mentre la fauna \u00e8 composta da saettone, tortora selvatica, assiolo, succiacapre, picchio rosso maggiore, lodolaio, vespertilio di Daubenton, puzzola, istrice, daino."}
{"id": "489838", "revid": "365417", "url": "https://it.wikipedia.org/wiki?curid=489838", "title": "Lingo (album)", "text": "Lingo \u00e8 un album degli Almamegretta, pubblicato nel 1998.\nVi hanno partecipato Pino Daniele, Princess Julianna, Dre Love."}
{"id": "489840", "revid": "1305772", "url": "https://it.wikipedia.org/wiki?curid=489840", "title": "Polverizzazione", "text": ""}
{"id": "489841", "revid": "123954984", "url": "https://it.wikipedia.org/wiki?curid=489841", "title": "Tesi su Feuerbach", "text": "Le Tesi su Feuerbach (\"Thesen \u00fcber Feuerbach\") sono un breve scritto di Karl Marx, elaborato nell'aprile del 1845, e riportato alla luce da Friedrich Engels dopo la morte dell'autore.\nLe Tesi furono pubblicate come appendice da Engels nel suo scritto del 1888 dedicato al Feuerbach e intitolato \"\". (\"Ludwig Feuerbach e il punto di approdo della filosofia classica tedesca. In appendice: Karl Marx su Feuerbach\"). Questo scritto, oltre a essere un completo superamento delle concezioni feuerbachiane, mostra la fondazione di una filosofia storicamente del tutto originale, la filosofia della prassi, una gnoseologia che pu\u00f2 ricevere conferma soltanto dall'attivit\u00e0 rivoluzionaria volta alla liberazione dell'uomo dall'alienazione sociale.\nCommento.\nL'undicesima tesi ha avuto il privilegio di esser di gran lunga la pi\u00f9 nota e discussa, fra quelle che compongono il breve scritto marxiano. Essa va letta e interpretata come presa di distanza da una lunga tradizione filosofica che aveva in Hegel il suo rappresentante pi\u00f9 autorevole, ma rispetto alla quale anche gli autori della sinistra hegeliana non costituivano una rottura. Nella prefazione all'opera \"Lineamenti di filosofia del diritto,\" il filosofo di Stoccarda aveva definito il ruolo della filosofia attraverso la celebre affermazione \"la filosofia \u00e8 il proprio tempo appreso nel concetto\"; un sapere quindi crepuscolare, destinato a cogliere il movimento del reale nel suo esser-gi\u00e0-stato, a render ragione della realt\u00e0 quale essa era venuta costituendosi come manifestazione progressiva dello Spirito. La filosofia, proteso lo sguardo verso il passato, \u00e8 dunque rispecchiamento e traduzione concettuale del processo di inveramento della Ragione.\nL'approccio hegeliano - tradizionalmente definito giustificazionismo - viene rovesciato dal giovane Marx, che assegna alla filosofia il compito di trasformazione radicale della societ\u00e0. La filosofia, come disciplina che ambisce al sapere veritativo, ha nella realt\u00e0 il suo banco di prova; la verit\u00e0 della filosofia non \u00e8 pi\u00f9 pertanto una verit\u00e0 oggettiva, un dato che spetta alla ragione contemplare, l'oggetto agognato di un lungo percorso di ricerca e riflessione che finalmente si svela e rivela all'intelletto, bens\u00ec una verit\u00e0 che attende di inverarsi nella sua portata dirompente e rivoluzionaria rispetto alla societ\u00e0 capitalistico-borghese."}
{"id": "489856", "revid": "124042580", "url": "https://it.wikipedia.org/wiki?curid=489856", "title": "Alzate l'architrave, carpentieri e Seymour. Introduzione", "text": "Alzate l'architrave, carpentieri \"e\" Seymour. Introduzione (\"Raise high the roof beam, Carpenters\" and \"Seymour. An introduction\") \u00e8 un unico volume contenente due racconti dello scrittore statunitense J. D. Salinger, pubblicati separatamente sul \"New Yorker Magazine\" nel 1963.\nEntrambi sono narrati dall'alter-ego di Salinger: lo scrittore Buddy Glass. Il primo racconto vede come protagonista lo stesso Buddy mentre si trova al matrimonio di suo fratello maggiore Seymour. Nel secondo lo scrittore tenta di dare un ritratto fisico e psicologico del fratello, al quale era molto legato e che, nel frattempo, si \u00e8 ucciso.\nAlzate l'architrave, carpentieri.\nIl titolo \u00e8 tratto dal 111\u00b0 frammento di Saffo: \"Alzate l'architrave, carpentieri. Lo sposo, simile ad Ares sopraggiunge, il pi\u00f9 alto fra tutti gli uomini\", che Boo Boo Glass, sorella dei due protagonisti, incide con una scaglia di sapone sullo specchio da bagno della casa dei due. Infatti Seymour si appresta a sposarsi. Per partecipare al grande evento, Buddy vola dalla base dell'esercito dove era stanziato (corre l'anno 1942, la seconda guerra mondiale \u00e8 in corso) fino a New York. \u00c8 l'unico invitato di Seymour, e, quando il matrimonio salta per i ripensamenti dello sposo, si trova a dover dissimulare la sua parentela davanti ad un fragile vecchietto sordo, alla zia della sposa ed una grassa amica accompagnata dal marito tenente. Accompagnato da questi personaggi verso la casa della mancata sposa, presto verr\u00e0 scoperto. Tutti finiranno a casa dei due fratelli Glass, dove Buddy teme di incontrare il fratello, invece assente fisicamente per tutto il racconto.\nSalinger d\u00e0 una delle sue prove migliori come caratterizzatore di personaggi, grazie ad abili descrizioni della ricca e rinnovata societ\u00e0 americana del New Deal: manifestazioni di orgoglio e rispetto per la patria, ammirazione per il successo, centralit\u00e0 dello spettacolo di variet\u00e0 nella vita culturale di una nazione, qualche vena di consumismo. Spicca ovviamente in questo panorama l'eccentricit\u00e0 della famiglia Glass: Seymour irrequieto ed impulsivo nelle decisioni, mentre Buddy, meno geniale ma pi\u00f9 riflessivo, cerca il compromesso con questa societ\u00e0 da cui finir\u00e0 per estraniarsi.\nSeymour. Introduzione.\nBuddy, scrittore pubblicato, si \u00e8 oramai isolato dal mondo: vive in mezzo ad un bosco e si muove solo per andare ad insegnare in un college femminile. Proponendosi di scrivere una serie di racconti sul fratello morto suicida, al quale si sente profondamente legato, incomincia con un'introduzione descrittiva al personaggio. Da essa emerge il carattere curioso quanto riflessivo, attivo quando contemplativo di Seymour, la sua passione precoce per la lettura e per la conoscenza, la sua abilit\u00e0 negli sport ed in qualsiasi gioco."}
{"id": "489857", "revid": "1543377", "url": "https://it.wikipedia.org/wiki?curid=489857", "title": "Carla Porta Musa", "text": "Biografia.\nCarla Porta Musa \u00e8 nata nella citt\u00e0 lacustre da Maria Casella, ticinese cresciuta a Panama e da Enrico Musa (1872 \u2013 1944), noto ingegnere milanese.\nLa passione per i libri le viene trasmessa dal padre, che in occasione del 6\u00ba compleanno, nel 1908, le regal\u00f2 una piccola biblioteca, con diversi libri, cosa che fece anche con i suoi tre fratelli.\nStudi\u00f2 nei migliori collegi europei, vivendo a Losanna, in Inghilterra, al Caldecote Towers di Bushey, e a Parigi, a Groslay.\nNei primi anni venti organizza, a Como, nella propria abitazione, un circolo culturale, i \"Luned\u00ec letterari\", con il collega Carlo Linati, settimanale riunione degli amanti del buon libro, compresi diversi celebri scrittori e poeti, che va avanti fino al 1926. Dal 1946 al 1953, invece, ha riproposto gli incontri culturali all'Istituto letterario Carducci di Como, organizzando \"I venerd\u00ec letterari\".\nDurante queste sue attivit\u00e0 conosce e collabora, divenendone amica, con altri famosi autori letterari e no, tra cui Guido Piovene, Benedetto Croce, Salvatore Quasimodo, Riccardo Bacchelli, Giorgio De Chirico, Felice Casorati, Maria Callas, Piero Bargellini, Indro Montanelli, Dino Buzzati, Marino Moretti e Giovanni Papini.\nAlternando la scrittura narrativa a collaborazioni con riviste e giornali, Carla Porta Musa ha pubblicato una trentina fra romanzi e raccolte di poesie. Il suo primo libro \u00e8 stato scritto a causa di una delusione d'amore. Testimone diretta dei pi\u00f9 grandi eventi del Novecento, come gi\u00e0 accennato, ha conosciuto molti dei personaggi pi\u00f9 importanti della cultura e della letteratura del secolo scorso. I suoi maestri assoluti sono per\u00f2 Marcel Jouhandeau e Colette, noti per la loro semplicit\u00e0 e spontaneit\u00e0.\nGrande amante del bon ton, il suo stile rispecchia la sua personalit\u00e0 arguta. Nei suoi romanzi c'\u00e8 sempre qualcosa di lei, della sua famiglia e dei suoi amici o conoscenti e non mancano mai riferimenti a fatti e atmosfere reali.\nNel 1921 si fidanza con il medico milanese Giovanni Porta, detto Giannino; lo sposa nel 1935 e ne rimane vedova nel 1984. Hanno una figlia, Livia, anch'ella nota pediatra.\nNel 1987 le \u00e8 stato conferito \"L'Abbondino d'oro\", riconoscimento ufficiale della citt\u00e0 di Como ai suoi pi\u00f9 illustri cittadini.\n\u00c8 deceduta per le complicanze di una polmonite la sera del 10 ottobre 2012, poco dopo le 21.00. Riposa al Cimitero di San Giorgio, nell'amata Portofino, in un loculo da lei acquistato nel 1947.\nAll'atto del decesso era la persona vivente pi\u00f9 anziana della Provincia di Como, nonch\u00e9 la nona persona vivente pi\u00f9 longeva d'Italia.\nLongevit\u00e0 artistica.\nNel 1998 pubblica, a 96 anni, \"Nel segno di Chiara\", opera che viene segnalata al premio Bancarella.\nNel marzo 2002, in occasione dei suoi 100 anni, durante una cerimonia ufficiale, le furono consegnate le chiavi della citt\u00e0.\nIl 15 marzo 2005, giorno in cui ha compiuto 103 anni, ha presentato il libro \"La ribelle incatenata\", un romanzo scritto in soli 37 giorni.\nEccezionale dunque la sua longevit\u00e0 fisica, ma ancor di pi\u00f9 quella letteraria, tanto che, anche se ultracentenaria partecipa ancora regolarmente alla vita culturale comasca, presenziando, fra l'altro, all'apertura della stagione del Teatro Sociale di Como.\n\u00c8 stata assidua collaboratrice di riviste e quotidiani (dalla \u201cDomenica del Corriere\u201d a \u201cScena Illustrata\u201d, da \u201cAmica\u201d a \u201cLa Provincia\u201d di Como).\nL'11 marzo 2007 ha presentato il suo nuovo libro, \"Lasciati prendere per mano\", in occasione della festa per il suo 105\u00ba compleanno.\nIl 6 marzo 2010, poco prima di compiere 108 anni, \u00e8 intervenuta personalmente in un incontro dedicato a lei, nel comune di Albavilla, in occasione dell'anticipazione dell'uscita del suo nuovo romanzo, \u00abLe tre zitelle\u00bb, e per un'onorificenza speciale, attribuitale da parte di una associazione calabro-brianzola in merito ad un fatto risalente al terremoto del 1908, che colp\u00ec la Calabria e la Sicilia; la scrittrice e i suoi 2 fratelli, allora bambini, ruppero i loro salvadanai e donarono tutto il loro contenuto ai terremotati di quelle zone.\nIl 15 marzo 2012, giorno del raggiungimento dei 110 anni di et\u00e0, ha ricevuto gli auguri da parte di Papa Benedetto XVI e del Presidente della Repubblica Italiana Giorgio Napolitano, che, oltre a una lettera personale, le ha conferito una delle pi\u00f9 alte onorificenze della Repubblica Italiana: Cavaliere di gran croce.\nIn diverse interviste, tra cui alla televisione svizzera nel 2005, ha rivelato quale potrebbe essere il segreto della sua longevit\u00e0 fisica e mentale. \"La sobriet\u00e0. Mai fumato, mai bevuto alcolici, mangio poco. Da 60 anni vado a disintossicarmi a Montecatini Terme. Ha paura della morte? No, la aspetto con serenit\u00e0. Un bel momento arriver\u00e0...forse!\"\nLa scrittrice era cugina di secondo grado del regista Dino Risi, la cui madre era prima cugina del padre della Porta Musa."}
{"id": "489858", "revid": "729019", "url": "https://it.wikipedia.org/wiki?curid=489858", "title": "Bristol Beaufighter", "text": "Il Bristol Beaufighter, spesso chiamato semplicemente il Beau era un aereo da caccia pesante britannico derivato dal precedente aerosilurante Beaufort prodotto dalla stessa azienda, la Bristol Aeroplane Company. Il nome Beaufighter deriva dalla fusione di \"Beaufort\" e \"fighter\" (aereo da caccia in lingua inglese).\nA differenza del Beaufort, il Beaufighter ebbe una lunga carriera e venne impiegato in quasi tutti i teatri di guerra del secondo conflitto mondiale, dapprima come caccia notturno, in seguito come cacciabombardiere e infine come sostituto del Beaufort come aerosilurante.\nNe \u00e8 stata costruita un'unica variante al modello base in Australia, dal locale \"Department of Aircraft Production\" (DAP) con il nome di DAP Beaufighter.\nStoria del progetto.\nDi fronte all'avvento della Seconda guerra mondiale, il bimotore Beaufighter aveva ricevuto attenzione sporadica in pi\u00f9 paesi; il Beaufighter fu immaginato primariamente come un caccia, un compito che avrebbe potuto essere adempiuto pi\u00f9 efficacemente dagli intercettatori monoposto. L'idea di un aereo da combattimento pesante (eccetto in Germania dove i caccia pesanti ricevettero l'attenzione degli ingegneri dalla met\u00e0 degli anni trenta dando vita al Messerschmitt Bf 110), fu estranea alla RAF fino all'inizio della guerra e la mancanza di caccia pesanti tra le linee dell'aviazione inglese fu fonte di imbarazzo per i piloti dei caccia monoposto. Il progetto del Beaufighter fu quasi per essere abbandonato nel momento in cui gli ingegneri della RAF si resero conto che esso non avrebbe potuto eseguire la stessa quantit\u00e0 di compiti degli Hawker Typhoon o degli Hurricane MKII, ma la necessit\u00e0 di un caccia pesante port\u00f2 a un risultato davvero improvvisato. Nonostante ci\u00f2, il Beaufighter si mostr\u00f2 un caccia pesante molto affidabile grazie alla sua ottima autonomia e la sua manovrabilit\u00e0.\nImpiego operativo.\nIl 12 giugno 1942 un Beaufighter fu protagonista di una missione inutile dal punto di vista bellico ma dall'altissimo valore propagandistico: il decollo avvenne nella tarda mattinata dall'isola di Thorney e, dopo un volo a bassissima quota, fu raggiunta Parigi le cui difese antiaeree furono sorvolate a pochi metri di altezza. Il pilota, Alfred Gatward, lanci\u00f2 un tricolore sull'Arco di Trionfo quindi sorvol\u00f2 gli Champs \u00c9lys\u00e9es e prese a colpi di mitragliatrice l'edificio del Ministero della marina occupato dalla Gestapo, senza causare vittime o feriti e tra l'approvazione dei cittadini di Parigi. Infine, lanci\u00f2 un secondo tricolore. L'aeroplano torn\u00f2 alla base di Ruislip, vicino a Londra, privo di danni tranne un uccello che aveva colpito uno dei motori. Al pennuto, identificato come un corvo francese, fu data degna sepoltura a Northolt."}
{"id": "489860", "revid": "289247", "url": "https://it.wikipedia.org/wiki?curid=489860", "title": "Sant'Euprepio vescovo", "text": ""}
{"id": "489861", "revid": "834", "url": "https://it.wikipedia.org/wiki?curid=489861", "title": "Tinosa", "text": ""}
{"id": "489862", "revid": "25678", "url": "https://it.wikipedia.org/wiki?curid=489862", "title": "Salento (regione)", "text": ""}
{"id": "489868", "revid": "729019", "url": "https://it.wikipedia.org/wiki?curid=489868", "title": "Handley Page Halifax", "text": "LHandley Page Halifax fu uno dei principali bombardieri pesanti quadrimotori britannici durante la seconda guerra mondiale. \nContemporaneo del pi\u00f9 famoso Avro Lancaster, rimase in servizio fino alla fine del conflitto, con numerosi compiti oltre al bombardamento.\nLo sviluppo.\nL'8 maggio 1935, l'Air Ministry emise la specifica B.1/35 per un bombardiere pesante notturno, bimotore, che avrebbe dovuto affiancare e in seguito sostituire gli allora nuovissimi Armstrong-Witworth AW.38 Whitley e Vickers Wellington. Il nuovo bombardiere avrebbe dovuto avere carico bellico di 1\u00a0800 kg, velocit\u00e0 di crociera di 314 km/h a 4\u00a0575 m e autonomia di 3\u00a0220 km con 900 kg di bombe; inoltre la Royal Air Force imponeva alcune limitazioni pratiche: per poter rientrare negli hangar disponibili ed essere manovrato con i mezzi in servizio, il nuovo bombardiere avrebbe dovuto avere un'apertura alare massima di 30,50 m; inoltre, la sezione centrale di fusoliera non sarebbe dovuta essere pi\u00f9 lunga di 10,70 m e pi\u00f9 larga di 2,44 m, mentre la corda alare massima non avrebbe potuto superare i 6,70m.\nUn progetto Airspeed fu subito scartato, mentre fu portato avanti lo sviluppo dell'Armstrong-Witworth AW.39, dell'Handley-Page HP.55 e del Vickers Type 284 Warwick che, pur risultato vincitore, incorse in una serie di problemi e non riusc\u00ec nel suo scopo. Il progetto HP.55 ottenne dall'Air Ministry il contratto per un prototipo che, tuttavia, non fu realizzato.\nNella met\u00e0 degli anni '30 il progresso nelle costruzioni aeronautiche fu travolgente e l'Air Ministry rivide tutti i suoi requisiti nel campo dei bombardieri: nel luglio 1936 ai principali costruttori di cellule furono inviate le bozze di due ulteriori specifiche, la B.12/36 per un bombardiere pesante quadrimotore e la P.13/36 per un bombardiere medio bimotore; alla prima la Handley-Page non rispose e il relativo concorso fu vinto dalla Short con il suo S.29 Stirling. Il costruttore ritenne invece di poter presentare un progetto-base in grado di soddisfare tanto la B.1/35 che la P.13/36; la seconda prevedeva due motori Rolls-Royce Vulture, le stesse limitazioni dimensionali, un carico bellico di 2.045kg e la possibilit\u00e0 di trasportare due siluri da 457mm. Le risposte alla P.13/36 furono il Type 679 della Avro, lo Handley-Page HP.56 e un \"outsider\" della de Havilland, in pratica un DH.91 Albatross rimotorizzato con due Rolls-Royce PV.12 Merlin; quest'ultimo non fu realizzato, ma il suo studio continu\u00f2 e fu alla base del DH.98 Mosquito.\nLa RAF e le case costruttrici non tardarono molto a rendersi conto che il motore Vulture si sarebbe rivelato un vicolo cieco e, nel luglio 1937, fu deciso di ricorrere ad un impianto propulsivo pi\u00f9 frazionato, con quattro Bristol Pegasus o Taurus, Napier Dagger, Wright G-200 Cyclone o Pratt &amp; Whitney Twin Wasp. In agosto si opt\u00f2 definitivamente per quattro Merlin X, dando vita all'HP.57 che fu ordinato sotto forma di due prototipi il 3 settembre 1937, con un emendamento al contratto del 30 aprile 1937 relativo allHP.56 e il nuovo capitolato Specification 32/37.Ne fu prevista fin dall'inizio la produzione in serie di 250 esemplari, con il nome di Halifax.\nIl primo prototipo fu costruito a Cricklewood e usc\u00ec di fabbrica nell'agosto 1939; dato che il vicino aeroporto di Radlett fu giudicato troppo piccolo, l'Halifax fu trasferito mediante autocarri sulla pista di Bicester, dove vol\u00f2 il 25 ottobre 1939. Il primo Halifax Mk.I Series I, sostanzialmente simile ai prototipi con i quattro Merlin X, dopo che era stata scartata la possibilit\u00e0 di ricorrere ai Napier Sabre o ai Rolls-Royce Griffon, con torrette Boulton Paul e ruotino fisso, vol\u00f2 l'11 ottobre 1940. La guerra era in corso da pi\u00f9 di un anno e la produzione and\u00f2 avanti con il massimo sforzo e, gi\u00e0 il 13 novembre, ci fu la consegna del primo esemplare operativo, assegnato al 35\u00b0 Squadron del 4\u00b0 Group di Leeming.\nVersioni per altri impieghi.\nTra le altre versioni dell'Halifax ci furono quelle antisommergibili ed antinave per il Royal Air Force Coastal Command e quelle per il traino alianti; tra queste ci fu un A Mk.IX, derivato dal Mk.VII, e un A Mk.X con motori Hercules 100, che per\u00f2 fu abbandonato.Vi fu anche una serie di Halifax da trasporto, i C Mk.III, Mk.VI, Mk.VII e Mk.VIII e diverse conversioni per guerra elettronica, i B Mk.III(BS), B Mk.III(BS) Mandrel e B MK.III(BS) Airborne Cigar.\nImpiego operativo.\nLa carriera dell'Halifax cominci\u00f2 nel novembre 1940 e prosegu\u00ec fino alla fine della guerra. Questi quadrimotori, comunque, continuarono a operare, sia pure in ruoli secondari, fino al 1954-56. Nella pratica, per\u00f2, il Lancaster dimostr\u00f2 migliori prestazioni e non appena fu disponibile in numero sufficiente, rimpiazz\u00f2 gli Halifax. Essi furono destinati ad altre missioni, in particolare la guerra elettronica, il traino alianti e le \"special missions\" con lancio di agenti dei servizi segreti e di rifornimenti per i movimenti di guerriglia. La prima missione degli Halifax fu il bombardamento su Le Havre nella notte tra il 10 e l'11 marzo 1941 e il primo attacco di Amburgo due giorni dopo. Missioni importanti furono compiute dai B Mk.I contro Kiel, Brest e La Pallice, contro Berlino e Torino e contro l'incrociatore da battaglia \"Scharnhorst\". Questi bombardieri presero parte anche a diverse operazioni con aviotruppe, come lo sbarco in Sicilia, quello in Normandia, il colpo di mano contro gli stabilimenti per la produzione di acqua pesante nel Telemark, le operazioni di Arnhem e il passaggio del Reno per l'invasione della Germania. Oltre che nei reparti stranieri che militavano nella RAF durante la Seconda guerra mondiale, l'Arm\u00e9e de l'Air francese nel dopoguerra ebbe alcuni Mk.VI e Mk.VII; la Royal Egyptian Air Force ottenne 9 A Mk.IX, mentre 6 B Mk.VI andarono alla neo-costituita Pakistani Fida'iyye, l'aeronautica militare del Pakistan.\nBibliografia.\nIn inglese.\nISBN 0-905469-50-X."}
{"id": "489869", "revid": "123865864", "url": "https://it.wikipedia.org/wiki?curid=489869", "title": "Renato Minore", "text": "Biografia.\nRisiede da oltre trent'anni a Roma. Si \u00e8 laureato in lettere moderne con Natalino Sapegno e si \u00e8 specializzato in filologia moderna. Ha insegnato Teoria e tecniche delle comunicazione di massa all'Universit\u00e0 di Roma e alla LUISS.\nGiornalista professionista dal 1971, ha operato presso i servizi giornalistici della RAI, ha scritto per settimanali come \"Il Mondo\", quotidiani come \"la Repubblica\" Tuttolibri de La Stampa, e \"Il Messaggero come inviato culturale,\" per cui attualmente scrive come critico letterario, riviste culturali come \"Dimensioni\" e \"Paragone\".\nTV e radio.\nPer la TV e la radio ha curato dagli anni Settanta moltissimi programmi, soprattutto di divulgazione culturale. Per Rai 2 ha curato tra l'altro \"Bravo chi legge\", per Raitre \"L'altra edicola\" insieme con Luigi Malerba, per il TG1 ha spesso recensito le novit\u00e0 librarie. \u00c8 stato conduttore di programmi radiofonici come \"I giorni\" e \"L'uomo della domenica\". \u00c8 anche autore di alcuni film televisivi dedicati a scrittori come Flaiano, Rimbaud, Leopardi, Bufalino, Poe.\nAltri ruoli.\nHa curato alcuni allestimenti teatrali tra cui \"Il fiume dei sogni\" dalle \"Novelle della Pescara\" di Gabriele d'Annunzio. Ha fatto parte della Commissione Teatro del Ministero dello Spettacolo. Ha fatto parte di giurie quali quelle del Campiello (1993), del Flaiano, di cui \u00e8 il presidente della Giuria Letteraria, del Premio Settembrini, del Camaiore di poesia, del Premio \"Ciit\u00e0 delle Rose\" per la saggistica di cui \u00e8 il presidente. Ha tenuto conferenze e dibattiti negli Istituti di Cultura di diverse capitali europee."}
{"id": "489876", "revid": "729019", "url": "https://it.wikipedia.org/wiki?curid=489876", "title": "Short S.29 Stirling", "text": "Lo Short S.29 Stirling era un bombardiere pesante britannico, il primo della sua categoria (gli \"Heavies\"). Non ebbe particolare successo, nonostante la spaziosit\u00e0 della cellula che offriva una lunghezza ed una robustezza elevata. Tuttavia, la carenza di prestazioni ed alcune difficolt\u00e0 con il vano portabombe ne ridussero l'efficacia bellica.\nStoria.\nSviluppo.\nLo Stirling fu il risultato della specifica B.12/36 emessa dall'Air Ministry britannico. Con questa richiesta il ministero intendeva acquisire un velivolo capace di trasportare un carico bellico, composto da bombe da 227 (500 lb) e 907 kg (2.000\u00a0lb). Doveva poter trasportare 3.600 chili di carico bellico su una distanza di 4.800 km o un raggio di azione di 3.600\u00a0km con un carico di 6.350\u00a0kg. La velocit\u00e0 del velivolo doveva essere di 370 km/h ad una quota di 4.500 m. Il velivolo doveva essere dotato di tre torrette difensive - anteriore, caudale e ventrale \u2013 armate con due mitragliatrici da 7,7 mm. L'equipaggio doveva essere composto da sei persone. Il peso massimo del nuovo aereo era ipotizzato nell'ordine dei 21.773\u00a0kg ma poteva arrivare ad un massimo di 24\u00a0865\u00a0kg nel caso venisse effettuato un decollo assistito. Il ministero precis\u00f2 anche che l'apertura alare massima consentita doveva essere di 100 ft (30,48 m). Questa richiesta non era dovuta tanto alla necessit\u00e0 di ricoverare il velivolo negli hangar allora disponibili, come spesso ritenuto, ma piuttosto alla volont\u00e0 di limitare il peso totale del velivolo e di migliorare le prestazioni in decollo, riducendo la corsa necessaria, ed in atterraggio in modo da far operare il velivolo dalle piste allora esistenti; inoltre, si voleva anche facilitare il transito dell'aereo sui raccordi aeroportuali.\nAlla richiesta B.12/36, che fu inviata a 19 ditte, risposero con un proprio progetto la Short, la Supermarine, la Armstrong e la Withworth. Vennero scelti quelli della Supermarine e, come soluzione di \"scorta\", quello della Short. Il ministero autorizz\u00f2 il passaggio alla fase successiva ordinando la costruzione di due prototipi per ogni progetto. Per la Short questo nuovo velivolo rappresentava il primo aereo terrestre che realizzava dai tempi degli Scylla e Syrinx dei primi anni trenta e, in assoluto, il primo progetto di velivolo dotato di carrello retrattile. Il progetto venne anche supervisionato da Arthur Gouge, allora capo progettista della societ\u00e0.\nIl velivolo presentato dalla Short, designato ufficialmente con la sigla S.29, aveva inizialmente una apertura alare di 34,12\u00a0m (112\u00a0ft) e una lunghezza di 26,21 m. Come motori furono scelti i Napier Dagger. Il peso a vuoto era stimato in 17.280\u00a0kg che salivano a 24.085 a pieno carico. Sia l'adozione di motori non ancora testati che le dimensioni generali suscitarono forti critiche da parte del Ministero che richiese di riprogettare il velivolo. Il nuovo progetto fu presentato nell'aprile del 1937. L'apertura alare era stata ridotta, non senza dubbi da parte della ditta, a 99,1\u00a0ft (30,20 m). Vennero scelti come motori i Bristol Hercules e il carico bellico era composto da 7 bombe da 907\u00a0kg o da 28 da 227\u00a0kg. I pesi stimati del velivolo erano per\u00f2 saliti a 18.869\u00a0kg a secco e 27.034 a pieno carico.\nIl progetto della Supermarine era quello che il ministero continuava a preferire ma la morte del progettista Mitchell, che cre\u00f2 anche il famoso Spitfire, e dubbi legati alla facilit\u00e0 di produzione dell'ala dalla forma ellittica che caratterizzava questo velivolo fecero passare in primo piano la proposta della Short. La richiesta finale fu emessa nel dicembre del 1937 e il velivolo ipotizzato doveva poter effettuare una sortita di 2.400\u00a0km alla quota di 4.500 m alla velocit\u00e0 di 370\u00a0km/h con un carico bellico \"pagante\" a questa distanza. Per compiere questa missione il velivolo doveva decollare dopo una corsa di 500 m, valore subito giudicato piuttosto ottimistico. In alternativa il velivolo doveva poter compiere operazioni anche alla quota di 2.000 m con un carico di 1.800\u00a0kg e con una corsa di decollo di 731 m. Infine questa specifica richiedeva il mantenimento della quota di 3.000 m con soli tre motori efficienti. Altra caratteristica richiesta dal ministero fu la velocit\u00e0 di salita indicata in 25 minuti per raggiungere la quota di 6.100 m. Il peso massimo del velivolo al decollo venne fissato in 20.729\u00a0kg. Inizi\u00f2 allora una ampia discussione tra il progettista, L.T.P. Lipscomb, e il ministero. La ditta propose una velocit\u00e0 massima di 523\u00a0km/h ma richiese, per poter soddisfare i requisiti di raggio di azione e carico bellico, che il peso massimo venisse portato a valori dell'ordine delle 60.000\u00a0lb (27.215\u00a0kg). Su ogni ala venne aggiunta una coppia di flaps tipo \"Gouge\" nel tentativo di accorciare la corsa di decollo. Il problema del controllo dell'aumento del peso del velivolo fu reso pi\u00f9 complicato dalla necessit\u00e0 di dover prevedere la possibilit\u00e0 di decolli assistiti, con catapulta o razzi, per un velivolo di queste dimensioni. Era infatti necessario irrobustire l'intera struttura per assorbire il notevole stress indotto da questo tipo di decolli. In seguito questo requisito venne eliminato ma gli interventi compiuti sulla struttura del velivolo la resero comunque pi\u00f9 pesante del necessario anche se ne guadagn\u00f2 la robustezza generale della struttura.\nPer sperimentare i concetti del velivolo la Short realizz\u00f2, seguendo quanto gi\u00e0 fatto per gli idrovolanti da trasporto, un velivolo in scala, sprovvisto delle torrette, che venne designato S.31. Questo \"dimostratore tecnologico\" era in pratica uno Stirling in scala 1:2. Rispetto al quadrimotore reale l'abitacolo aveva i posti di pilotaggio in configurazione in \"tandem\" e non affiancati. Come motori furono utilizzati quattro Pobjoy Niagara III da 90 hp. Il primo decollo di questo aereo avvenne il 19 settembre 1938 con ai comandi John Lankester Parker e Hugh Gordon. Nelle prove alle quali venne sottoposto venne rilevata una tendenza a ruotare a sinistra e una corsa di decollo superiore a quanto ipotizzato. Un giudizio positivo venne dato alla manovrabilit\u00e0 dell'aereo e alla sua facilit\u00e0 di pilotaggio.\nIl ministero, nel tentativo di ridurre la corsa di decollo, propose di aumentare l'angolo di incidenza dell'ala portandolo da 3 gradi a 6,5. L'introduzione di questa modifica avrebbe richiesto di ridisegnare l'intera parte centrale della fusoliera con notevole dispendio di tempo. Inoltre con il nuovo angolo di attacco si sarebbero penalizzate anche le prestazioni del velivolo durante il volo di crociera. La soluzione venne trovata con un compromesso: allungando le gambe del carrello e facendo cos\u00ec aumentare l'angolo dell'ala rispetto al suolo. Aument\u00f2 per\u00f2 anche l'altezza del velivolo dal terreno, che diventer\u00e0 una caratteristica del futuro Stirling non sempre gradita, in particolare dal personale tecnico. La soluzione venne portata in volo dall'S.31, che adesso montava i motori Pobjoy Niagara IV da 115 hp, per la prima volta il 10 gennaio del 1940 ottenendo un riscontro positivo. Furono testati anche nuovi sistemi di bilanciamento degli alettoni e il timone venne ingrandito in modo da migliorare il controllo longitudinale dell'aereo. Questo velivolo venne anche sottoposto a prove nella galleria del vento del \"Royal Aircraft Estabilishment\" di Farnbourough per verificare la resistenza indotta delle torrette difensive.\nLa specifica per la produzione, P/1, venne emanata nel gennaio del 1939 e furono 100 gli esemplari ordinati. Il peso massimo del velivolo era ora stato portato a 23.062\u00a0kg a vuoto e 30.390\u00a0kg a pieno carico. Fu in questa occasione che il progetto ricevette la designazione ufficiale di Stirling. Le altre caratteristiche richieste erano: possibilit\u00e0 di trasportare un carico bellico di 1.800\u00a0kg su una distanza 2.400\u00a0km o di 907\u00a0kg avendo un raggio d'azione di 3.200\u00a0km.\nIl primo prototipo, matricola L7600, vol\u00f2 nel maggio dello stesso anno con ai comandi ancora Lankester Parker. Il volo fu breve e si concluse con un incidente. Durante l'atterraggio un freno si blocc\u00f2 provocando il cedimento di un componente del carrello principale e la completa distruzione del velivolo. Questo prototipo era dotato dei motori Hercules I in quanto la versione III del motore non era ancora disponibile. Il secondo prototipo, L7605, vol\u00f2 per la prima volta il 3 dicembre 1939. Nello stesso tempo venne ordinato l'inizio della produzione del velivolo nonostante il secondo prototipo venisse assegnato al Aeroplane &amp; Armament Experimental Estabilishment, che doveva compiere i test ufficiali, solo il 22 aprile 1940.\nDurante queste prove venne rilevato che la corsa di decollo, con un carico di 26.036\u00a0kg, era di 585 m e che il velivolo raggiungeva l'altezza di 15 metri dopo aver percorso la distanza di 1.097 m. Con un peso di 29.000\u00a0kg il velivolo impiegava 1.371 m per raggiungere questa quota. Per raggiungere la quota di 3.000 m erano necessari 12 minuti e mezzo. La velocit\u00e0 massima ottenuta, sempre a 3.000 m, era di 401\u00a0km/h. Con un peso superiore il valore scendeva a 396\u00a0km/h alla quota di 1.200 m e di 296\u00a0km/h a 3.000 m. La tangenza massima si rivel\u00f2 essere di 4.572 m. Con un carico di 4.535\u00a0kg potevano essere imbarcati 4.096 litri di carburante che per\u00f2 scendevano a 2.654 con un carico di 6.350\u00a0kg. Un altro aumento di peso avvenne con l'aggiunta nuovi equipaggiamenti e di un settimo membro di equipaggio, il motorista, e alla fine si arriv\u00f2 ad un peso \"normale\" medio di 25.854\u00a0kg.\nIl velivolo si dimostr\u00f2 lento per le operazioni diurne e la sua scarsa tangenza faceva perdere di efficacia alle bombe dirompenti. Poteva per\u00f2 fungere egregiamente come aereo \"lanciamine\" in quanto ne poteva trasportare sei nei vani alari mentre l'Halifax ne poteva portare solo due.\nDescrizione tecnica.\nLo Stirling era un aeroplano monoplano quadrimotore di costruzione interamente metallica. La fusoliera aveva una sezione rettangolare con bordi arrotondati. La cabina di pilotaggio era sopraelevata rispetto alla fusoliera. L'ala aveva un piccolo angolo di diedro. In origine lo Stirling era pensato per un equipaggio di sei persone. In seguito venne aggiunto il motorista e l'equipaggio sal\u00ec a sette persone.\nIl velivolo aveva una apertura alare di 30,2 m. L'ala era di costruzione interamente metallica, dotata di struttura portante e progettata per essere realizzata in un solo pezzo. In parte ricordava quella degli idro Classe C realizzati dalla stessa ditta. Il rivestimento era in lega di alluminio. Sotto il bordo di uscita erano posti due flaps tipo Gouge dalla superficie totale di 36,7 m2 mentre gli alettoni erano posti, come di solito, nella parte esterna del bordo di uscita. Il bordo di attacco era dotato di sistema tagliafili e, non sempre, di sistema antighiaccio Kilfrost.\nAll'interno della struttura di ogni ala erano stati realizzati 4 serbatoi principali per il carburante e il velivolo poteva imbarcare un totale di 8.532 litri di benzina. Tutti i serbatoi erano autosigillanti. Nei vani bombe alari potevano essere montati altri tre serbatoi per un totale di 1.018 litri. Infine per i trasferimenti pi\u00f9 lunghi nei vani ventrali destinati al carico bellico potevano essere installati altri serbatoi ausiliari dalla capacit\u00e0 totale di 2.271 litri. In totale il velivolo poteva arrivare ad imbarcare 12.761 litri. Sempre nei vani alari, oltre alle bombe, potevano essere caricati mine marine \"Type B\" da 113 o 226\u00a0kg, contenitori per l'acqua o spezzoni incendiari.\nLa fusoliera era lunga 26,6 m con una larghezza massima di due. Era progettata in quattro sezioni, per facilitarne la produzione e la successiva manutenzione, che venivano unite tra loro con dadi e bulloni. Sulla fusoliera erano installate le torrette difensive. Anteriormente si trovava una torretta FN5, sul dorso del velivolo era montata una FN7A o una FN50. Su alcuni esemplari venne anche montato un radome sotto la fusoliera che ospitava il radar H2S. Solo sui primi esemplari era presente una torretta retrattile ventrale al posto di quella dorsale ma a partire dal settembre del 1940 ne venne richiesta la sostituzione con una torretta dorsale. Sotto la fusoliera si trovavano tre vani per il carico delle bombe. Questi vani alla fine finirono per costituire uno dei problemi principali del velivolo in quanto non permettevano il trasporto di bombe di dimensioni superiori a quelle di 900\u00a0kg (2.000\u00a0lb), impedendo quindi l'impiego degli ordigni di peso superiore sviluppati in seguito.\nI piani di coda, molto simili a quelli degli idro, avevano una apertura di 12,4 m ed una altezza di 3,3. Il carrello di atterraggio aveva una carreggiata di 7,8 m ed ogni gamba del carrello principale disponeva di una ruota di grande diametro. Il sistema di retrazione era piuttosto complesso. Le ruote rientravano nelle gondole dei motori interni ruotando all'indietro. Il ruotino di coda, composto da due ruote, era retrattile. Per evitare problemi sui velivoli destinati all'addestramento quasi sempre veniva bloccato in posizione estesa.\nVersioni.\nLa prima versione prodotta fu la Mk. I. Su questi aerei erano montati quattro motori Bristol Hercules II da 1.375 hp al decollo. Particolarit\u00e0 di questa versione era il castello motore costruito in un solo pezzo. Dell'Mk. I venne sviluppata anche una seconda serie dotata di un castello motore pi\u00f9 tradizionale realizzato in tubi saldati. La versione finale dell'Mk.I fu la terza serie che adottava i motori Hercules IX da 1.590\u00a0hp al decollo e 1.020 in quota montati in gondole realizzate dalla stessa Bristol. Il velivolo era dotato di elica tripala metallica a passo fisso. Gli equipaggi, pur giudicando la potenza adeguata, si lamentavano del sistema di controllo idraulico delle manette che comportava un ritardo tra l'azione sui comandi e la risposta dei motori. L'armamento difensivo era composto da una torretta anteriore Frazer-Nash FN5 armata con due mitragliatrici Browning da 7,7\u00a0mm, una torretta di coda FN20A con quattro mitragliatrici e una torretta ventrale retrattile, anch'essa FN5, con due mitragliatrici. Quest'ultima non era molto popolare presso gli equipaggi in quanto tendeva ad aprirsi durante il decollo, mentre in posizione di combattimento causava una forte resistenza che limitava le prestazioni dell'aereo. Venne quindi eliminata e sostituita da due postazioni dotate di due mitragliatrici disposte sui fianchi dell'aereo e operate a mano. Appena si rese disponibile la nuova torretta dorsale Frazer-Nash FN7, dotata di due mitragliatrici da 7,7\u00a0mm, venne subito adottata e le postazioni laterali furono eliminate. Le consegne dei primi Stirling Mk.I iniziarono nell'agosto del 1940 e in totale saranno prodotti 756 Mk.I. Gli stabilimenti coinvolti furono quelli della Short di Rochester nel Kent, nella \"fabbrica ombra\" realizzata dalla Short &amp; Hartland di Belfast e alla Roots Securities di Stroke On Trent e, a seguito di un secondo ordine per altri 100 velivoli, anche presso lo stabilimento di Longbridge di propriet\u00e0 della Austin, nelle vicinanze di Birmingham. In queste ditte avveniva principalmente l'assemblaggio finale mentre la produzione dei componenti vera e propria coinvolgeva una ventina di ditte con sede sia in Gran Bretagna che nell'Irlanda del Nord.\nLa successiva versione dello Stirling doveva essere la Mk. II. Questo velivolo doveva essere prodotto in Canada utilizzando i motori stellari Wright Cyclone 14 GR-2600-A5B che erogavano 1.600\u00a0hp al decollo. La scelta di questo motore era stata provocata anche dalla momentanea scarsa disponibilit\u00e0 di motori Hercules. Ne era prevista la produzione di circa 140 esemplari ma ne furono realizzati solo tre (N3657 - N3711 - R9188). In seguito due di questi esemplari furono modificati e utilizzati per lo sviluppo della versione successiva.\nFu quindi la Mk.III la seconda versione operativa del bombardiere. La nuova versione era in pratica un Mk.I terza serie dotata di torretta dorsale FN50, realizzata per il Lancaster, al posto della meno aerodinamica FN7. Questa sostituzione inizi\u00f2 ad essere effettuata a partire dal gennaio 1942. I motori erano gli Hercules XVI da 1.635\u00a0hp che d'ora in poi diverranno i motori standard montati su tutte le versioni dell'aereo. Altre modifiche erano costituite dalla riduzione del numero dei finestrini laterali nella parte posteriore della fusoliera e da una aumentata capacit\u00e0 di carico del carburante.\nDurante il 1943 lo Stirling inizi\u00f2 a venire sostituito negli Squadron da bombardamento dai Lancaster e dagli Halifax. Rimasero in produzione le sole versioni da trasporto e per il lancio di paracadutisti.\nLa successiva versione dello Stirling fu la Mk.IV, che era anche la prima versione ad essere espressamente realizzata come trasporto. I prototipi furono realizzati trasformando due Mk. III: il velivolo EF506 quale banco prova per la versione traino alianti e lo Stirling LJ512 per la versione destinata al lancio di paracadutisti. Ne furono costruiti 579 esemplari dei quali 145 a Rochester, 236 a Belfast e 198 a Longbridge. Le prime consegne iniziarono a partire dalla primavera del 1943. Le pi\u00f9 importanti modifiche apportate erano rappresentate dall'eliminazione della torretta anteriore e dorsale e dall'introduzione dei meccanismi per il traino degli alianti e il lancio dei par\u00e0. La potenza di cui disponeva lo Stirling lo rendeva capace di trainare il grande aliante General Aircraft Hamilcar oppure due Airspeed Horsa o cinque alianti General Aircraft Hotspur da addestramento.\nL'ultima versione ad entrare in servizio fu la Mk.V che inizi\u00f2 ad essere consegnata nel gennaio del 1945. Anche questa era una versione da trasporto capace di portare 20 soldati oppure 12 feriti in barella o 14 seduti. Altrimenti poteva imbarcare, attraverso un portellone di 2,7 metri realizzato sul fianco sinistro della fusoliera, due jeep con rimorchio o una jeep con al traino un cannone anticarro da 57 mm completo di serventi e munizioni. Anche il muso poteva essere aperto. Simile in tutto alla versione Mk.III, ne differiva per la lunghezza che era ora di 27.60 m. Ne verranno costruiti 160 esemplari e la sua produzione termin\u00f2 nel novembre del 1945.\nImpiego.\nIl primo velivolo di produzione, matricola N3635, vol\u00f2 per la prima volta il 5 maggio 1940 e venne prodotto presso lo stabilimento della Short &amp; Hartland di Belfast. Anche questo primo esemplare ebbe dei problemi causati da una avaria ad un motore avvenuta durante il decollo provocata dal sistema idraulico di controllo delle manette. Fu seguito da altri nove esemplari tutti dotati di motori Hercules II che fornivano 1.375\u00a0hp alla quota di 1.500 metri. Questi primi dieci velivoli non furono mai utilizzati in operazioni belliche.\nIl primo Squadron ad essere dotato del nuovo velivolo fu il 7\u00ba che li ricevette nell'agosto 1940 e divenne operativo nel febbraio 1941. Le consegne per\u00f2 procedettero molto lentamente. In parte anche a causa di danni subiti dagli impianti durante due bombardamenti che colpirono la sera del 14 agosto l'impianto di Belfast e la successiva quello di Rochester. Anche la priorit\u00e0 di produzione venne notevolmente ridotta a vantaggio di quella data alla produzione del Sunderland, velivolo necessario nella lotta ai sottomarini tedeschi, e dei caccia. Il secondo Squadron, il 15\u00b0, fu pertanto formato solo il 10 aprile del 1941. Solo il 2 gennaio 1942 verr\u00e0 costituita la terza unit\u00e0: il 149\u00b0 Squadron. La quarta unit\u00e0, il 214\u00b0 Squadron, verr\u00e0 formata solo il 25 maggio successivo.\nAll'inizio vennero riscontrati molti problemi e nel gennaio del 1941 risultavano operativi nel Bomber Command solo 7 Stirling su una forza di 674 apparecchi che, alla fine dell'anno, salirono a 150. Anche il tasso delle perdite non era molto confortante. Al febbraio 1942 su 210 Stirling consegnati ne erano andati perduti 95 di questi 35 per azione nemica, 40 per incidenti di volo e 20 furono demoliti in seguito ai danni subiti in combattimento.\nLa prima missione operativa venne compiuta il 10 febbraio del 1941 da tre velivoli, matricole N3641, N3642 e N3644, che parteciparono all'attacco di un deposito di petrolio situato a Vlaardingen nelle vicinanze di Rotterdam. Il primo raid sulla Germania avvenne il 17 marzo successivo quando il velivolo N3652 venne inserito nella forza di attacco che effettu\u00f2 il bombardamento di Brema. La 100^ sortita fu effettuata il 12 giugno dello stesso anno.\nNella notte tra il 23 e il 24 ottobre trentotto Stirling parteciparono agli attacchi effettuati dal Bomber Command contro le citt\u00e0 del Nord Italia. Nella missione su Torino del 28/29 novembre 1942 il sergente della RAAF R.H. Middleton, che pilotava il velivolo BF372 in forza al 149\u00b0 Squadron venne insignito alla memoria della Victoria Cross. Una seconda Victoria Cross venne conferita, sempre alla memoria, al sergente Arthur Louis Aaron, che era ai comandi dello Stirling EF452 del 218\u00b0 Squadron nella missione sul capoluogo piemontese che venne svolta il 12/13 agosto del 1943.\nIl 30 luglio 1943 venne deciso di ritirare lo Stirling dalla prima linea entro il l'aprile dell'anno successivo. Gli Stirling Mk.III in costruzione furono trasformati in GT Mk.IV da trasporto e traino alianti. L'ultima missione che vide lo Stirling utilizzato come bombardiere avvenne nella notte tra il 7 e l'8 settembre del 1944 e fu compiuta dal 149\u00b0 Squadron.\nIn velivolo venne utilizzato durante il D-Day, soprattutto durante l'Operazione Mandrel che aveva lo scopo di disturbare i radar tedeschi e come trasporto. Venne utilizzato in questo ruolo anche durante l'Operazione Market Garden, dove operarono 6 Squadron dotati di Stirling, che nella successiva Varsity, l'attraversamento del Reno da parte delle forze alleate.\nLo Stirling fu utilizzato come velivolo di supporto anche in India dove rimase in servizio fino al 17 febbraio del 1946 quando venne sostituito dallo York. L'ultima missione operativa dello Stirling venne effettuata nel luglio del 1946.\nLo Stirling equipaggi\u00f2 un totale di 27 Squadron, le \"Conversion Unit\", unit\u00e0 nelle quali si svolgeva l'addestramento finale degli equipaggi, 1651, 1653, 1654, 1657, 1660, 1661 e 1665 e la \"Heavy Transport Conversion Unit\" 1385 oltre ad una serie di unit\u00e0 minori.\nNel Bomber Command furono dotati di questi velivoli gli Squadron 7, 15, 75, 90, 149, 171, 196, 199, 214, 218, 513, 620, 622 e 623. Gli Squadron 7, 15, 149,214, 218 e 620 furono dotati sia della versione Mk I che della successiva Mk.III, che invece fu la versione utilizzata come standard nelle restanti squadriglie. Con il proseguire del conflitto gli Squadron 196 e 620 furono passati al comando trasporti. In questo comando furono gli Squadron 46, 51, 158, 161, 190, 242, 295, 299, 525 e 570 ad utilizzare lo Stirling. Gli Squadron 46, 51, 158, 242 e 299 furono dotati, oltre alla versione GT Mk. IV impiegata da tutti gli Squadron da trasporto, anche della successiva Mk.V. Nelle fasi finali del conflitto furono costituite due nuove unit\u00e0 l\"'Heavy Freight Flight\" 1588, con base in India e ultima unit\u00e0 ad operare con gli Stirling Mk. V, e la \"Heavy Freight Flight\" 1589 che operava dal Cairo.\nLo Stirling, nella versione Mk. IV \"Special Duty\", venne anche utilizzato in \"operazioni speciali\" quali supporto alla resistenza con lancio di agenti, armi ed equipaggiamento. Vennero formati tre Squadron , il 138, 148 e il 624, incaricati per svolgere questo genere di operazioni. Nel periodo tra il settembre 1943 e il settembre dell'anno successivo venne utilizzato in questo compito anche lo Squadron 149 del Bomber Command, che effettu\u00f2 un totale di 15 sortite \"speciali\" oltre alle incursioni notturne di bombardamento. Alcuni velivoli furono utilizzati per la \"guerra elettronica\" dallo Squadron 100, specializzato in questo compito.\nNel periodo di impiego del velivolo come bombardiere furono effettuate 290 sortite di giorno, con la perdita di 13 velivoli, e 10.784 notturne con 474 Stirling perduti. La percentuale totale di perdite fu del 4,7 per cento. Alla fine la produzione totale sar\u00e0 di 2.383 Stirling. Le perdite totali ammonteranno 769 velivoli, 641 dei quali per azione nemica.\nIl Super Stirling.\nDurante la guerra verranno realizzati due sviluppi dello Stirling designati S.34 e S.36. Dovevano essere dei miglioramenti del bombardiere ma non superarono la fase di progetto. L'S.34 venne presentato in risposta alla specifica B.1/39. Il velivolo doveva essere dotato di quattro Hercules 17SM ottimizzati per l'impiego ad alta quota e di una apertura alare di 41,38 m. La fusoliera venne ridisegnata in modo da poter ospitare una torretta dorsale ed una ventrale che dovevano essere armate con un cannone da 20\u00a0mm.\nL'S.36 venne proposto a seguito della successiva specifica B.8/41. Questa nuova versione sarebbe stata motorizzata con quattro Bristol Centaurus e una nuova ala. Si ipotizzava un raggio di azione di 6.437\u00a0km con un carico bellico di 4.536\u00a0kg. Il peso massimo al decollo era stimato in 41 tonnellate. Il carrello principale era stato riprogettato e dotato di una coppia di ruote.\nS.37.\nPochi esemplari furono adibiti, dopo la fine del conflitto, al trasporto passeggeri con la designazione di S.37. Il primo velivolo ad essere modificato in trasporto civile fu l'esemplare PJ958 che fu soprannominato \"Silver Stirling\". Altri 12 esemplari furono modificati dalla Airtech per la compagnia aerea belga Transair che li utilizz\u00f2 sulle rotte verso l'estremo oriente. Uno di questi, OO-XAC, precipit\u00f2 in atterraggio in Cina. A seguito di questo incidente la compagnia decise di mettere a terra gli altri velivoli."}
{"id": "489880", "revid": "7336", "url": "https://it.wikipedia.org/wiki?curid=489880", "title": "Acetati", "text": ""}
{"id": "489881", "revid": "729019", "url": "https://it.wikipedia.org/wiki?curid=489881", "title": "Nakajima Ki-49", "text": "Il , identificato anche come e con il nome popolare di Donryu (dedicato al monaco buddista Donryu, in giapponese \u5451\u7adc), nome in codice alleato \"Helen\" era un bombardiere medio bimotore ad ala media sviluppato dall'azienda aeronautica giapponese Nakajima Hik\u014dki KK nei tardi anni trenta.\nUtilizzato dal Dai-Nippon Teikoku Rikugun K\u014dk\u016b Hombu, il servizio aereo dell'esercito imperiale giapponese durante la seconda guerra mondiale, il Ki-49 era un bimotore della seconda generazione di bombardieri monoplani, impiegato dal 1942 in poi come aereo da bombardamento medio-pesante e talvolta come aerosilurante. Tuttavia, pur fornendo prestazioni pi\u00f9 elevate del precedente pari ruolo Mitsubishi Ki-21, non riusc\u00ec ad essere rilevante nelle sorti belliche quanto il predecessore, anche a causa del rapido deterioramento della situazione bellica per i giapponesi.\nLa produzione finale si attest\u00f2 a circa 800 esemplari.\nStoria del progetto.\nIl progetto del Ki-49 si deve alla necessit\u00e0 di sostituire nell'aviazione dell'esercito imperiale il precedente bombardiere Mitsubishi Ki-21."}
{"id": "489884", "revid": "1543377", "url": "https://it.wikipedia.org/wiki?curid=489884", "title": "Telharmonium", "text": "Il telharmonium o dinamofono \u00e8 uno strumento elettrofono inventato da Thaddeus Cahill intorno al 1897, pu\u00f2 essere considerato l'antenato dell'organo elettromeccanico Hammond.\nStoria.\nTale strumento era formato essenzialmente da 145 ruote foniche (simili ad un alternatore) e induttori al fine di produrre correnti alternate di varie frequenze. Questi segnali venivano controllati da diverse tastiere di 7 ottave. Il peso era incredibilmente elevato: 200\ntonnellate.\nLa generazione delle frequenze relative ad ogni nota a mezzo delle ruote foniche fu utilizzato per la progettazione dell'organo Hammond. Ogni nota viene generata da una apposita ruota metallica provvista di un profilo seghettato a forma sinusoidale, il cui numero di \"denti\" \u00e8 proporzionale alla frequenza da generare, davanti alla quale \u00e8 posto un pickup elettromagnetico che capta il segnale elettrico prodotto. Lo stesso principio \u00e8 utilizzato nei sensori di velocit\u00e0 delle ruote delle automobili (sistemi ABS) in quanto non c'\u00e8 bisogno di contatto meccanico tra il corpo rotante e il trasduttore, e eventuale sporco o acqua non influenzano il segnale prodotto, come potrebbe avvenire con sensori ottici.\nNonostante la mole dello strumento, inizialmente noto come \"dinamofono\", il suono prodotto era molto debole, e non erano ancora disponibili strumenti elettronici per potenziare l'audio; per cui, per rendere il suono pi\u00f9 soddisfacente, si utilizzava una struttura simile alla tavola armonica di un pianoforte, che era in grado di fornire un suono un po' pi\u00f9 amplificato.\nIl suo inventore ebbe in seguito l'idea di impiegarlo per la filodiffusione della musica, attraverso il telefono, da cui il nome di \"Telharmonium\" (ossia \"Tele-harmonium\", strumento per trasmettere la musica a utenti lontani). Ben presto, per\u00f2, il progetto fall\u00ec, anche perch\u00e9 i costi di gestione erano elevati, e le linee telefoniche non erano ancora in grado di reggere il sovraccarico di segnali che derivava da una trasmissione di massa.\nNon esistono registrazioni originali dell'epoca, ma nel 1997, il regista statunitense Reynold Weidenaar ha realizzato il documentario \"Magic Music From Telharmonium\" sulla storia ed il funzionamento dello strumento, rimettendo in funzione l'unico esemplare fortunosamente conservatosi.\nCollegamenti esterni.\n[[Categoria"}
{"id": "489888", "revid": "22475", "url": "https://it.wikipedia.org/wiki?curid=489888", "title": "GAIM", "text": ""}
{"id": "489890", "revid": "125227436", "url": "https://it.wikipedia.org/wiki?curid=489890", "title": "Karen Lancaume", "text": "Accreditata di volta in volta come Karen Bach, Karen Lacome, Karen Lacoume, Karen Lancom, Carene Lancome, Karen Lancoume o Angel Paris, nella sua carriera, tra le molte interpretazioni pornografiche, spicca anche quella di coprotagonista in una controversa produzione d'autore, \"Baise moi - Scopami\" del 2000.\nBiografia.\nNata in un'agiata famiglia borghese di Lione il 19 gennaio 1973, da padre francese e madre marocchina, dopo gli studi in economia e commercio Karen Lancaume si era sposata a 25 anni con un DJ parigino ed aveva interpretato il suo primo film porno insieme al marito, dal quale poi si era separata.\nTra il 1996 ed il 2003 la Lancaume lavor\u00f2 nei \u00abmattatoi a luci rosse\u00bb (come li defin\u00ec lei stessa) e fu protagonista di trenta pellicole, tra cui ebbero un certo successo \"La maledizione del castello\", \"Una vita in vendita\", \"American Girl in Paris\", \"Exhibition 99\", \"World Sex Tour\", \"La feticista\", \"La mantide religiosa\", \"Hotdorix\", \"La Marionette\", \"Mad Sex,\" \"L'indecente all'inferno\" e \"Fuga dall'Albania\" di Mario Salieri.\nLa scrittrice Virginie Despentes e la coregista Coralie Trinh Thi la scelsero per interpretare (accreditata con lo pseudonimo di Karen Bach) il ruolo di Nadine, coprotagonista del film \"Baise moi - Scopami\", un noir ai limiti dell'hardcore, un film potente e coinvolgente, che racconta l'odissea tragica di due donne in fuga, stanche di sopportare i soprusi e le vessazioni maschili. Questa interpretazione - resa ancor pi\u00f9 drammatica dal fatto che nel 1995 l'attrice aveva vissuto realmente un'esperienza simile a quella del suo personaggio, essendo stata vittima di una violenza sessuale di gruppo, da lei stessa raccontata al quotidiano \"Lib\u00e9ration\" - valse alla Lancaume una certa notoriet\u00e0 nel cinema mainstream, inducendola a sperare di poter uscire dal mondo del porno per intraprendere una carriera nel cinema non hard; tuttavia, questa sua speranza non si avver\u00f2 e cos\u00ec la Lancaume torn\u00f2 a lavorare nel cinema porno, recitando in altri tre film, oramai disillusa riguardo a un possibile salto qualitativo nel mondo dello spettacolo.\nOspite in casa di amici parigini nel XIV \"arrondissement\", fu da questi rinvenuta senza vita il 28 gennaio 2005. L'attrice si era infatti suicidata ingerendo un'ingente quantit\u00e0 di temazepam, dopo aver lasciato un biglietto d'addio per i genitori."}
{"id": "489892", "revid": "125577580", "url": "https://it.wikipedia.org/wiki?curid=489892", "title": "Mikoyan MiG-31", "text": "Il Mikoyan-Gurevich MiG-31 (in cirillico: \u041c\u0438\u043a\u043e\u044f\u043d-\u0413\u0443\u0440\u0435\u0432\u0438\u0447 \u041c\u0438\u0413-31; nome in codice NATO: Foxhound), \u00e8 un caccia intercettore supersonico di fabbricazione sovietica, sviluppato negli anni '70 dalla Mikoyan-Gurevich per conto delle forze aeree sovietiche, nei cui ranghi \u00e8 entrato in servizio nel 1982 per sostituire il MiG-25.\nProgettato per intercettare bombardieri strategici e missili da crociera, il MiG-31 \u00e8 in grado di raggiungere velocit\u00e0 prossime a Mach 3 caratteristica che lo rende, al 2021, il velivolo con motore aerobico a propellente liquido pi\u00f9 veloce al mondo.\nMai impiegato in combattimento, ne sono state prodotte numerose versioni tra cui una multiruolo, denominata MiG-31BM, ed una dedita al lancio di satelliti, denominata MiG-31A. La pi\u00f9 recente di queste, denominata MiG-31BM/BSM ed equipaggiata con sonda per il rifornimento, nuova avionica, ed un caratteristico periscopio per il navigatore, \u00e8 entrata in servizio nel 2014 ed ha interessato l'aggiornamento di 30 velivoli.\nOggi in servizio presso le Forze aerospaziali russe, nel 2017 una versione pensata specificatamente come vettore del missile balistico ipersonico aviolanciato Kinzhal e denominata MiG-31K \u00e8 entrata in servizio ed \u00e8 impiegata per effettuare pattugliamenti marittimi.\nStoria.\nSviluppo.\nIl MiG-31 venne costruito a Ni\u017enij Novgorod (allora chiamata \"Gorkij\") e nacque in risposta ad una specifica del comando dell'allora difesa aerea sovietica per un intercettore ad elevate prestazioni, che offrisse maggiore flessibilit\u00e0 di impiego ed autonomia dalle stazioni di guida-caccia. Lo scopo era realizzare un aereo in grado di difendere lo spazio aereo dell'Unione Sovietica dalla minaccia rappresentata dai missili da crociera, sia trasportati da aerei (come il Boeing B-52), sia lanciati da sistemi terrestri o navali (in particolare i BGM-109 Tomahawk). Inoltre, il suo compito \u00e8 anche quello di intercettare i bombardieri supersonici, come ad esempio i Panavia Tornado e i B-1.\nIl punto di partenza fu il MiG-25 \"Foxbat\", un aereo che gi\u00e0 aveva delle prestazioni simili a quelle richieste. Da questa base, i tecnici dell'ufficio MiG realizzarono un intercettore biposto, caratterizzato da numerose innovazioni rispetto al predecessore, in particolare motori pi\u00f9 potenti, maggiore autonomia, una cellula rinforzata per consentire velocit\u00e0 supersoniche a basse quote, ed un sistema d'arma pi\u00f9 potente.\nI motori previsti per il MiG-31 erano i Tumansky R-15BF-2-300 da 13.500 kgf con postbruciatore, ma visto che questi non erano stati messi a punto, furono sostituiti con i Soloviev D-30F-6 da 9.500\u00a0kg a secco e 15.500 kgf con postbruciatore. Questi motori vennero montati sul prototipo, designato MiG-25MP (poi Ye-155MP), che vol\u00f2 per la prima volta il 16 settembre del 1975.\nTuttavia lo sviluppo and\u00f2 avanti con estrema lentezza, tanto che l'aereo entr\u00f2 in servizio solo nel 1982.\nLa versione definitiva ebbe la designazione interna di I-01, e venne prodotta in serie presso gli stabilimenti aeronautici di Ni\u017enij Novgorod (che allora si chiamava Gorkij).\nIn occidente si venne a conoscenza del progetto grazie alle informazioni del tenente pilota Viktor Belenko, che disert\u00f2 nel 1976. La prima foto (escluse le immagini satellitari) \u00e8 del 1985, realizzata da un pilota norvegese.\nLa produzione totale, andata avanti a rilento dopo il 1991 e cessata nel 1997, ammonta a circa 500 unit\u00e0.\nIl MiG-31 non \u00e8 mai stato oggetto di esportazioni al di fuori dell'Unione Sovietica. Inoltre, anche dopo lo scioglimento della stessa, il suo utilizzo continua ad essere limitato a Paesi appartenenti alla CSI: la voce di un contratto del 1992 con la Repubblica Popolare Cinese (24 esemplari acquistati, pi\u00f9 la licenza di produzione per altri 700) non \u00e8 mai stata confermata, e le trattative con l'Iran per 24 esemplari non hanno avuto seguito.\nAd oggi, le uniche nazioni che utilizzano il velivolo nelle proprie forze aeree sono Russia e Kazakistan.\nIl Kazakistan ne ha ricevuti 32 esemplari in seguito alla disgregazione dell'Unione Sovietica. Nonostante questi potenti e sofisticati aerei siano probabilmente eccessivi rispetto alle esigenze della V-VS(QR), risultano ancora in servizio.\nCaratteristiche.\nQuesto aereo, derivato dal MiG-25, non ha praticamente nulla in comune col suo predecessore. Il disegno \u00e8 diverso per tutta una serie di particolari.\nPer la costruzione sono stati utilizzati titanio (16%), lega di alluminio (33%), acciaio al nichel saldato ad arco (49%) e materiali compositi (2%). Questa particolare composizione aumenta la resistenza della struttura, e permette all'aereo di raggiungere velocit\u00e0 supersoniche anche a bassa quota (Mach 1,23, pari a 1.500\u00a0km/h). Ad alta quota pu\u00f2 raggiungere Mach 2,83 (3494\u00a0km/h), ma la velocit\u00e0 massima teoricamente raggiungibile sarebbe di Mach 3 (raggiungerla potrebbe per\u00f2 comportare rischi per la struttura del velivolo).\nLa capacit\u00e0 di combustibile interna \u00e8 di oltre 20.000 litri, ed \u00e8 caratterizzato dalla possibilit\u00e0 di imbarcare due serbatoi supplementari sotto le ali da 2.500 litri l'uno. La versione base \u00e8 sprovvista della possibilit\u00e0 di rifornimento in volo.\nDal punto di vista operativo, il MiG-31 \u00e8 sicuramente pi\u00f9 capace e versatile del suo predecessore. Si tratta infatti di un aereo in grado di effettuare missioni di intercettazione praticamente con qualunque situazione meteo, capace di ingaggiare avversari che vanno dal bombardiere strategico al missile da crociera. Tuttavia, non si tratta di un aereo adatto al combattimento manovrato a causa delle sue dimensioni e del suo peso.\nArmamento.\nLa dotazione tipica di missione del MiG-31 consiste in quattro missili aria-aria Vympel R-33 (nome in codice NATO: AA-9 Amos), che hanno una gittata di 110\u2013120\u00a0km, e quattro Molniya R-60 (AA-8 Aphid), con una gittata di 7\u201312\u00a0km. Inoltre, \u00e8 equipaggiato con un cannone a sei canne rotanti interno GSh-6-23 da 23\u00a0mm (con 260 colpi), che ha una cadenza di fuoco dichiarata tra i 6.000 e gli 8.000 colpi al minuto.\nIl punto di forza del suo armamento \u00e8 sicuramente il radar, un NIIP SBI-16 Zaslon (nome in codice NATO: \"Flash Dance\") munito di un'antenna a scansione elettronica, con una portata di oltre 200\u00a0km in scoperta e 120 in inseguimento. Pare si tratti del pi\u00f9 potente radar d'attacco esistente: ha la capacit\u00e0 di inseguire 10 bersagli ed ingaggiarne fino a 4 contemporaneamente, a quote di volo che vanno da 25 a 28.000 metri. Tuttavia, pare che le versioni successive montino una versione del radar migliorata, lo Zaslon-M, che sembra abbia una portata di 400\u00a0km.\nImpiego operativo.\nNegli anni duemiladieci trovano impiego in missioni di tipo AWACS. Il sofisticato sistema di \"data-link\", che pu\u00f2 collegare fino a 4 MiG-31contemporaneamente, permette ai velivoli di sorvegliare un fronte di ben 900\u00a0km di lunghezza.\nDieci esemplari sono stati convertiti tra il 2017 ed il 2019 allo standard MiG-31K, rendendoli compatibili al trasporto di un missile ipersonico Kinzhal collocato sotto i piloni ventrali. Il Mig-31K \u00e8 utilizzato nei pattugliamenti marittimi a lungo raggio, in quanto il Kinzhal secondo i suoi costruttori trova la sua massima espressione ed utilit\u00e0 nell'impiego anti-nave.\nVersioni.\nMiG-31 \"Foxhound-A\": versione base, entrato in servizio nel 1982. Pu\u00f2 portare 8 missili ed \u00e8 fornito di un data-link che consente a 4 aerei di pattugliare un fronte di 900\u00a0km. Fornito di un sistema radar APD-518 per attacchi silenziosi, \u00e8 in grado di ingaggiare fino a 4 bersagli contemporaneamente.\nMiG-31LL: versione sperimentale da ricognizione dotata di agganci per macchine fotografiche sulle ali.\nMiG-31DZ \"Foxhound-A\": Designazione non ufficiale dei MiG-31 modificati con sonda per il rifornimento in volo davanti all'abitacolo.\nMiG-31B \"Foxhound-A\" (Izdelye 02):Introdotto nel 1990. Versione migliorata del MiG-31. Prodotto in serie.\nMiG-31BS \"Foxhound-A\": Versione con radar migliorato, contiene alcuni elementi del MiG-31M (stesso armamento e possibilit\u00e0 di portare quattro serbatoi subalari da 2.250 litri).\nMiG-31E: Versione da esportazione rimasta senza seguito. Un esemplare costruito.\nMiG-31M \"Foxhound-B\" (Izdelye 05): 7 prototipi costruiti. Pu\u00f2 ingaggiare in contemporanea 6 bersagli. Non prodotto in serie a causa del crollo dell'URSS. Lo sviluppo \u00e8 iniziato nel 1983 ed il primo volo \u00e8 del 1986. Si tratta di un aereo pi\u00f9 sofisticato, ha una sonda per il rifornimento in volo completamente retrattile, un nuovo sistema di comandi ed un radar MIIP S-800 Zaslon-M, con funzioni pi\u00f9 sofisticate. Il radar, infatti, pu\u00f2 inseguire fino a 10 bersagli contemporaneamente ed ingaggiarne 4. L'armamento previsto \u00e8 4 Vympel R-37 (AA-X-13) e 4 Vympel R-77 (AA-12 Adder). \u00c8 stato costruito in 7 esemplari, ma non ha avuto seguito. Per il cannone, sul MiG-31M la cadenza di colpi \u00e8 di 12.000 colpi/min teorici.\nMiG-31D (Izdelye 07): 2 esemplari modificati e sperimentati tra il 1986 ed il 1987. Possono imbarcare un missile con capacit\u00e0 antisatellite. Il programma \u00e8 stato sospeso con la cancellazione del programma americano SDI (il Strategic Defense Initiative).\nMiG-31BM: versione multiruolo del 2007. I test per l'aggiornamento sono stati completati nel 1999. Si tratta di un caccia multiruolo che \u00e8 in grado di colpire anche bersagli al suolo. L'aggiornamento principale consiste in un computer di bordo e in un radar in grado di attivare contemporaneamente sia i missili aria-aria sia quelli aria-superficie. In operazioni di intercettazione pu\u00f2 ingaggiare fino a 24 bersagli contemporaneamente.\nMiG-31FE \"Foxhound-B\": versione multiruolo da esportazione del MiG-31BM.\nMiG-31A (MiG-31S): versione MiG-31D modificata per il lancio di un satellite.\nMiG-31BM/BSM: versione aggiornata del Mig-31BM del 2007, entrata in servizio nel 2014 e che prevede: sostituzione di tutti i cablaggi del velivolo, del canopy, dell'avionica di bordo nonch\u00e9 l'integrazione di nuovi sistemi d'arma aria-aria, del periscopio del navigatore e di sonda retrattile per il rifornimento in volo.\nMIG-31K: evoluzione pi\u00f9 recente del MIG-31, appositamente progettata quale vettore del missile balistico ipersonico aviolanciato Kinzhal; operativa dal 2017.\nIncidenti.\nUn MiG-31 \u00e8 precipitato il 6 settembre 2011 sugli Urali ed entrambi i membri dell'equipaggio sono morti; in attesa dell'esito dell'inchiesta l'intera flotta di MiG-31 \u00e8 stata messa a terra.\nIl MiG-31 nella cultura di massa.\nIl Foxhound 31 \u00e8 presente nel gioco: Gunship battle total warfare"}
{"id": "489893", "revid": "124524958", "url": "https://it.wikipedia.org/wiki?curid=489893", "title": "I'm Going to Tell You a Secret (album)", "text": "I'm Going to Tell You a Secret \u00e8 il primo album dal vivo della cantautrice statunitense Madonna, uscito il 16 giugno 2006.\nDescrizione.\nIl disco, venduto insieme al DVD del film-documentario \"I'm Going to Tell You a Secret\" che illustra i retroscena del \"Re-Invention Tour\" del 2004, presenta 13 canzoni registrate durante la performance sul palco.\nIl disco, che si apre con la canzone \"The Beast Within\" (canzone gi\u00e0 uscita nel 1990 come b-side del singolo \"Justify My Love\" in cui Madonna legge alcuni brani dell'Apocalisse), contiene anche un remix di \"Hollywood\", la cover di \"Imagine\" di John Lennon, la canzone \"Lament\" (tratta dalla colonna sonora del film Evita), il brano \"Mother and Father\" che contiene versi tratti da \"Intervention\" (canzone inserita nell'album \"American Life\") e un'inedita versione rock di \"I Love New York\" (gi\u00e0 contenuta nell'album \"Confessions on a Dance Floor\")."}
{"id": "489894", "revid": "1404372", "url": "https://it.wikipedia.org/wiki?curid=489894", "title": "Mikoyan-Gurevich MiG-27", "text": "Il Mikoyan-Gurevich MiG-27 (\u041c\u0438\u0413-27 nome in codice NATO \"Flogger D\"), cacciabombardiere d'attacco sovietico, \u00e8 la versione altamente specializzata per l'attacco e l'interdizione del MiG-23, dato che la versione BN di quest'ultimo non risultava totalmente soddisfacente per problemi di tipo sia motoristico che avionico. Largamente diffuso nell'aviazione frontale sovietica, ma esportato in pochi Paesi, dei quali l'India lo ha prodotto su licenza (con ritmi decisamente lenti, che ne hanno in parte compromesso il successo).\nStoria del progetto.\nNei primi anni settanta i calcolatori vennero introdotti nell'avionica di bordo dall'ufficio tecnico Elektroavtomatika (Leningrado). Uno dei primi aerei militari a riceverne i benefici fu il MiG-25R, versione da ricognizione del MiG-25, che adottava il sistema di navigazione Peleng. L'avvento dei calcolatori digitali assicurarono nuove capacit\u00e0 di combattimento anche ai cacciabombardieri. Fu proprio il calcolatore a fare la differenza tra il MiG-27 ed i MiG-23B e MiG-23BN. Il primo nato della famiglia MiG-27 fu proprio il MiG-23BM o 32-25. Il prototipo, il 32-25/1 (numero distintivo sulla fusoliera 351) era un derivato del MiG-23B con motore Lyul'ka AL-21F-3. Il 17 novembre del 1972 il pilota collaudatore V. Ye. Menitsky vol\u00f2 con questo apparecchio per la prima volta. Il MiG-27 adottava una serie di modifiche che lo diversificavano dal predecessore.\nPrima di tutto montava un cannone a 6 canne da 30\u00a0mm, il GSh-6-N-30, molto pi\u00f9 potente del GSh-23L da 23\u00a0mm originale. Il nuovo cannone aveva munizioni ad alta potenza con la munizione standard 30 \u00d7 165\u00a0mm e si dimostr\u00f2 un osso duro per gli ingegneri e per gli stessi piloti: la cadenza di tiro, 6\u00a0000 colpi al minuto, ed il forte rinculo erano difficili da sposare con l'aeroplano, ma malgrado ci\u00f2 i problemi vennero risolti e l'arma venne inclusa nell'inventario.\nIl carico esterno dell'aeroplano raggiunse i 4\u00a0000\u00a0kg, eguagliando il carico del Sukhoi Su-17M. Vennero adottati piloni ventrali BDZ-UMK, spostati un po' pi\u00f9 esternamente sotto le prese d'aria del motore. Il MiG-27 inoltre era in grado di trasportare armamento nucleare tattico appeso all'apposito pilone BD-ZUSK. A questo scopo vennero montati dei pannelli di controllo ed un relativo sistema per l'inserimento dei codici di autorizzazione per disattivare il dispositivo di bloccaggio dell'arma, cos\u00ec come il sistema di messa in sicurezza delle armi. Oltre al calcolatore digitale venne montato il sistema di navigazione e controllo di tiro KN-23, che comprendeva a sua volta il calcolatore V-114 ed il sistema di controllo SAU-23B-1, il telemetro laser Fon ed il sistema di mira S-17VG.\nI progressi introdotti nell'apparato radar e nei sistemi dei missili aria-superficie portarono all'introduzione di sistemi ECM (contromisure elettroniche), di un nuovo RWR SPO-10 Sirena-3\u00a0m (allarme di scoperta radar) e due distributori KDS-23 di esche radar e bengala (chaff e flare). La produzione del MiG-23BM inizi\u00f2 nella fabbrica di Irkutsk. La scelta di tale fabbrica fu dettata anche dal fatto che il personale era familiare con questo tipo di struttura dato che aveva fabbricato il MiG-23UB a due posti, l'addestratore avanzato, dal 1970. Nel 1977 erano usciti di fabbrica ben 360 MiG-23BM. Dal febbraio del 1975 il MiG-23BM o \"izdelye\" 23BM venne rinominato MiG-27 e impiegato nella V-VS.\nVerso la fine degli anni sessanta l'aeronautica sovietica, impressionata dagli sviluppi americani, aveva lanciato un programma di ricerca mirante a verificare se poteva essere impiegato operativamente un potente telemetro-designatore laser su un aereo d'attacco al suolo, col conseguente impiego di un'arma a guida laser (solitamente il missile segue il riflesso del raggio laser sul bersaglio).Cos\u00ec, nel 1971, iniziarono i lavori sulla bomba a guida laser KAB-500, o meglio sul suo sistema di acquisizione del bersaglio. Nel 1972 il governo autorizz\u00f2 anche la ricerca e lo sviluppo del missile Kh-29L. Per usare queste nuove armi occorreva per\u00f2 un nuovo derivato del MiG-27.\nIl nuovo derivato usc\u00ec di fabbrica nel 1974, chiamato MiG-23BK o \"izdelye\" 32-26. Il 32-26/1 (con il numero identificativo 361), vol\u00f2 per la prima volta il 30 dicembre dello stesso anno, con il pilota collaudatore A. G. Fastovets ai comandi. Completati i collaudi dei nuovi e pi\u00f9 sofisticati sistemi di navigazione ed acquisizione del bersaglio, il nuovo cacciabombardiere venne messo in produzione nella fabbrica di Irkutsk. Tra il 1976 ed il 1982 vennero costruiti 197 aeroplani designati come MiG-27K.\nL'aeroplano introduceva il sistema di navigazione ed acquisizione del bersaglio PrNK-23K costruito attorno al nuovo calcolatore digitale Orbita-20-23K che permetteva una serie di nuove operazioni. La sezione del muso, ingrandita, ospitava il sistema di rilevamento laser/TV Kaira-1 sviluppato appositamente per l'aereo dall'ufficio tecnico Geofizika. Il visore TV del Kaira-1 aveva un sistema di intensificazione di immagine che poteva estendere le capacit\u00e0 BVR (oltre il campo visivo, \"beyond the visual range\") di acquisizione del bersaglio in condizioni meteo avverse.\nAnche il sistema di acquisizione laser era un valido aiuto per il pilota, il quale poteva illuminare il bersaglio, rilasciare il carico bellico e compiere piccole manovre evasive, sarebbe stato il calcolatore di bordo a mantenere il contatto col bersaglio. Era anche in grado di guidare l'armamento verso una specifica coordinata preprogrammata, nel caso in cui il bersaglio fosse mimetizzato, ma fosse nota la sua posizione.\nLa capacit\u00e0 di questa nuova macchina di portare a termine attacchi da un raggio d'azione effettivo delle armi diede la possibilit\u00e0 ai progettisti di fare piazza pulita delle pesanti piastre metalliche che corazzavano l'abitacolo, in particolare quelle sui fianchi della cabina. Ma ben presto gli sviluppatori ritornarono sui loro passi, dopo aver letto i rapporti dal fronte, montando nuovamente le piastre sugli apparecchi in riparazione o in aggiornamento, aggiungendo un dispensatore di esche antimissile BVP-50-60. Venne successivamente anche migliorato il sistema ECM Siren.\nL'RWR SPO-10 fu rimpiazzato dal pi\u00f9 efficiente SPO-15L \"Beryoza\" dello TsKB (ufficio di costruzioni centrale) Avtomatiki. Il \"Beryoza L\" era in grado sia di avvertire il pilota che il MiG-27 era stato illuminato da un radar nemico, che di identificare il tipo di radar, tenendo in memoria fino a sei diverse onde radar incidenti sull'aereo.\nNelle due di nuovo disegno (\"leading edge root extension\", estensioni del bordo d'attacco), ovverosia le carenature alla radice delle semiali, erano sagomate due antenne a banda larga che erano dirette in avanti. Le , poi introdotte anche negli altri derivati del MiG-27, miglioravano la controllabilit\u00e0 dell'aereo ad alti angoli d'attacco, soprattutto durante decollo ed atterraggio.\nIl nuovo equipaggiamento dava la possibilit\u00e0 al MiG-27 di caricare un pi\u00f9 ampio ventaglio di armi, soprattutto quelle guidate. Ad esempio armamento laser guidato come Kh-25, Kh-29L e KAB-500L, pi\u00f9 tardi anche le nuove KAB-500KR del tipo \"lancia e dimentica\" (o \"fire-and-forget\"), ovverosia totalmente autonome dopo lo sgancio.\nIl MiG-27 poteva lanciare vari tipi di missile. Il Kh-23M era equipaggiato assieme al sistema di controllo Delta-NG (NG-2) in un contenitore esterno, che dava la possibilit\u00e0 di liberare prezioso spazio interno all'aeroplano ed al contempo di usare vari tipi di arma. Il MiG-27 era il primo apparecchio ad impiegare il missile Kh-25 e pi\u00f9 tardi, nei primi anni '80 l'aereo venne nuovamente modificato per poter caricare i missili a guida semiattiva Kh-29L ed a guida TV Kh-29T.\nI nuovi missili venivano agganciati al nuovo pilone AKU-58, il quale preveniva anche il \"surge\" del compressore del motore principale e danni all'aeroplano da parte del potente motore a razzo del Kh-29L. I missili aria-aria R-60M erano usati per l'autodifesa.\nNel 1978, il MiG-27 venne nuovamente modificato per collaudare il Kh-27PS, un missile antiradar con due sensori a guida passiva intercambiabili. Il designatore di bersaglio Vyuga era sistemato in un pacco esterno.\nA met\u00e0 degli anni 1980 venne collaudato il missile antiradar Kh-31P dalle eccellenti caratteristiche ed il MiG-27K \u00e8 stato uno degli aerei coinvolti nelle prove. Durante i collaudi, vennero agganciati ai piloni AKU-58 ed un contenitore per il registratore dei dati di volo. La ricerca dei radar in funzione e la programmazione della testa cercante vennero effettuati prima del lancio dall'unit\u00e0 di controllo alloggiata in un contenitore rimovibile.\nNegli anni 1976-1977, il MiG-23BK \u00e8 servito come modello di riferimento per lo sviluppo del MiG-27R, ricognitore tattico dotato di un radar aviotrasportato a ricerca laterale (SLAR, \"side-looking airborne radar\") installato in un contenitore ventrale."}
{"id": "489896", "revid": "6066", "url": "https://it.wikipedia.org/wiki?curid=489896", "title": "Thelarmonium", "text": ""}
{"id": "489897", "revid": "1718925", "url": "https://it.wikipedia.org/wiki?curid=489897", "title": "Sacconi Rossi", "text": "I Sacconi rossi, con sede nella Basilica di San Bartolomeo all'Isola, erano gli appartenenti alla \"Veneranda confraternita de' devoti di Ges\u00f9 Cristo al Calvario e di Maria Santissima Addolorata\", di Roma, creata nel secolo XVII.\nIl loro compito era ripescare e dare sepoltura, se nessuno li reclamava, agli annegati nel Tevere e questa pia professione di carit\u00e0 era svolta nei caratteristici cappuccio e mantello rossi, da cui il soprannome.\nLa sepoltura non era banale: con gusto necrofilo tutto barocco, le ossa scarnificate venivano deposte in maniera \"decorativa\" nel cimitero sotterraneo del convento Santa Maria Addolorata dei Sacconi Rossi, edificio isolato vicino alla sinistra della basilica (tuttora visitabile, risulta, il 2 novembre. Analoga ambientazione ha la Cripta dei Cappuccini di Via Veneto). L'usanza \u00e8 citata nel film Mondo cane (1962).\nDai primi anni novanta il 2 novembre, giorno della Commemorazione dei Defunti, col patrocinio dell'Ospedale San Giovanni Calibita (tenuto dai Fatebenefratelli) ha luogo nell'isola Tiberina, partendo dalla chiesa di San Bartolomeo all'Isola, una processione notturna in memoria degli annegati, alla quale partecipano, in costume, i membri della Confraternita."}
{"id": "489899", "revid": "729019", "url": "https://it.wikipedia.org/wiki?curid=489899", "title": "Mitsubishi Ki-67", "text": "Il , identificato anche come e con il nome popolare Hiry\u016b (in giapponese \u98db\u9f8d,\"dragone volante\"), nome in codice alleato Peggy era un bombardiere medio bimotore ad ala medio-bassa prodotto dall'azienda giapponese Mitsubishi Heavy Industries negli anni quaranta ed usato sia dalla forza aerea dell'esercito che quella della marina imperiale giapponese durante la seconda guerra mondiale.\nBench\u00e9 identificato come bombardiere pesante dal sistema dalle convenzioni dell'esercito imperiale, a una comparazione con un simile modello, lo statunitense Martin B-26 Marauder, il nipponico possedeva una capacit\u00e0 operativa pi\u00f9 simile a un bombardiere medio.\nStoria del progetto.\nAlla fine del 1940 il K\u014dk\u016b Hombu, dipartimento responsabile dello sviluppo della componente aerea del Dai-Nippon Teikoku Rikugun, l'esercito imperiale giapponese, inizi\u00f2 a valutare la fornitura di un nuovo velivolo bimotore adatto a sostituire nel ruolo di bombardiere pesante il Nakajima Ki-49 in quel momento in fase di valutazione. Tra le caratteristiche del nuovo modello, concepito per poter operare nel caso di conflitto con l'Unione Sovietica oltre il confine Manciuria-Siberia, erano richieste un'elevata velocit\u00e0 e maneggevolezza, consentendo di utilizzarlo in attacchi in picchiata e di poter sfuggire al fuoco nemico da terra, cos\u00ec come, al contrario di molti modelli giapponesi dell'epoca, di essere dotato di buon armamento difensivo e una cellula adeguatamente rinforzata per resistere ai colpi. Le specifiche definitive, emesse nel febbraio 1941, prevedevano la fornitura di tre prototipi in grado di operare tra i e i m (- ft) di quota raggiungendo una velocit\u00e0 massima di 550 km/h, trasportare un carico di 500 kg in bombe da caduta a 500 km dalla sua base, e un carico bellico massimo consistente in 10 bombe da 100\u00a0kg, tre da 205\u00a0kg o una singola da 500\u00a0kg, con un equipaggio normalmente formato da 6 a 8 membri, fino a un massimo di dieci. L'armamento difensivo doveva consistere in tre mitragliatrici calibro 7,7\u00a0mm, posizionate nella postazioni anteriore, a destra e a sinistra nella fusoliera, pi\u00f9 altre due calibro 12,7\u00a0mm nella postazione dorsale e in quella di coda. La propulsione poteva essere scelta tra una coppia di motori, tutti radiali raffreddati ad aria, di Mitsubishi Ha-101 14 cilindri doppia stella da 1\u00a0450 hp (1\u00a0081 kW), Ha-102, sempre 14 cilindri doppia stella da 1\u00a0870\u00a0hp (1\u00a0394\u00a0kW) o Ha-104 18 cilindri doppia stella da 1\u00a0900\u00a0hp (1\u00a0417\u00a0kW) ciascuno.\nLa Mitsubishi diede incarico al suo ufficio tecnico di elaborare un progetto adatto allo scopo, affidandolo a Fumihiko Kawano, responsabile tecnico presso l'azienda e gi\u00e0 capo progettista dei Ki-15, Ki-30 e Ki-51. Fumihiko Kawano prefer\u00ec affidare lo sviluppo ad un gruppo di lavoro diretto dal capo ingegnere Ky\u016bnoj\u014d Ozawa, decisione derivata dall'esperienza di quest'ultimo nei progetti di bombardieri pesanti, tra i quali il Mitsubishi Ki-2-II, primo bombardiere dell'esercito imperiale ad adottare un carrello retrattile, il Ki-21, del quale fu coprogettista, e la sua variante Ki-21-II, interamente sviluppata sotto la sua direzione.\nIl team disegn\u00f2 un modello di costruzione interamente metallica, con velatura monoplana ad ala media, collocando convenzionalmente le gondole motore sul bordo d'attacco che oltre a racchiudere i propulsori ricevevano le gambe principali del carrello d'atterraggio retrattili con movimento retrogrado. La fusoliera, dotata di corazzatura, presentava una cabina di pilotaggio sopraelevata a due posti affiancati, un naso ampiamente finestrato e terminava in un impennaggio classico monoderiva. Fin dall'inizio furono previsti serbatoi autosigillanti per combustibile e lubrificante."}
{"id": "489904", "revid": "12356", "url": "https://it.wikipedia.org/wiki?curid=489904", "title": "Collina dei camaldoli", "text": ""}
{"id": "489905", "revid": "125349161", "url": "https://it.wikipedia.org/wiki?curid=489905", "title": "Serious Sam", "text": "Serious Sam \u00e8 una serie di sparatutto in prima persona arcade sviluppata da Croteam, corredata da spin-off realizzati da altri sviluppatori indipendenti.\nI videogiochi hanno come protagonista Samuel \"Serious Sam\" Stone, da cui il titolo della serie. Nel corso delle sue avventure, Sam \u00e8 impegnato a sconfiggere le forze di Mental, un malvagio dominatore dello spazio, le quali hanno invaso la Terra."}
{"id": "489907", "revid": "1576978", "url": "https://it.wikipedia.org/wiki?curid=489907", "title": "Mitsubishi Ki-21", "text": "Il , indicato anche in base alle convenzioni allora vigenti, al quale venne assegnato dagli alleati il nome in codice Sally e per un breve periodo, pensando si trattasse di un nuovo e diverso modello, Gwen (variante Ki-21-IIb), fu un bombardiere medio bimotore ad ala media sviluppato dall'azienda aeronautica giapponese Mitsubishi J\u016bk\u014dgy\u014d nei tardi anni trenta e prodotto, oltre che dalla stessa, anche dalla Nakajima Hik\u014dki.\nIntrodotto a partire dal 1938, venne dato in dotazione ai reparti di bombardamento della Dai-Nippon Teikoku Rikugun K\u014dk\u016b Hombu, la componente aerea dell'esercito imperiale giapponese, che lo utilizz\u00f2 durante tutte le fasi della seconda guerra mondiale.\nStoria del progetto.\nIl progetto del Mitsubishi Ki-21 nacque in risposta a una specifica ministeriale risalente al febbraio del 1936 che richiedeva un bombardiere in grado di trasportare un carico di oltre 750\u00a0kg di esplosivo, raggiungere una velocit\u00e0 massima di 400\u00a0km/h ed avere un'autonomia di 5 ore di volo alla velocit\u00e0 di crociera di 300\u00a0km/h.\nIl prototipo della Mitsubishi si trov\u00f2 a competere con la proposta sviluppata dalla Nakajima, il Ki-19, che poteva vantare propulsori pi\u00f9 affidabili e mostr\u00f2 inizialmente migliori caratteristiche di volo, ma prestazioni complessivamente inferiori.\nDopo un supplemento di prove valutative, per le quali vennero approntati nuovi prototipi su cui vennero installati nuovi motori e che furono riprogettati in alcuni dettagli strutturali, i Ki-21 si aggiudicarono il concorso e, nel novembre del 1937 vennero messi in produzione.\nLe prime esperienze operative, soprattutto le risultanze dell'impiego nella guerra contro la Cina, furono utili ad indicare le modifiche necessarie a migliorare le prestazioni del velivolo.\nVennero studiate versioni (Ib e Ic) migliorate nell'armamento difensivo e nella difesa passiva, soprattutto nei serbatoi di carburante che vennero anche aumentati nelle dimensioni.\nLa seconda versione principale (IIa) vide l'impiego di nuovi motori, pi\u00f9 potenti, mentre si cerc\u00f2 ancora una volta di ovviare al problema dello scarso armamento difensivo e alla vulnerabilit\u00e0 dei serbatoi di carburante.\nNell'ultima versione di serie (IIb) venne eliminata la caratteristica vetratura \"a serra\" del dorso della fusoliera, dove venne installata una torretta dotata di una mitragliatrice Ho-103 Type 1 da 12,7\u00a0mm nel tentativo di migliorare le potenzialit\u00e0 difensive dell'aereo.\nDel Ki-21 venne realizzata una versione da trasporto, mediante la conversione di esemplari della prima serie; inoltre, partendo dal suo progetto e dall'interesse mostrato dalle compagnie aeree per una versione da trasporto, venne realizzato un modello completamente nuovo: il Mitsubishi Ki-57 (\"Trasporto dell'Esercito Tipo 100\").\nTecnica.\nStruttura.\nMonoplano ad ala media, di linea semplice e filante. Aveva le ruote del carrello anteriore che si ritraevano all'interno delle gondole dei motori e ruotino di coda.\nIl muso era vetrato ed un'ampia vetratura ricopriva anche una parte della sezione dorsale della fusoliera; entrambe le vetrature erano sostenute da vistose intelaiature che rimasero caratteristiche di tutte le versioni prodotte; solo nella versione IIb, la vetratura dorsale venne eliminata e l'aereo venne dotato di una torretta \"a bolla\", dotata di una mitragliatrice.\nMotore.\nTutte le versioni della serie \"I\" erano dotate di motori radiali Nakajima Ha-5 a 14 cilindri (da 850 hp). Questi motori vennero sostituiti, negli esemplari della versione \"II\", dai Mitsubishi Ha-101 (sempre radiali a 14 cilindri) che sviluppavano potenze nell'ordine dei 1\u00a0500 hp ciascuno.\nArmamento.\nIl carico offensivo era costituito da un quantitativo massimo di 1\u00a0000\u00a0kg di bombe, variabile in base al tipo di missione operativa.\nL'armamento difensivo era costituito da un totale di 5 mitragliatrici Type 89 da 7,7 mm disposte all'estrema prua, nel terminale di coda, in postazione ventrale e su ciascun lato della fusoliera; nella torretta dorsale, con movimento comandato a pedali, era disposta una mitragliatrice Ho-103 Type 1 da 12,7\u00a0mm.\nImpiego operativo.\nIl Ki-21-Ia venne impiegato in combattimento durante la guerra contro la Cina nell'autunno del 1938, riscuotendo inizialmente un grande successo; l'impiego tuttavia riguard\u00f2 un numero ridotto di esemplari a causa di ritardi nei processi produttivi che consentirono di equipaggiare un numero sufficiente di reparti (il 60\u00b0 ed il 61\u00b0 Sentai) soltanto alla fine del 1939.\nMalgrado il Ki-21 abbia rappresentato la \"spina dorsale\" dei reparti da bombardamento dell'aviazione dell'esercito ed abbia preso parte a tutte le principali operazioni della guerra nel Pacifico, fu chiaro fin dai primi combattimenti che i limiti principali dell'aereo erano lo scarso armamento difensivo e la mancanza di serbatoi auto sigillanti.\nCon il passare del tempo, tuttavia, anche le prestazioni velocistiche del Ki-21 vennero surclassate dagli avversari sempre pi\u00f9 moderni e gi\u00e0 nel corso del 1940 i reparti di prima linea vennero equipaggiati con gli esemplari pi\u00f9 potenti della versione \"II\".\nUn quantitativo di 9 esemplari venne anche venduto alla Thailandia impegnata contro le forze del Regime di Vichy ma questi non ebbero modo di prendere parte ad operazioni (conclusesi con un armistizio il 28 gennaio 1941), in quanto gli equipaggi erano in fase di addestramento.\nCon l'attacco di Pearl Harbor e l'entrata in guerra degli Stati Uniti ed in seguito ai miglioramenti, quantitativi e qualitativi, delle forze aeree cinesi, le perdite diventarono sempre pi\u00f9 numerose e tutti gli aerei della serie \"I\" vennero ritirati dalle prime linee e destinati a compiti secondari.\nI Ki-21-II vennero impegnati nelle operazioni contro gli americani nelle Filippine o contro gli inglesi nella penisola malese, ma il confronto con i P-40 o gli Hurricane produceva perdite sempre pi\u00f9 pesanti. Nonostante ci\u00f2 i \"Sally\" rimasero in servizio fino alla fine della guerra, venendo impiegati come trasporti ed addestratori (sia di equipaggi che di paracadutisti).\nTra i diversi impieghi non vanno trascurate le missioni speciali o quelle suicide.\nSul finire del conflitto gli esemplari rimasti vennero usati dal reparto di forze speciali \"Giretsu Kuteitai\", comandato dal generale Kyoji Tominaga, per operazioni contro le truppe americane ad Okinawa e nelle Isole Ryukyu. Una delle operazioni pi\u00f9 note di questo reparto fu l'attacco alla base aerea di Yontan, avvenuto la notte del 24 maggio 1945.\nNella missione vennero impiegati nove Ki-21, con a bordo 14 commando ciascuno: mentre 4 aerei vennero abbattuti in volo, i 5 rimanenti riuscirono ad atterrare (non senza danni); i commando riuscirono a distruggere 9 aerei, danneggiarne altri 26 e a far saltare depositi per oltre 260\u00a0000 litri di carburante.\nCuriosit\u00e0.\nIl Ki-21 ebbe pi\u00f9 di un nome di identificazione nel codice alleato. Inizialmente venne chiamato \"Jane\", che tuttavia venne prontamente cambiato in \"Sally\" quando il Generale Douglas MacArthur obiett\u00f2 che era lo stesso nome di sua moglie.\nQuando venne avvistato per la prima volta un esemplare di Ki-21-IIb, l'assenza della caratteristica vetratura dorsale (a mo' di serra) trasse in errore gli osservatori che lo registrarono come un modello completamente nuovo, designandolo \"Gwen\". Successivamente, riconosciuto l'errore, \"Gwen\" torn\u00f2 ad essere \"Sally\": pi\u00f9 precisamente divenne \"Sally 3\", dato che \"Sally 1\" era riferito alle versioni K-21-I e che con \"Sally 2\" venne identificata la K-21-IIa, dotata dei motori Ha-101."}
{"id": "489908", "revid": "287204", "url": "https://it.wikipedia.org/wiki?curid=489908", "title": "Rapporto sulla libert\u00e0 religiosa nel mondo", "text": "Il Rapporto sulla libert\u00e0 religiosa nel mondo \u00e8 una pubblicazione annuale edita da Aiuto alla chiesa che soffre (ACS) che riporta il quadro generale della libert\u00e0 religiosa per tutti gli Stati del mondo riferito alle varie religioni. Sebbene si tratti di una pubblicazione curata da una organizzazione cattolica, il rapporto ha come obiettivo la presentazione di dati in forma aconfessionale.\nContenuto.\nPer ogni Stato sono riportati alcuni dati:\nComplementare al \"Rapporto sulla libert\u00e0 religiosa nel mondo\" pubblicato a cura dell'istituto \"Aiuto alla chiesa che soffre\", l\u2019associazione \"Open Doors\"/Porte Aperte realizza annualmente il \"World Watch List\" sulla persecuzione dei cristiani nel mondo."}
{"id": "489909", "revid": "110157", "url": "https://it.wikipedia.org/wiki?curid=489909", "title": "Trachselwald", "text": "Trachselwald (toponimo tedesco) \u00e8 un comune svizzero di 961 abitanti del Canton Berna, nella regione dell'Emmental-Alta Argovia (circondario dell'Emmental).\nStoria.\nTrachselwald \u00e8 stato il capoluogo dell'omonimo distretto fino alla sua soppressione nel 2009.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "489915", "revid": "1776051", "url": "https://it.wikipedia.org/wiki?curid=489915", "title": "Trub", "text": "Trub (toponimo tedesco) \u00e8 un comune svizzero di 1\u00a0353 abitanti del Canton Berna, nella regione dell'Emmental-Alta Argovia (circondario dell'Emmental).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "489917", "revid": "767487", "url": "https://it.wikipedia.org/wiki?curid=489917", "title": "Roger Patterson", "text": "Patterson entr\u00f2 a far parte di Atheist (allora noti come R.A.V.A.G.E.) nel 1985. La band registr\u00f2 il loro primo album completo, \"Piece of Time\", nel 1988, ma a causa di problemi con la casa discografica, non fu pubblicato fino a due anni dopo. Di conseguenza, gli Atheist iniziarono a cominciare un nuovo album, a cui Roger contribu\u00ec notevolmente. Prima della registrazione, tuttavia, la band ha avuto un incidente d'auto e Roger \u00e8 stato ucciso, il 12 febbraio 1991.\nGli Atheist avrebbero registrato e pubblicato il loro prossimo album, \"Unquestionable Presence\", pi\u00f9 tardi quell'anno e lo dedicarono alla memoria di Roger. La versione riedizione del 2005 presenta diverse registrazioni demo inedite di materiale registrato da Patterson.\nNel 1991, la band grindcore Napalm Death pubblic\u00f2 Mass Appeal Madness in memoria di Roger, cos\u00ec come Suffocation con il loro album \"Effigy of the Forgotten\", e i membri dei Death gli hanno reso omaggio nel loro album \"Human\".\nNell'EP Black Pear Tree del 2008 dei The Mountain Goats e Kaki King, c'\u00e8 una canzone dedicata a Patterson, \"Roger Patterson Van\".\nRoger Patterson aveva un fratello gemello, Ronald Ellis anch'egli musicista che mor\u00ec nel 2018 all'et\u00e0 di cinquant'anni."}
{"id": "489918", "revid": "339392", "url": "https://it.wikipedia.org/wiki?curid=489918", "title": "Street Metal", "text": ""}
{"id": "489921", "revid": "72396", "url": "https://it.wikipedia.org/wiki?curid=489921", "title": "Pop metal", "text": "Il pop metal (o lite metal) \u00e8 un sottogenere dell'heavy metal, riconosciuto come la sua forma pi\u00f9 commerciale, che prese piede durante gli anni ottanta. Il genere rappresenta sostanzialmente gran parte della scena heavy metal americana pi\u00f9 popolare negli anni ottanta, e fu largamente responsabile per l'esplosione commerciale dell'heavy metal in quel periodo, grazie alla sponsorizzazione da parte del canale televisivo MTV e delle radio. Il pop metal \u00e8 correlato al movimento hair metal, anche se pu\u00f2 venire adoperato da molti come suo semplice sinonimo. Oltre ad elementi heavy metal, esso \u00e8 influenzato chiaramente dalla musica pop e dall'hard rock.\nStoria.\nAnni '70: le origini.\nGi\u00e0 nel primo periodo di vita della musica heavy metal durante la prima met\u00e0 degli anni settanta, i gruppi americani avevano dimostrato la tendenza ad uno stile pi\u00f9 accessibile rispetto alle controparti britanniche. Le origini del pop metal possono quindi essere rintracciate principalmente negli States gi\u00e0 nella met\u00e0 degli anni '70, quando alcuni gruppi iniziarono a coniugare l'hard rock con le sonorit\u00e0 pi\u00f9 aperte e melodiche della musica pop. Alcune delle formazioni che pi\u00f9 rappresentarono questa corrente furono gli statunitensi KISS, gli Starz, gli Angel, i Cheap Trick, o i britannici Sweet che si presentarono come i precursori del genere. Tuttavia, altri gruppi hard rock anni '70 come Aerosmith, Alice Cooper e AC/DC ebbero un'innegabile influenza sul pop-metal, anche se il gruppo che pi\u00f9 ispir\u00f2 la nascita di questo stile furono i KISS. La musica dei KISS era semplice e trascinante, ed il loro aspetto teatrale era una loro parte essenziale. Poi seguirono i Van Halen, che con il loro rock festaiolo ed il loro chitarrista virtuoso, posero le basi per molte band pop-metal che seguirono. Altri ispiratori del genere furono alcuni gruppi provenienti dalla scuola dell'hard rock melodico americano, i primi esponenti della musica AOR degli anni '70 come Foreigner, Boston, e Journey, che ebbero una maggior influenza su quei gruppi che introdussero elementi particolarmente melodici e di ispirazione AOR durante gli anni '80.\nAnni '80.\nPrima ondata: la diffusione (1983-'86).\nNei primi anni '80, il canale televisivo MTV contribu\u00ec fortemente all'ascesa della musica heavy metal: secondo il Billboard magazine, fu proprio il canale musicale a scoprire il genere nel 1984. Il mercato ad esso dedicato pass\u00f2 dall'8 % nel 1983 al 20% nel 1984. Questo decennio rappresent\u00f2 infatti il periodo in cui l'heavy metal cominci\u00f2 a scalare le classifiche iniziando ad affermarsi come genere \"mainstream\". Il pop-metal diverr\u00e0 quindi il nome della forma di heavy metal pi\u00f9 popolare degli anni 80; tuttavia all'epoca questo termine non era diffuso, ed i critici, come MTV e altri media, in genere si limitavano a definirlo semplicemente e genericamente come heavy metal. In realt\u00e0, alcune riviste come il Billboard magazine iniziarono ad utilizzare il termine attorno alla met\u00e0 del decennio. Inoltre il pop metal, sebbene all'epoca non pienamente riconosciuto come termine, era lo stile di heavy metal anni '80 che i critici prendevano maggiormente in considerazione come riferimento, a parte i gruppi anni '70 come Led Zeppelin e Black Sabbath.\nQuesto genere era considerato il discendente diretto del cosiddetto arena rock, una corrente relativa all'hard rock e all'heavy metal che prese piede a partire dalla met\u00e0 degli anni '70, caratterizzata dall'introduzione di elementi di facile presa (cori trascinanti, ritmi semplici, produzioni di qualit\u00e0, \"power ballads\", ecc), che segn\u00f2 l'avvicinamento di questi generi alla scena commerciale. Comunque, a differenza dell'arena rock, i gruppi pop metal adottarono un look pi\u00f9 distintivo e caratteristico, questo per via della costante esposizione mediatica, ed in particolare proprio sul canale musicale MTV.\nPrendendo ispirazione dalle band gi\u00e0 citate, i gruppi di questa corrente enfatizzarono le strutture tipiche dell'heavy metal arricchendole con atmosfere pop. Nei primi anni ottanta, il genere inizi\u00f2 a presentare in alcuni casi elementi di ispirazione new wave, in particolare per l'uso di sintetizzatori e della batteria elettronica, questi molto in voga nella musica anni ottanta in genere. Il pop metal era considerato il sottogenere pi\u00f9 innocuo, meno \"metallico\", pi\u00f9 melodico e meno \"rumoroso\", nel quale l'intento era quello di proporre delle strutture orecchiabili e dal potenziale commerciale. Nonostante risultasse aggressivo e rumoroso in superficie, era spesso caratterizzato da registrazioni e produzioni di qualit\u00e0 che lo portavano ad essere un genere \"radiofonico\" e \"mainstream\". Era uno stile nel quale spesso il \"riff\" era lasciato in secondo piano rispetto al ritornello vocale, caratteristica che lo rendeva una musica da stadio e da classifica. Esso si distingueva nettamente da altre varianti pi\u00f9 \"underground\" (alcune delle quali sviluppate in seguito) come il thrash, il death o il black metal, per le sue caratteristiche affini al pop (melodie, cori, voci in risalto nel mixaggio, stili vocali nel quale i testi potevano essere compresi, \"power ballads\", ecc).\nIl Sud della California divenne l'epicentro della musica heavy metal negli anni ottanta, e molti gruppi provenienti da altre parti degli States o dall'estero, si trasferirono in questa localit\u00e0 nella speranza di ottenere un contratto discografico con una grossa \"major\". La maggior parte di queste band, molte delle quali pop metal, era concentrata attorno a Los Angeles, ed alcune di queste adottarono un vestiario ispirato al glam rock, fenomeno principalmente britannico in voga nei primi anni '70, venendo cos\u00ec etichettate come glam metal band, per via della commistione tra le sonorit\u00e0 heavy metal (spesso pop metal) e un'attitudine e un abbigliamento ispirate a tale movimento. Tra i gruppi che meglio rappresentarono il glam metal vero e proprio, mescolandolo con un'attitudine tipicamente shock rock ispirata ad artisti anni '70 come KISS e Alice Cooper, ci furono senza dubbio i Twisted Sister e i M\u00f6tley Cr\u00fce. In ogni caso, il pop metal rappresentava sostanzialmente gran parte della scena heavy metal americana degli anni ottanta, o almeno la sua parte pi\u00f9 popolare. La prima ondata di pop-metal, capeggiata da gruppi come M\u00f6tley Cr\u00fce, Quiet Riot, Dokken, Ratt e Twisted Sister non presentava per\u00f2 particolari richiami al vero e proprio pop, salvo lo storico disco dei Def Leppard \"Pyromania\" (1983), molto probabilmente il primo album di heavy metal melodico sotto questo aspetto. Infatti, la presenza di elementi fortemente pop variava da gruppo a gruppo, e furono proprio i Def Leppard a dare inizio alla versione dell'heavy metal smaccatamente commerciale con il loro album del 1983, il quale guid\u00f2 il boom del genere negli anni successivi.\nComunque, uno tra i primi gruppi ad ottenere il maggior successo commerciale nel primo periodo furono i Quiet Riot, che, dopo la morte di Randy Rhoads, debuttarono nel 1983 con una nuova formazione, pubblicando lo storico \"Metal Health\". Questo fu il primo album nella storia dell'heavy metal a raggiungere la prima posizione nelle classifiche statunitensi, trascinato dalla famosa hit \"\"Cum On Feel the Noize\" (cover degli Slade). \"Metal Health\" riusc\u00ec a vendere oltre 5 milioni di copie, un risultato incredibile per una band heavy metal. Molti altri gruppi heavy metal in generale, durante gli anni '80 strizzarono l'occhio al pop adattandosi a questo stile. Un esempio pu\u00f2 essere rappresentato dai Van Halen che, oltre ad essere stati i precursori del genere stesso, divennero degli esponenti di questa corrente in particolar modo dal 1984, quando pubblicarono il disco \"1984\", contenente la famosa hit \"Jump\"\" e gli Europe con il loro terzo disco \"The Final Countdown\".\nSeconda ondata: il boom e la nascita del fenomeno hair metal (1986-'91).\nFurono molteplici i gruppi che, a partire dalla met\u00e0 degli anni '80, si orientarono su questo genere, spesso per incrementare le vendite e il successo. Tra questi, figuravano anche importanti esponenti dell'heavy metal classico (svariati della NWOBHM) come Judas Priest, Europe, Raven, Saxon, Tygers of Pan Tang, Demon, Ozzy Osbourne, Accept, Savatage, Queensr\u00ffche, Fifth Angel, Vicious Rumors, Loudness, M.S.G., Yngwie Malmsteen, Krokus, Fastway, Celtic Frost, ed altri gruppi hard rock gi\u00e0 attivi dagli anni '70 come Aerosmith, Alice Cooper, KISS, Scorpions, Legs Diamond, Ted Nugent, Gary Moore, Whitesnake. Il genere infatti tocc\u00f2 il picco massimo a partire dalla met\u00e0 del decennio, culminando nel boom dell'hair metal, verso la seconda met\u00e0 del decennio stesso.\nNel dicembre del 1986, MTV increment\u00f2 notevolmente la diffusione della musica heavy metal avviando un programma speciale chiamato \"Headbangers Ball\", che trasmetteva pi\u00f9 videoclip del genere con una rotazione regolare. La risposta fu incredibile; \"Headbangers Ball\" divenne il programma di MTV pi\u00f9 popolare, con 1.3 milioni di spettatori a settimana. Una volta che il genere ottenne questa grande diffusione, la sua popolarit\u00e0 e l'influenza crebbero vertiginosamente. Nel giugno 1987 il primo posto nella classifica album del Billboard era occupato da un album degli U2, ma i successivi quattro posti erano tenuti da band heavy metal (specie pop metal): Whitesnake, Bon Jovi, M\u00f6tley Cr\u00fce e Ozzy Osbourne. Per il resto del decennio, il metal si posizionava almeno a met\u00e0 della classifica della TOP 20 degli album. La popolarit\u00e0 dell'heavy metal continu\u00f2 ad incrementare durante il decennio. Il Billboard magazine riconobbe questa tendenza nell'economia della popular music statunitense come un cambiamento nella sottocultura metal: il genere aveva allargato il suo pubblico. Non era pi\u00f9 una musica per soli ragazzini, ma si estese anche ad altri tipi di ascoltatori come i ragazzi del \"college\", i pre-adolescenti, e pi\u00f9 femmine.\nMentre gruppi popolari come M\u00f6tley Cr\u00fce e Ratt contribuirono a definire gli stilemi del pop metal nel primo periodo, nessuno imperson\u00f2 lo stile meglio dei Bon Jovi e degli Europe con l\u2019album \"The Final Countdown\". Il loro successo non solo ridisegn\u00f2 nuove tematiche e provoc\u00f2 delle imitazioni, ma per la prima volta fece guadagnare all'heavy metal una notevole esposizione radiofonica. I Bon Jovi nel 1986 pubblicarono \"Slippery When Wet\", diventato il disco di riferimento per il suo genere. L'album port\u00f2 il gruppo del New Jersey a diventare il pi\u00f9 grande fenomeno da classifica degli ultimi anni ottanta, e segn\u00f2 una svolta importante per il pubblico heavy Metal contribuendo ad estendere il genere anche a nuovi ascoltatori. \"Slippery When Wet\" e \"The Final Countdown\" degli Europe diedero inizio all'epoca hair metal, dove il look fotogenico e le acconciature divennero importanti quanto la musica stessa per ottenere alti riscontri di vendita. L'hair metal rappresent\u00f2 un boom, una forte tendenza, la diffusione di massa e la degenerazione del pop metal. Fu un periodo nel quale vennero adottati dei \"clich\u00e9\", delle formule comuni, tra cui le pi\u00f9 rilevanti furono l'abbigliamento e le acconciature caratteristiche, ma anche le produzioni di maggiore qualit\u00e0, e l'enfatizzazione delle \"power ballad\". Comunque, l'hair metal, contrariamente a pop o glam metal, all'epoca non era un termine riconosciuto, perci\u00f2 da parte dei critici, cos\u00ec come nell'uso comune, veniva adoperata la definizione generica \"heavy metal\" per riconoscere tali gruppi e sonorit\u00e0.\nL'anno seguente, \"Hysteria\" dei Def Leppard fiss\u00f2 dei nuovi standard, dove presero piede produzioni pi\u00f9 morbide ed enormi vendite, ribadendo la diffusione di massa dell'hair metal. Durante questo periodo, vista la crescente popolarit\u00e0 della musica heavy metal, il numero di questi gruppi cominci\u00f2 pi\u00f9 che a duplicarsi. Altre importanti band di questa scuola che raggiunsero un elevatissimo successo furono, White Lion, Winger, Skid Row, Cinderella, Poison e Warrant. Verso la fine degli anni '80, i gruppi pop metal cominciarono a fare molto affidamento sulle \"power ballad\". Non tutte le band pop-metal successive si adattarono pienamente alla formula dell'hair metal; gruppi come Guns N' Roses, Tesla e Skid Row spesso presentavano sonorit\u00e0 pi\u00f9 graffianti, mentre band come gli Extreme si rivelarono imprevedibili ed eclettiche.\nAnni '90.\nL'avvento del grunge e il declino.\nIl pop/hair metal declin\u00f2 nei primi anni '90, gi\u00e0 a partire dal 1991, a causa del sopravvento del fenomeno musicale grunge. Un articolo sul Q Magazine una volta scrisse ai suoi lettori che \"il successo pi\u00f9 grande di Kurt Cobain fu quello di aver distrutto l'hair metal\". Ironizzando, molte band grunge o alternative rock, che avevano fatto strada professando atteggiamenti anticonformisti, si trovarono poi in contraddizione, firmando contratti con le pi\u00f9 grandi case discografiche. Al contrario, molte band pop metal, ormai considerate \"fuori moda\" e snobbate da fan, critici e \"major\" discografiche, si ritrovarono costrette a firmare con piccole etichette indipendenti durante il decennio senza successo.\nIl fenomeno grunge infatti provoc\u00f2 lo scioglimento e il declino di molte band della corrente. Svariati gruppi come M\u00f6tley Cr\u00fce, L.A. Guns, Extreme, Warrant, Lita Ford, Vixen, Danger Danger, BulletBoys, Wildside e molti altri, paradossalmente decisero di indirizzarsi proprio su sonorit\u00e0 affini al grunge e/o in genere all'alternative rock per non sprofondare ed evitare di venire scaricati dalle loro etichette, o per poter mantenere alto il numero di copie vendute malgrado l'abbandono da parte delle \"major\", ma risultando spesso un fallimento. Altri gruppi annunciarono subito lo scioglimento, tra i quali Vain, Faster Pussycat, Pretty Boy Floyd, Bad English, Black 'N Blue, Britny Fox, Giant, Hurricane, Lizzy Borden, London, White Lion, Stryper, Nitro."}
{"id": "489922", "revid": "124924249", "url": "https://it.wikipedia.org/wiki?curid=489922", "title": "Progressive death metal", "text": "Il progressive death metal (da alcuni definito extreme progressive metal) \u00e8 un sottogenere di musica heavy metal che fonde le caratteristiche basilari del death metal a quelle del rock progressivo o del progressive metal. Le sonorit\u00e0 spaziano da ritmiche potenti ed aggressive ad intervalli maggiormente melodici, nei quali la progressione musicale prende il sopravvento.\nLe origini e lo stile.\nIl genere si sviluppa e si afferma agli inizi degli anni novanta grazie ad un immaginario ponte che un\u00ec i paesi scandinavi (che, anche in questo caso, si sostanziarono come \"culla\" delle sonorit\u00e0 pi\u00f9 vicine al metal estremo) e gli Stati Uniti d'America. Furono infatti gli Atheist con il loro \"Piece of Time\", da un lato, e gli Opeth (qualche anno dopo) con \"Morningrise\" dall'altro.\nIn realt\u00e0 le due band finirono per analizzare e sviluppare due lati differenti del medesimo genere, gli Atheist quello maggiormente tecnico, dando vita, assieme ai connazionali Cynic a quello che poi sarebbe stato chiamato technical death metal, gli Opeth quello maggiormente melodico ed atmosferico, infarcendo le loro produzioni musicali di espliciti riferimenti al rock progressivo (in particolare a quello degli amici Porcupine Tree) e concentrando l'attenzione dell'ascoltatore sui continui intervalli fra melodica e distorsione.\nProprio la musica degli Opeth permise, nella seconda met\u00e0 degli anni novanta, lo sviluppo e l'affermazione di questo sottogenere musicale. Chiaro esempio pu\u00f2 essere l'influenza che la band svedese ha avuto sulla musica degli italiani Novembre, fra l'altro amici di Mikael \u00c5kerfeldt e compagni che fra il 1993 ed il 1996 (\"Orchid\" esce nel 1995 e lo stesso Carmelo Orlando dichiara di esserne rimasto influenzato ) mutano sostanzialmente il loro stile per approdare, prima, con Wish I Could Dream It Again..., ad un progressive death ancora parzialmente ancorato al death \"old school\" che aveva caratterizzato le loro origini stilistiche e poi, con Arte Novecento, all'inserimento di elementi gothic metal, maggiormente atmosferici, poetici e progressivi.\nI gruppi.\nImportanti esponenti, nonch\u00e9 precursori, di questa corrente sono gli Opeth che hanno saputo unire i tratti pi\u00f9 aggressivi del death metal, come il growl e le chitarre estremamente distorte, ad una tecnica musicale molto elaborata e a melodie tipiche del rock progressivo anni settanta.\nAltre band come gli Amorphis sono passate da un death metal puro ad un progressive death metal molto contaminato con componenti folk metal e, soprattutto negli ultimi lavori, chiari rimandi al gothic metal. Sono annoverati fra i maggiori esponenti del genere anche gli Edge of Sanity e sono da segnalare i Nocturnus, la prima band Death metal a dare notevole ruolo all'uso delle tastiere, le quali prima di allora erano relegate spesso a scopo di creare semplici tappeti sonori. Anche i testi rappresentavano una grossa novit\u00e0 poich\u00e9 erano di matrice fantascientifica. Si possono accostare al Progressive Death Metal anche gli israeliani Orphaned Land, che si fanno notare per la loro miscela omogenea di death metal, progressive metal e death doom metal con testi e sonorit\u00e0 medio-orientali basati sulla culturalit\u00e0 ebraica. Altri gruppi importanti che propongono un death metal progressivo ma decisamente pi\u00f9 estremo sono i tedeschi Obscura, Necrophagist e Alkaloid, mentre in Canada abbiamo Augury e Beyond Creation."}
{"id": "489925", "revid": "36426", "url": "https://it.wikipedia.org/wiki?curid=489925", "title": "Granduca Cosimo I", "text": ""}
{"id": "489926", "revid": "3609578", "url": "https://it.wikipedia.org/wiki?curid=489926", "title": "Elemento (chimica)", "text": ""}
{"id": "489927", "revid": "122432516", "url": "https://it.wikipedia.org/wiki?curid=489927", "title": "Cubismo sintetico", "text": "La nascita del cubismo sintetico, termine con cui usualmente si identifica la terza parte del movimento pittorico, viene comunemente fatta risalire al 1912, anno in cui Picasso dipinse \"Natura morta con sedia\".\nLe caratteristiche compositive principali del cubismo sintetico risiedono nella scelta di giustapporre o sovrapporre parti distinte di una rappresentazione, spesso avvalendosi di significative tecniche quali il collage ed il papier coll\u00e9, privilegiando quindi le composizioni di oggetti a visioni polioculari dello stesso oggetto. Nell'opera del 1912, ad esempio, Picasso dipinse separatamente su cerata la trama intrecciata della seduta e poi la incoll\u00f2 alla tela. La stessa tecnica \u00e8 stata utilizzata da Braque, che la perfezion\u00f2 nel suo \"Piatto di frutta e bicchiere\". Tra le tecniche preferite dai cubisti sintetici figura anche il lettering, e grande importanza ha l'utilizzo di carta stampata. Non \u00e8 raro che le opere di questo periodo siano monocromatiche e si avvalgano di tecniche sperimentali. Tra i pi\u00f9 importanti seguaci di questa corrente, oltre a Picasso e Braque che ne gettarono le basi, figura lo spagnolo Juan Gris."}
{"id": "489929", "revid": "670104", "url": "https://it.wikipedia.org/wiki?curid=489929", "title": "Alex Frei", "text": "Carriera.\nClub.\nFrei crebbe nel Caldaro con i quali esord\u00ec in seconda serie nella stagione 2009-2010. Rimase coi \"Lucci\" fino al 2012, avendo occasione di debuttare anche in massima serie con la maglia del Val Pusteria. Coi pusteresi disput\u00f2 anche la \"final four\" della Coppa Italia 2010-2011, vincendola.\nPass\u00f2 quindi al Ritten Sport con cui disput\u00f2 la sua prima intera stagione in massima serie, giocando comunque alcuni incontri in seconda serie con il Caldaro.\nRimasto fermo per un'intera stagione a causa di un infortunio, nella stagione 2014-2015 fece ritorno al Caldaro, neopromosso in Serie A. Nel successivo mese di gennaio Frei pass\u00f2 all'Hockey Milano Rossoblu con un contratto fino al termine della stagione. \nNel 2015 si trasfer\u00ec al Ritten Sport, con cui rimase per cinque stagioni, vincendo una Alps Hockey League, quattro scudetti e tre supercoppe italiane. Al termine della stagione 2019-2020, interrotta anticipatamente a causa della pandemia di COVID-19 pass\u00f2 all'Asiago. Con gli stellati nella stagione 2020-2021 vinse il titolo italiano e raggiunse la finale della Alps Hockey League, per poi fare ritorno al Renon.\nNazionale.\nCon la maglia azzurra disput\u00f2 tre edizioni del campionato mondiale di hockey su ghiaccio Under-18 e altrettante di quello Under-20.\nDal 2014 entr\u00f2 a far parte della Nazionale maggiore. L'anno seguente prese parte al mondiale di Prima Divisione disputatosi in Polonia."}
{"id": "489939", "revid": "110157", "url": "https://it.wikipedia.org/wiki?curid=489939", "title": "Trubschachen", "text": "Trubschachen (toponimo tedesco; fino al 1867 Innerer Lauperswilviertel) \u00e8 un comune svizzero di 1\u00a0444 abitanti del Canton Berna, nella regione dell'Emmental-Alta Argovia (circondario dell'Emmental).\nStoria.\nIl comune di Trubschachen fu istituito nel 1852 per scorporo da quello di Lauperswil, del quale costituiva un'exclave.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nTrubschachen \u00e8 servito dall'omonima stazione sulla ferrovia Berna-Lucerna (linea S2 della rete celere di Berna).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "489944", "revid": "4106", "url": "https://it.wikipedia.org/wiki?curid=489944", "title": "Galeazzo Da Roma", "text": ""}
{"id": "489947", "revid": "22166", "url": "https://it.wikipedia.org/wiki?curid=489947", "title": "SN 1987A", "text": ""}
{"id": "489951", "revid": "15756", "url": "https://it.wikipedia.org/wiki?curid=489951", "title": "Yi (popolo)", "text": "Gli Yi (nel dialetto Liangshan: \ua188\ua320, trascrizione ufficiale: Nuosu, Alfabeto Fonetico Internazionale: ; in cinese: ; il vecchio nome \"Lolo\" \u00e8 ora considerato dispregiativo in Cina, sebbene sia ufficialmente usato in Vietnam come \"L\u00f4 L\u00f4\") sono un gruppo etnico facente parte dei 56 gruppi etnici riconosciuti ufficialmente dalla Repubblica popolare cinese, e dei 54 gruppi etnici ufficialmente riconosciuti dal Vietnam.\nVivono principalmente in abitazioni rurali nelle province del Sichuan, Yunnan, Guizhou e Guangxi, di solito in zone di montagna. Secondo una statistica del 1999, ci sono circa 3300 L\u00f4 L\u00f4 nelle province vietnamite di H\u00e0 Giang, Cao B\u1eb1ng e L\u00e0o Cai.\nGli Yi parlano la lingua Yi, del ceppo linguistico tibeto-birmano e molto simile alla lingua birmana.\nStoria.\nLa leggenda racconta che gli Yi discendono dall'antico popolo dei Qiang della Cina orientale; popolo da cui discendono anche i Tibetani e i Naxi, oltre agli odierni Qiang. Essi migrarono dal sud-est della Cina (regioni del Tibet) attraverso il Sichuan e penetrarono nella provincia di Yunnan, dove poi si insediarono definitivamente.\nPraticano la religione dell'animismo e sono spiritualmente guidati da uno sciamano conosciuto come il \"Bimaw\". Possiedono, inoltre, antichi testi religiosi scritti nel loro caratteristico linguaggio pittografico. Questa religione contiene diversi elementi del Daoismo e del Buddismo.\nMolti degli Yi nel nord-ovest dello Yunnan praticavano una complicata forma di schiavit\u00f9. Le persone erano divise in Yi Neri (i nobili) e in Yi Bianchi (la gente comune). Gli Yi Bianchi, insieme agli altri gruppi etnici della regione, erano trattati come schiavi, anche se agli schiavi pi\u00f9 importanti era permesso possedere un proprio appezzamento di terreno, propri schiavi personali e di trattare addirittura nella compra-vendita di questi; inoltre potevano comprare la propria libert\u00e0."}
{"id": "489952", "revid": "121433879", "url": "https://it.wikipedia.org/wiki?curid=489952", "title": "Temperatura basale", "text": "La temperatura basale \u00e8 la temperatura del corpo umano che si registra in condizioni basali, cio\u00e8 al momento del risveglio, prima di iniziare qualunque attivit\u00e0.&lt;br&gt;\nL'importanza di tale misurazione si basa sul fatto che essa varia a seconda della fase del ciclo mestruale in relazione alla variazione della concentrazione sierica del progesterone. \nLe fasi.\nNella prima fase del ciclo (\"fase follicolare o preovulatoria\") la concentrazione di progesterone presente in circolo \u00e8 molto ridotta, per cui la temperatura si mantiene bassa mentre, dopo l'ovulazione (\"fase luteale o postovulatoria\"), quando la concentrazione di progesterone si incrementa, anche la temperatura basale aumenta di qualche decimo di grado e si mantiene pi\u00f9 alta rispetto a tutti i valori della fase preovulatoria, fino alla mestruazione successiva.\nPertanto in un ciclo ovulatorio la temperatura assumer\u00e0 un andamento cosiddetto \"bifasico\". Nel caso, invece, in cui si verificasse un ciclo anovulatorio, la temperatura si manterrebbe pi\u00f9 o meno costante durante tutto l'arco del ciclo, senza presentare il classico andamento bifasico.\nPer una corretta misurazione si comincia dal 1\u00ba giorno del ciclo (che coincide con l'inizio del flusso mestruale) e si procede fino alla comparsa della mestruazione successiva. La misurazione pu\u00f2 essere effettuata con un normale termometro per via vaginale, rettale o orale. I valori della temperatura vengono registrati su un apposito grafico, con i valori della temperatura sulle ordinate e i giorni del ciclo sulle ascisse. \n\u00c8 preferibile misurare la temperatura sempre alla stessa ora, ma comunque dopo almeno 4-5 ore di sonno ininterrotto. \nMetodi di regolazione della fertilit\u00e0.\nSu questa misurazione si basano anche alcuni metodi naturali di regolamentazione delle nascite. Tra questi il metodo della temperatura basale tiene conto unicamente delle informazioni provenienti da tale misurazione e pertanto indica \"a posteriori\" se l'ovulazione \u00e8 gi\u00e0 avvenuta e il metodo sintotermico che, tenendo conto di diversi altri segnali provenienti dall'organismo, \u00e8 in grado di individuare il periodo fertile prima che l'ovulazione avvenga e di confermare l'avvenuta ovulazione, appunto con il parametro temperatura."}
{"id": "489955", "revid": "411198", "url": "https://it.wikipedia.org/wiki?curid=489955", "title": "Campione (laboratorio)", "text": "Nelle misure di laboratorio, si definisce campione la quantit\u00e0 di sostanza o la parte di un materiale che dovr\u00e0 essere sottoposta ad un esperimento. In alternativa, a volte si pu\u00f2 usare il termine provino, la cui accezione per\u00f2 fa pi\u00f9 propriamente riferimento a qualsiasi oggetto che \u00e8 sottoposto a una \"prova\" sperimentale e non indica necessariamente una quantit\u00e0 o una parte, bens\u00ec una \"riproduzione\" il pi\u00f9 possibile rappresentativa dell'oggetto da analizzare.\nIl campione \u00e8 un'applicazione a un sistema reale del concetto di campione statistico ovvero una piccola quantit\u00e0 studiata direttamente che deve essere rappresentativa, entro determinati limiti, di un'entit\u00e0 pi\u00f9 vasta. \u00c8 cio\u00e8 una piccola quantit\u00e0 di materia proveniente da un \"oggetto\" (o pi\u00f9 \"oggetti\") assai pi\u00f9 grande ma del quale si immagina avere le stesse propriet\u00e0. \u00c8 facilmente capibile che questa assunzione si basa su modelli matematici, dai quali si ricavano i piani di campionamento.\nLa medicina di laboratorio permette di diagnosticare un gran numero di malattie analizzando un campione prelevato dal paziente (una determinata quantit\u00e0 di sangue, urina, feci, eccetera). Un altro esempio \u00e8 la determinazione della composizione di un suolo, per cui si prelevano campioni di materiale che vengono poi trasportati in laboratorio per essere analizzati. \u00c8 fondamentale, in casi come i due sopraelencati, che per l'attendibilit\u00e0 dei risultati, i campioni siano il pi\u00f9 possibile rappresentativi di tutto l'insieme che si va a studiare.\n\u00c8 anche possibile tuttavia che il campione costituisca oggetto di studio di per s\u00e9, come nel caso della produzione di componenti elettronici che vengono sottoposti singolarmente a test di affidabilit\u00e0."}
{"id": "489957", "revid": "110157", "url": "https://it.wikipedia.org/wiki?curid=489957", "title": "R\u00fcderswil", "text": "R\u00fcderswil (toponimo tedesco) \u00e8 un comune svizzero di 2\u00a0363 abitanti del Canton Berna, nella regione dell'Emmental-Alta Argovia (circondario dell'Emmental).\nStoria.\nNel 1889 la localit\u00e0 di Wittenbach, fino ad allora frazione di R\u00fcderswil, fu assegnata a Lauperswil; nel 1894 quella di H\u00e4leschwand, anch'essa fino ad allora frazione di R\u00fcderswil, fu assegnata a Signau.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nR\u00fcderswil \u00e8 servito dalla stazione di Zollbr\u00fcck sulla ferrovia Emmentalbahn.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "489964", "revid": "287204", "url": "https://it.wikipedia.org/wiki?curid=489964", "title": "YI", "text": ""}
{"id": "489965", "revid": "115499", "url": "https://it.wikipedia.org/wiki?curid=489965", "title": "Rotella di modulazione", "text": "La rotella di modulazione (nota anche con i termini inglesi \"modulation wheel\") \u00e8 un dispositivo fisico ospitato dalla quasi totalit\u00e0 delle tastiere musicali e sintetizzatori, utilizzato per la modifica temporanea dell'altezza dei suoni eseguiti dalla tastiera.\nL'uso che si fa della rotella di modulazione \u00e8 simile a quello del bending dei chitarristi e permette una maggiore libert\u00e0 ed espressivit\u00e0 per il tastierista, con la possibilit\u00e0 di eseguire dunque dei piccoli glissati o portamenti.\nTecnicamente consiste in un dispositivo a forma semicircolare, o a \"joystick\", con una molla che forza il ritorno al centro dopo il rilascio dello stesso, riportando la nota all'intonazione originale.\nFu introdotta nelle tastiere dall'avvento dei primi sintetizzatori elettronici di largo consumo, come il minimoog."}
{"id": "489966", "revid": "3609889", "url": "https://it.wikipedia.org/wiki?curid=489966", "title": "Spostamento Doppler", "text": ""}
{"id": "489968", "revid": "324090", "url": "https://it.wikipedia.org/wiki?curid=489968", "title": "John William Waterhouse", "text": "Viene considerato un \"Preraffaellita moderno\", in quanto i suoi lavori risalgono a qualche decennio dopo lo scioglimento della confraternita dei Preraffaelliti. \nLa sua pittura infatti subisce da una parte la loro influenza stilistica, e dall'altra quella degli impressionisti suoi contemporanei. I suoi dipinti sono prevalentemente a soggetto mitologico o arturiano.\nBiografia.\nJ.W. Waterhouse nacque a Roma da William e Isabela Waterhouse, entrambi pittori, e si trasfer\u00ec con la famiglia a South Kensington all'et\u00e0 di cinque anni. Crebbe vicino al nuovissimo Victoria and Albert Museum, studi\u00f2 pittura con suo padre e poi alla Royal Academy of Arts nel 1870. Le sue opere giovanili, profondamente influenzate da Lawrence Alma-Tadema e Frederic Leighton, mutuano prevalentemente i loro soggetti dalla mitologia classica e furono esposti sia alla Royal Academy sia alla Dudley Gallery.\nNel 1874, all'et\u00e0 di venticinque anni, Waterhouse present\u00f2 alla Royal Academy il primo dei suoi lavori maturi, l'allegoria \"Il Sonno e la sua sorellastra Morte\" che lo rese celebre e rimase per decenni una delle opere pi\u00f9 amate dal pubblico. Grazie al grande successo ottenuto presso il pubblico, Waterhouse realizza dipinti di dimensioni sempre pi\u00f9 grandi. Dopo aver sposato Esther Kenworthy nel 1883, Waterhouse intensific\u00f2 la sua attivit\u00e0 di pittore all'interno della Royal Academy, ottenendo la cattedra nel 1895; insegn\u00f2 anche alla St. John's Wood Art School del cui club fu membro fino alla morte.\nSi ammal\u00f2 di tumore nel 1915 e mor\u00ec due anni dopo, lasciando a met\u00e0 uno dei suoi numerosi quadri raffiguranti la morte di Ofelia. La sua tomba si trova al Kensal Green Cemetery di Londra.\nTemi ricorrenti.\nLa produzione di Waterhouse pu\u00f2 essere raggruppata per temi entro due filoni principali: le opere di ispirazione classica e le opere di ispirazione arturiana, tra cui spiccano i numerosi \"Ofelia\" e \"La signora di Shalott\", oltre ad altri dipinti a tema shakespeariano.\n\"La signora di Shalott\" \u00e8 uno dei personaggi che maggiormente ispirarono Waterhouse, portandolo a realizzare almeno tre differenti dipinti nel 1888, nel 1896 e nel 1916. Il tema della donna che si strugge per amore, in questo caso Elaine of Astolat, ricorre nei dipinti di Waterhouse: non a caso un altro dei suoi soggetti ricorrenti \u00e8 \"Ofelia nell'atto di raccogliere fiori\", poco prima della morte. Il dipinto unisce il tema femminile a quello dell'acqua, un'associazione che - insieme a quella con il fiore - \u00e8 tipica della pittura simbolista in generale e dei preraffaelliti in particolare.\nFrequenti sono anche le \"Scene di vita nell'antica Roma\", permeate da una delicata e decadente indolenza, cui sono assimilabili anche le numerose scene di vita ambientate in Italia."}
{"id": "489971", "revid": "177744", "url": "https://it.wikipedia.org/wiki?curid=489971", "title": "Lavoro incorporato", "text": "Il concetto di lavoro incorporato \u00e8 al centro della trattazione metodologica e teorica dell'economia classica.\nGli economisti classici, a differenza dei marginalisti, ritenevano che fosse la quantit\u00e0 \"dei fattori\", in particolare il lavoro, a determinare il valore di un prodotto; il concetto di lavoro incorporato assume, quindi, una fondamentale importanza nel contesto della teoria del valore.\nAdam Smith riteneva, ad esempio, che alla base del valore di scambio vi fosse il lavoro, distinto in:\ndove il lavoro incorporato pu\u00f2 essere interpretato come il costo del prodotto in termini di lavoro.\nIl lavoro incorporato \u00e8 una delle variabili \"oggettive\" al centro della teoria del valore classica: Smith osserva come in uno \"stadio primitivo\", dove il fattore lavoro \u00e8 omogeneo, il rapporto di scambio tra due merci sia uguale al rapporto tra la quantit\u00e0 di lavoro incorporato; analogamente Ricardo riteneva che qualora si considerasse solo il capitale circolante coincidente con i salari anticipati, il valore di scambio fosse rappresentato dal rapporto tra la quantit\u00e0 di lavoro incorporato, chiaramente sotto l'ipotesi di omogeneit\u00e0 del fattore lavoro."}
{"id": "489972", "revid": "3610007", "url": "https://it.wikipedia.org/wiki?curid=489972", "title": "Eliocentrico", "text": ""}
{"id": "489973", "revid": "17351", "url": "https://it.wikipedia.org/wiki?curid=489973", "title": "He 112", "text": ""}
{"id": "489975", "revid": "122041928", "url": "https://it.wikipedia.org/wiki?curid=489975", "title": "Pod (orca)", "text": "Il pod \u00e8 l'unit\u00e0 familiare in cui si organizzano le orche.\nOgni pod \u00e8 formato da almeno un maschio, una femmina con i relativi piccoli e altre femmine anziane e sterili. Difficilmente si superano i 25 individui e ancora pi\u00f9 raramente i 50.\nI membri di un pod comunicano tra loro attraverso un \"dialetto\" proprio del pod e che viene tramandato di generazione in generazione.\nSono possibili influenze tra \"dialetti\" di pod differenti che si ritrovano a vivere in stretto contatto tra di loro, portando cos\u00ec alla nascita di un nuovo \"linguaggio\" che si presenta come una unione dei \"dialetti\" originari.\nIn Italia \u00e8 stato avvistato, a partire dal 1\u00ba dicembre 2019, un pod Atlantico spintosi sino al Golfo di Genova. Inizialmente composto da cinque individui, s\u00ec \u00e8 registrato dopo pochi giorni il decesso di uno degli esemplari, un cucciolo, che \u00e8 stato tenuto a galla e trascinato dalla madre per oltre una settimana. Successivamente all'abbandono del piccolo, il pod ha continuato a stazionare nei pressi del bacino del Porto di Pra'. Nelle ore notturne nuotavano, a fini probabilmente di caccia, al di fuori del bacino, salvo poi rientrare nella mattina seguente. A due settimane dalla loro comparsa, era ignota la causa principale circa la loro permanenza. Il loro comportamento \u00e8 oggetto di approfondito studio, non essendo assolutamente semplice ascriverne la causa. Il 16 dicembre \u00e8 stato possibile, grazie ad un confronto di immagini con molteplici istituti di ricerca internazionale, risalire alla provenienza del pod. Gli individui, denominati SN112, SN 113, SN 114 ed SN115, sono arrivati dall'Islanda, confermando quindi l'ipotesi che gli odontoceti fossero originari dell'area Atlantica settentrionale. Il percorso migratorio di oltre 5200 chilometri ha fatto s\u00ec che questo spostamento divenisse uno dei pi\u00f9 lunghi mai registrati nella storia di questa specie. La mattina del 18 dicembre le orche non erano state avvistate nel bacino del porto di Pra'. Poche ore dopo la loro presenza veniva segnalata al largo di Vado Ligure. Dopo una permanenza durata diciassette giorni nelle acque del ponente genovese, quindi, il pod ha cominciato a spostarsi verso ovest."}
{"id": "489976", "revid": "15128", "url": "https://it.wikipedia.org/wiki?curid=489976", "title": "Albatros", "text": ""}
{"id": "489979", "revid": "107833463", "url": "https://it.wikipedia.org/wiki?curid=489979", "title": "Lolo", "text": ""}
{"id": "489982", "revid": "29727", "url": "https://it.wikipedia.org/wiki?curid=489982", "title": "Seppie", "text": ""}
{"id": "489985", "revid": "3610167", "url": "https://it.wikipedia.org/wiki?curid=489985", "title": "Epsilon Ursae Majoris", "text": ""}
{"id": "489987", "revid": "1968719", "url": "https://it.wikipedia.org/wiki?curid=489987", "title": "Pietro IV d'Aragona", "text": "Origine.\nFiglio maschio secondogenito del re d'Aragona, di Valencia e di Sardegna e Corsica, conte di Barcellona, di Urgell, di Emp\u00faries e delle altre contee catalane, Alfonso il Benigno e della sua prima moglie, la contessa di Urgell, Teresa di Entenza.\nBiografia.\nPietro, , pur essendo il secondogenito, fu designato dal padre erede della Corona di Aragona, dato che il primogenito, Alfonso, era morto un anno prima della sua nascita, mentre Giacomo, il terzogenito, fu designato erede della contea d'Urgell.\nNel 1329, il padre, da due anni vedovo di Teresa di Entenza, la madre di Pietro, spos\u00f2 Eleonora di Castiglia, che per poche ore era stata la moglie del fratello maggiore di Alfonso IV, Giacomo d'Aragona, entrato in convento il giorno del matrimonio.\nL'influenza della regina, Eleonora, in Aragona fu nefasta, complottando per far prevalere gli interessi dei propri figli a scapito del figliastro, l'erede al trono, Pietro \"il Cerimonioso\"\nIl 27 gennaio 1336, alla morte di suo padre, Pietro gli subentr\u00f2 sul trono della corona d'Aragona come Pietro IV (Pietro III di Barcellona, come lui stesso amava definirsi, Pietro II di Valencia e Pietro I di Sardegna e Corsica) e, nella Pasqua del 1336, fu unto con cerimonia religiosa da don Pedro de Luna arcivescovo di Saragozza, dove si incoron\u00f2 con le proprie mani, interrompendo una tradizione che durava dal 1204, che tutti i re di Aragona erano incoronati da un rappresentante del papa.Pietro IV and\u00f2 personalmente ad Avignone a dare il dovuto riconoscimento al pontefice Benedetto XII, che lo accolse con solennit\u00e0.\nAl momento della sua incoronazione Pietro confisc\u00f2 tutti i beni della matrigna e dei fratellastri, che da qualche mese si trovavano in Castiglia. Ma, nel 1338 Pietro, non volendo inimicarsi il regno di Castiglia in un momento in cui la penisola iberica era minacciata da una nuova invasione moresca, riconsegn\u00f2 a lei e ai suoi figli il possesso dei loro domini. Nonostante tutto Eleonora continu\u00f2 a complottare contro il figliastro.\nIl 23 luglio 1338, a Alag\u00f3n, Pietro spos\u00f2 Maria di Navarra (1330 \u2013 1347), figlia della regina di Navarra, Giovanna e di suo marito Filippo conte di \u00c9vreux. Il contratto di matrimonio era stato stipulato il 6 gennaio 1337. Una clausola del patto matrimoniale prescriveva che se Filippo e Giovanna fossero morti senza figli maschi, il trono di Navarra sarebbe passato a donna Maria.Da un documento datato 23 luglio 1338, si ha la conferma che Pietro (\"Pedro\u2026Rey de Aragon de Valencia de Cerdennya de Corcegua e comte de Bar\u00e7alona\") spos\u00f2 Maria (\"dona Maria filla del\u2026princep e sennyor don Phelip\u2026Rey de Navarra conte de Euroux de Engolesme de Morentayn e de Longauilla et de la\u2026sennyora dona Johannya\u2026Reyna del dicto Reyno\").\nPietro \"il Cerimonioso\" non aveva in simpatia il re di Maiorca, che era suo cugino ed anche suo cognato per aver sposato sua sorella, Costanza d'Aragona e per prima cosa volle ristabilire il giuramento di vassallaggio cui aveva rinunciato suo nonno Giacomo II \"il Giusto\", col trattato di Anagni, del 1295.\nDopo alcuni anni di dispute e ripicche, Pietro il Cerimonioso apr\u00ec il processo per tradimento contro il cugino e cognato, Giacomo III detto il Temerario. Il processo condotto dal re di Aragona stesso fin\u00ec per concludersi nel 1343, con la condanna del re di Maiorca Giacomo III alla confisca di tutti i beni che erano rivendicati dalla corona d'Aragona e, il 23 marzo 1343, si proclam\u00f2 re di Maiorca e conte di Rossiglione e di Cerdagna. Al rifiuto di Giacomo III di ottemperare alle disposizioni del tribunale, Pietro invase il regno di Maiorca e, dopo aver sconfitto Giacomo nella battaglia di \"Santa Pon\u00e7a\", lo occup\u00f2. Giacomo III si ritir\u00f2 allora nelle contee pirenaiche, ma anche quelle, nel corso del 1344, furono attaccate ed occupate dalle truppe catalano-aragonesi. Giacomo III di Maiorca, venduto l'ultimo feudo rimastogli, Montpellier, al re di Francia, Filippo VI di Valois, mise insieme un esercito, con cui tent\u00f2 di recuperare il regno di Maiorca, sbarcando sull'isola di Maiorca, dove, il 25 ottobre 1349, fu sconfitto e perse la vita alla battaglia di Llucmajor, dove anche il figlio, Giacomo il pretendente, fu ferito e fatto prigioniero. Pietro IV aveva cos\u00ec ricongiunto alla corona d'Aragona il regno di Maiorca e le contee di Rossiglione e Cerdagna.\nAttorno al fratello, Giacomo, in quegli anni, si era coagulato un movimento catalano di opposizione a Pietro IV, del quale Giacomo venne riconosciuto come guida, ed, in un secondo tempo, si era accostato a lui, anche il fratellastro, Ferdinando (1329\u20131363).\nVerso la fine dell'estate del 1347, Giacomo, nella riunione delle \"Cortes\" di Saragozza, riusc\u00ec a strappare alcuni compromessi a suo fratello, il re, Pietro IV. Giacomo poco dopo (circa tre mesi), mor\u00ec improvvisamente e si rumoreggi\u00f2 che Giacomo fosse stato avvelenato. Alla morte del fratellastro, Ferdinando, incoraggiato dallo zio, Alfonso XI di Castiglia, si mise a capo del movimento di protesta, e nei mesi successivi riusc\u00ec a sconfiggere gli alleati valenzani di Pietro IV \"il Cerimonioso\" e Pietro riconobbe il titolo di governatore del regno di Valencia a lui e alla sua discendenza.Per\u00f2 nel luglio 1348, Pietro IV riafferm\u00f2 la sua autorit\u00e0, sconfiggendo Ferdinando, che, ferito, fu costretto a riparare in Castiglia.\nPietro che, nel 1347, era rimasto vedovo (Maria era morta in seguito al parto del quartogenito, l'erede maschio, che per\u00f2 visse solo poche ore), l'11 giugno di quello stesso anno, a Santarem, in seconde nozze, spos\u00f2 per procura, Leonora del Portogallo (1328 \u2013 1348), figlia di Alfonso IV del Portogallo e di Beatrice di Castiglia. Le nozze di persona furono celebrate, a Barcellona, il 15 novembre 1347. L'anno dopo per\u00f2 la nuova regina mor\u00ec a causa della peste che aveva colpito il regno d'Aragona.\nNegli anni 1347 e 1348 Pietro, oltre alla rivolta autonomista del fratellastro, Ferdinando, nel regno di Valencia, dovette soffocarne un'altra, in Aragona, dove non era gradita la nomina ad erede della figlia Costanza.\nVedovo, per la seconda volta, il 27 agosto 1349, Pietro si rispos\u00f2, in terze nozze, con Eleonora di Sicilia, figlia di Pietro II di Sicilia e di Elisabetta di Carinzia, che ebbe una grande influenza a corte, tanto da sostituire Bernardo di Cabrera, principale consigliere del re Pietro IV, dal 1347. Nel 1357, di fronte all'aumentare dell'opposizione, in Sicilia, contro il fratello, Federico IV di Aragona, re di Trinacria e Duca di Neopatria, Eleonora sostenne inutilmente la proposta di inviare aiuti in Sicilia in cambio del Ducato di Neopatria, che avrebbe dovuto essere consegnato ad Eleonora stessa.\nNel 1351, alleatosi con Venezia, Pietro entr\u00f2 in guerra contro Genova, che tentava di far sollevare i propri sostenitori in Sardegna. Sebbene infatti la citt\u00e0 di Alghero fosse stata ceduta alla Corona d'Aragona, il ramo sardo della famiglia Doria foment\u00f2 una rivolta nella quale venne annientata la guardia posta dagli aragonesi all'interno delle sue mura. Pietro IV organizz\u00f2 dunque una spedizione navale ponendo a capo l'ammiraglio Bernardo di Cabrera e il 27 agosto 1353 sbaragli\u00f2 le armate genovesi nella battaglia della Lojera combattuta a Porto Conte vicino ad Alghero, obbligando il loro generale a scappare; morirono un migliaio di Genovesi, mentre i prigionieri furono 3.500 ed i feriti pi\u00f9 di 2.000. La citt\u00e0 fu poi ripopolata dai catalani. Nello stesso anno, Pietro cominci\u00f2 la guerra contro l'Arborea, l'ultimo dei quattro giudicati sardi allora sotto il governo di Mariano IV, destinata a concludersi solo nel 1420. Nel 1355 convocava a Cagliari il Primo Parlamento Sardo, nel quale furono discussi i principali problemi della convivenza tra Catalani ed elemento locale in Sardegna.\nDopo che la corona di Castiglia, nel 1350, era stata assunta da Pietro I il Crudele, la tensione tra Aragona e Castiglia era andata via via aumentando e and\u00f2 a interferire con la guerra civile di Castiglia, tra Pietro I il Crudele ed Enrico di Trastamara, che ricevette l'aiuto di Pietro IV che gli permise di transitare con le sue truppe nei possedimenti della corona d'Aragona e dove dovette difendersi dall'attacco di Pietro I, che, nel 1356, alleato della repubblica di Genova, voleva riprendersi i territori murciani ceduti al regno di Valencia. La guerra tra Aragona e Castiglia, allora esplose, dopo l'occupazione di Tarragona, da parte di Pietro I, nel 1357, ed \u00e8 conosciuta come \"guerra dei due Pietri\"; nel frattempo Pietro IV si era riavvicinato al fratellastro, marchese di Tortosa, dal 1354, genero del re del Portogallo, Pietro I, Ferdinando, che ambiva anche lui al trono di Castiglia e che, nominato Procuratore generale della Catalogna, si era schierato con Pietro IV, ma che si dimostr\u00f2 un alleato del tutto fastidioso. La guerra termin\u00f2 nel 1361, senza vincitori n\u00e9 vinti, con la pace di Terrer del 18 maggio).\nComunque, quando la guerra civile castigliana riprese, Pietro IV continu\u00f2 ad appoggiare Enrico e, nell'ottobre 1363, a Bin\u00e9far, riconferm\u00f2 l'alleanza accettando di cedere a Enrico il regno di Murcia. Qualche mese prima, Pietro IV si era macchiato di un atroce delitto facendo assassinato proditoriamente nella citt\u00e0 di Burriana, dove si trovava con le sue truppe castigliane, di cui era il comandante, il fratellastro, Ferdinando (1329\u20131363), marchese di Tortosa, per punirlo di aver guidato l'insurrezione valenziana, di circa vent'anni prima.\nDopo la morte di Pietro I il Crudele, nel 1369, Enrico di Trastamara divenne Enrico II re di Castiglia, ma i contrasti tra Aragona e Castiglia, per il possesso del regno di Murcia, continuarono e Pietro IV si alle\u00f2 col re del Portogallo, Pietro I, contro Enrico. Si susseguirono conflitti che si alternarono a trattati di pace (ad Alca\u00f1iz, nel 1371, ad Almaz\u00e1n, il 12 aprile 1374, e a L\u00e9rida, il 10 maggio 1375). Dopo quest'ultimo trattato, Molina e la Murcia furono consegnate al Regno di Castiglia e la figlia di Pietro IV Pedro, Eleonora d'Aragona (1358 \u2013 1382), fu fidanzata a Giovanni, figlio di Enrico II. Il matrimonio fu celebrato, a Soria, il 18 giugno 1375.\nRimasto ancora una volta vedovo, nel 1375, Pietro, nel 1377, si rispos\u00f2, per l'ultima e quarta volta, l'11 ottobre, a Barcellona, con la discendente di una famiglia di piccola nobilt\u00e0, Sibilla di Forti\u00e0 (?-1406), figlia di Bernardo di Forti\u00e0 e di Francesca di Vilamari. Sibilla prima di sposare Pietro ne era diventata l'amante.Comunque Sibilla fece in modo che i suoi familiari ricoprissero posizioni di comando, il fratello, Bernardo divenne ciambellano del marito, Pietro IV.Sibilla fu incoronata regina, a Saragozza, nel 1381.\nPietro IV di Aragona, durante il grande scisma del 1378, assunse una posizione di attesa, poi fece una seria inchiesta, nel 1380, ed una seconda nel 1386, ed alla fine convenne che l'elezione di Urbano VI, il papa di Roma, fosse da invalidare e riconobbe come papa, Clemente VII, il papa di Avignone.\nPietro IV di Aragona mor\u00ec, a Barcellona, il 5 gennaio 1387, dopo aver governato per 51 anni, 11 mesi, e 18 giorni e fu tumulato nel Monastero di Santa Maria di Poblet.Gli successe il figlio maschio maggiore, Giovanni il Cacciatore\nPietro IV venne chiamato \"il Cerimonioso\" per il suo zelo nel rispettare il cerimoniale e la venerazione della dignit\u00e0 reale. Fu scrupoloso nel disbrigo del suo compito, intelligente nell'uso ed esercizio della guerra, di carattere ardente e serio, umano e generalmente incline pi\u00f9 alla piet\u00e0 e alla clemenza che alla indignazione o al castigo. Abol\u00ec in Aragona l'uso di contare gli anni da Cesare e pass\u00f2 a contare dall'anno di nascita di Cristo.Durante il suo regno istitu\u00ec la Generalitat che nel periodo 1358-1359 tenne le riunioni nelle varie cortes di Barcellona, Vilafranca del Pened\u00e8s e Cervera, sotto la guida del suo primo presidente, Berenguer de Cru\u00eflles.\nDiscendenza.\nPietro si spos\u00f2 quattro volte ed ebbe numerosi figli.\nDalla prima moglie Maria di Navarra, sposata nel 1338, Pietro ebbe quattro figli:\nDalla seconda moglie Eleonora del Portogallo, sposata nel 1347, non ebbe nessun figlio.\nDalla terza moglie Eleonora di Sicilia, sposata nel 1349, ebbe quattro figli, da cui discesero tutti i successivi Re d'Aragona:\nDalla quarta moglie Sibilla di Forti\u00e0, sposata nel 1377, ebbe tre figli:\nVoci correlate.\nOpere della Cancelleria reale di Pietro IV il Cerimonioso"}
{"id": "489988", "revid": "83531", "url": "https://it.wikipedia.org/wiki?curid=489988", "title": "Grotta di San Teodoro", "text": "La grotta di San Teodoro si apre a 140 metri sul livello del mare sulla parte rocciosa del pizzo Castellaro, propaggine settentrionale dell'imponente monte San Fratello, a circa 2 km a sud-est del centro abitato di Acquedolci (ME). Deve questo nome ai monaci Basiliani che intorno al mille si rifugiarono al suo interno, in fuga dall'oriente iconoclasta.\nStoria.\nLa grotta, formatasi in seguito ad un fenomeno carsico verificatosi all'incirca otto-dieci milioni di anni fa, conserva una documentazione molto ricca e molto importante della storia della Sicilia, in termini di popolamenti di animali, ormai estinti, e di resti dell'uomo preistorico.\nLa prima segnalazione della grotta di San Teodoro e dei depositi paleontologici e paleoetnologici ubicati al suo interno e sul talus ad essa antistante, si deve alla esplorazione del Barone Anca che nel 1859 esegu\u00ec un primo saggio di scavo. Egli not\u00f2 che all'interno vi erano depositi del Paleolitico superiore e nell'ampio saggio che fece all'ingresso della grotta trov\u00f2 un sedimento che conteneva resti di animali (elefante nano, iena, cervo, cinghiale, orso, asino).\nIndagini successive furono condotte da Vaufray (1925), Graziosi e Maviglia (1942) e Bonfiglio (1982-1985, 1987, 1989, 1992, 1995, 1998, 2002, 2003,\n2004, 2005, 2006)\nLa grotta di San Teodoro fu abitata dall'uomo entro uno spazio di tempo valutabile, all'incirca, tra i 12.000 e gli 8.000 anni a.C. che, dal punto di vista culturale, rappresenta l'ultimo periodo del Paleolitico Superiore italiano comunemente chiamato Epigravettiano finale. La singolarit\u00e0 e l'importanza della grotta \u00e8 data dal ritrovamento delle prime sepolture paleolitiche siciliane: sono cinque crani e due scheletri eccezionalmente completi che per primi hanno consentito una conoscenza approfondita degli antichi abitanti della Sicilia.\nIl rituale delle sepolture consisteva nella deposizione del defunto in una fossa poco profonda in posizione supina oppure sul fianco sinistro, circondato da ossa animali, ciottoletti ed ornamenti composti da collane fatte con denti di cervo. Tutte le deposizioni furono ricoperte da un leggero strato di terra e al di sopra fu sparsa dell'ocra (colorante naturale) che formava un sottile livello. La testimonianza pi\u00f9 importante \u00e8 data dal ritrovamento dei resti fossili di una donna di circa 30 anni, alta 164 cm alla quale \u00e8 stato attribuito il nome di Thea (dal latino \"Theodora\") per collegarlo a quello della grotta."}
{"id": "489990", "revid": "33689", "url": "https://it.wikipedia.org/wiki?curid=489990", "title": "Saturnino Secondo Salustio", "text": "Amico dell'imperatore romano Giuliano, ne condivise il programma di restaurazione della religione romana, ma fu cos\u00ec equilibrato che fu prefetto del pretorio d'Oriente (361-367 con una breve pausa nel 365) sotto quattro imperatori.\nBiografia.\nNativo della Gallia, forse dell'Aquitania, era probabilmente un \"homo novus\", in quanto i suoi due primi incarichi furono non senatoriali; Salustio fu infatti, probabilmente sotto l'imperatore Costante I (337-350), \"praeses provinciae Aquitanicae\", \"magister memoriae\", \"comes ordinis primi\", proconsole d'Africa e \"comes ordinis primi intra consistorium et quaestor\", come attesta l'iscrizione posta sotta la sua statua d'oro eretta nel Foro di Traiano.\nFu inviato dall'imperatore Costanzo II, fratello del defunto Costante, al cugino e cesare d'Occidente Giuliano, come consigliere, quando era ormai gi\u00e0 avanti con gli anni. Costanzo si insospett\u00ec dei successi di Giuliano e, attribuendoli a Salustio, lo richiam\u00f2, separandolo dal cesare di cui era divenuto amico.\nGiuliano venne acclamato imperatore nel 360, e l'anno successivo Costanzo II mor\u00ec. Nel 361 Giuliano, giunto a Costantinopoli, nomin\u00f2 Salustio prefetto del pretorio d'Oriente e presidente del tribunale che a Calcedonia process\u00f2 i funzionari di Costanzo. Nel 362 lasci\u00f2 Costantinopoli per raggiungere Giuliano ad Antiochia, da dove l'imperatore aveva intenzione di far partire la sua campagna sasanide. Qui Salustio sconsigli\u00f2 a Giuliano di perseguitare i cristiani: per dargli un esempio, tortur\u00f2 un certo Teodoro per tutto un giorno, dimostrandogli che ne avrebbe fatto un martire. Diede rifugio al vescovo di Aretusa, Marco, che aveva suscitato la rabbia di Giuliano e, pare, tortur\u00f2 dei pagani per vedere se la loro resistenza era comparabile a quella dei cristiani. Fu poi incaricato di preparare le forniture per l'esercito e la flotta; quando un ufficiale non riusc\u00ec a portare gli approvvigionamenti dovuti a \"Circesium\" lo fece giustiziare. Giuliano mor\u00ec durante la campagna, in uno scontro con i Sasanidi (363), durante il quale anche Salustio rischi\u00f2 la vita; in seguito fu scelto dai generali romani come successore del suo amico, ma declin\u00f2 l'offerta, adducendo la cattiva salute e l'et\u00e0 avanzata, e al suo posto venne eletto il cristiano Gioviano.\nSotto Gioviano rimase in carica come prefetto: il nuovo imperatore lo invi\u00f2 a trattare con i Sasanidi.\nDopo la morte di Gioviano (364) sostenne l'elezione di Valentiniano I. Quando Valentiniano cadde ammalato, nel 364, Salustio neg\u00f2 che la malattia fosse stata provocata da un maleficio preparato dai sostenitori di Giuliano. Venne deposto dall'imperatore, che invit\u00f2 chiunque a presentargli accuse contro Salustio, ma fu poi rimesso al suo posto dopo poco tempo.\nContinu\u00f2 al suo posto sotto l'imperatore Valente, che il fratello Valentiniano associ\u00f2 all'impero; nel 364 aveva Callisto come \"assessor\" (assistente), nel 365 Eanzio. Poco dopo il 30 luglio di quell'anno venne sostituito da Nebridio, principalmente a causa dell'azione del \"patricius\" e suocero dell'imperatore Petronio, ma quando, sempre quell'anno, Nebridio venne catturato dall'usurpatore Procopio, Salustio venne reintegrato. Venne definitivamente congedato a met\u00e0 del 367, probabilmente per anzianit\u00e0, ma comunque a causa degli intrighi di Clearco. Forse ricevette il titolo di \"patricius\" dopo il congedo.\nGiudizi su Salustio.\nGiuliano fu amico di Salustio, cui dedic\u00f2 la \"Consolazione a s\u00e9 stesso\", scritta dopo la forzata separazione in Gallia da Salustio, e il suo \"Inno al Re Helios\", composto nel dicembre 362; Salustio lesse e approv\u00f2 anche un'altra opera dell'imperatore, \"I Cesari\".\nLibanio lo lod\u00f2 come funzionario incorruttibile, Imerio gli indirizz\u00f2 un'orazione in cui lo definiva vero reggitore dello stato, mentre persino i cristiani ne lodavano l'equilibrio.\nOpere.\nSalustio fu uno studioso di letteratura e filosofia, che addirittura trascur\u00f2 talvolta i propri uffici per coltivare i propri studi. A Salustio \u00e8 attribuita la composizione in lingua greca di \u03a0\u03b5\u03c1\u1f76 \u03b8\u03b5\u1ff6\u03bd \u03ba\u03b1\u1f76 \u03ba\u03cc\u03c3\u03bc\u03bf\u03c5 (\"Gli dei e il mondo\"), una sorta di catechismo ufficiale dell'ultimo paganesimo durante la restaurazione della religione greco-romana voluta dal Giuliano per pagani.\nLa maggior parte delle idee esposte in esso non sono originali ma sono derivate da altri filosofi neoplatonici, come pure dalle orazioni di Giuliano, in particolare la quinta e la settima, anche se Salustio sembra avere meno dimestichezza con Giamblico, considerando la sua demonologia meno sviluppata. In alcuni punti, tuttavia, l'autore sostiene alcune tesi inconsuete. Per esempio riguardo all'origine del male, Salustio afferma che nulla \u00e8 male per sua natura, ma diviene male per le azioni degli uomini, o meglio, di alcuni uomini. Inoltre, il male non \u00e8 commesso dagli uomini per s\u00e9, ma perch\u00e9 si presenta falsamente sotto l'apparenza di un bene, come aveva gi\u00e0 esposto in certa misura Socrate. Il male nasce sempre e solo a causa di una falsa valutazione del bene, in quanto, alla fine, \u00e8 mancanza di esso."}
{"id": "489991", "revid": "6923", "url": "https://it.wikipedia.org/wiki?curid=489991", "title": "Impero mongolo", "text": "LImpero mongolo (in mongolo \"Ikh Mongol Uls\", in caratteri cirillici \"\u0418\u0445 \u041c\u043e\u043d\u0433\u043e\u043b \u0423\u043b\u0441\") (1206\u20131368) \u00e8 stato il secondo impero pi\u00f9 vasto della storia, coprendo, all'apice della sua estensione, 24,0 milioni di km\u00b2, con una popolazione stimata intorno ai 100 milioni di persone, il 25,6% del totale mondiale. Fu inoltre il pi\u00f9 vasto impero con totale continuit\u00e0 territoriale e il pi\u00f9 vasto impero di terra, superando in questo persino l\u2019impero britannico del 1921. Anche la sua costituzione fu eccezionale: la superficie di questo stato pass\u00f2 da 4,0 a 24,0 milioni di km\u00b2 in soli 73 anni, crollando per\u00f2 in breve tempo. Fu formalmente riunito un'ultima volta nel 1309 con una superficie di 23,5 milioni di km\u00b2.\nL'impero mongolo fu fondato da Gengis Khan nel 1206 dopo aver unificato le trib\u00f9 turco-mongole del khanato khamag e aver compiuto numerose conquiste nell'Eurasia continentale. All'apice della sua potenza, nel 1279, comprendeva la maggior parte dei territori dall'Asia orientale all'Europa centrale. Nel periodo della sua esistenza, la Pax mongolica facilit\u00f2 gli scambi culturali e i commerci tra Occidente, Medio Oriente ed Estremo Oriente tra il XIII ed il XIV secolo. I secoli di dominio mongolo influenzarono profondamente la demografia e la geopolitica dell'Eurasia, e diedero il via alla storia moderna di stati come Russia, Turchia, Cina, Iran e anche India.\nIn considerazione della grande importanza che, all'interno dell'Impero mongolo, ricoprirono le popolazioni tatare, sicuramente inferiori numericamente ma molto pi\u00f9 evolute militarmente, oggi si parla spesso di confederazione tataro-mongola, o semplicemente di Tataro-mongoli, soprattutto in riferimento all'invasione della Rus' di Kiev e dell'Europa (durante la quale il nome stesso dei \"Tatari\" venne storpiato in \"Tartari\", in assonanza con un nome greco dell'inferno, il Tartaro appunto).\nL'Impero mongolo era dominato dal Gran Khan, tuttavia verso la fine del XIII secolo il potere era di fatto detenuto dai nobili locali. Dopo la morte di Gengis Khan, l'impero si divise in quattro parti (Dinastia Yuan, Khanato di Persia o Ilkhanato, Khanato Chagatai e Khanato dell'Orda d'Oro), ognuno dei quali aveva il proprio khan.\nRecenti ricerche hanno messo in evidenza come l'estensione dell'impero mongolo abbia ricadute visibili ancora oggi nel patrimonio genetico della popolazione eurasiatica. Si \u00e8 calcolato che circa l'8% delle persone che vivono nei territori un tempo sottomessi ai Mongoli hanno cromosomi Y identici: l'ipotesi pi\u00f9 accreditata \u00e8 che questo sia proprio uno dei risultati delle invasioni mongole.\nEtnografia.\nPrima della formazione dell'impero di Gengis Khan, con il termine \"Mongoli\" si indica una grande famiglia linguistica e culturale, composta da varie trib\u00f9: Merkiti, Oirati, Naimani, Keraiti, Ongoti, Tanguti, etc., e anche la trib\u00f9 dei \"Mang-hol\", che hanno dato il nome a tutto l\"ethnos\". I Mang-hol si allearono con i Keraiti e sconfissero, una dopo l'altra, tutte le altre trib\u00f9.\nI Tatari, invece, erano una popolazione turca, che quindi non faceva parte dell'ethnos mongolo; militarmente erano molto forti. Avevano comunque una affinit\u00e0 linguistica con i Mongoli, dal momento che le loro lingue erano o parti di una Lega linguistica o forse discendenti da un antenato comune non attestato da alcun documento pervenutoci, cosa che per alcuni linguisti attesta l'appartenenza di entrambi i gruppi linguistici Mongolico e turcico alla famiglia linguistica altaica. L'altaista Bertold Spuler, come pure il glottologo Denis Sinor, sostengono che all'origine le diverse lingue altaiche dovevano essere abbastanza simili tra loro da consentire una qualche comprensione reciproca. I Tatari, tuttavia, vivendo a stretto contatto con trib\u00f9 mongole, pur essendo turchi si \"mongolizzarono\" nelle loro usanze. Anche le religioni erano simili, dal momento che tutti praticavano lo sciamanesimo, in particolare la forma nota come tengrismo, ancora oggi praticato in Mongolia esterna ed interna, in alcune repubbliche turche e mongole della Russia e da alcuni abitanti di Kirghizistan e Kazakistan.\nDopo l'alleanza tra i Mang-hol e i Keraiti, entrarono in gioco i Tatari. Questi erano militarmente pi\u00f9 evoluti rispetto ai Mongoli (avevano un esercito pi\u00f9 strutturato, un modo di combattere pi\u00f9 incisivo, e miravano alla conquista dei territori e non solo alle scorrerie). I Tatari sottomisero cos\u00ec i Mang-hol e i Keraiti uniti: risultarono militarmente superiori, sbaragliando gli avversari, ma dal punto di vista tanto linguistico quanto culturale erano \"una goccia in un mare mongolo\", che fin\u00ec per assimilarli del tutto. La loro lingua divenne cos\u00ec una specie di incrocio tra il turco e il mongolo. Per ricostruire questi passaggi abbiamo a disposizione una infinit\u00e0 di fonti scritte, in mongolo (soprattutto la Storia segreta dei Mongoli), in turco, in cinese, in coreano. Sono proprio le fonti cinesi a chiamare questo popolo con il nome che sembra pi\u00f9 originario: \"Ta-ta\".\nI Tatari finirono cos\u00ec per rappresentare \"il confine tra il mondo turco e quello mongolo\" (Sergei Aleksandrovich Tokarev), tanto che l'etnografa Rhoda Halperin parla esplicitamente di \"popolazioni turche, tatare, e mongole\".\nStoria.\nGengis Khan.\nIl \"Gengiz Khan\" Temujin nacque nella trib\u00f9 dei Mang-hol nel 1162 (a differenza delle fonti slavo-bizantine, le fonti cinesi e mongole tramandano anche le date di nascita dei sovrani).\nPoich\u00e9 i Tatari gli avevano avvelenato il padre, e i Tai-giuti lo avevano esiliato con tutta la famiglia (appartenente al clan dei Borjigin), per poter sopravvivere Temujin strinse un'alleanza con il loro sovrano Toghril Khan. Nel 1202 Toghril e Temujin si dichiararono ufficialmente \"padre e figlio\"; venendo adottato dal Khan dei potenti Keraiti, in quel momento forse il capo mongolo pi\u00f9 potente, vassallo degli imperatori Jin, Temujin acquis\u00ec la credibilit\u00e0 necessaria a un capo.\nNel 1206 Temujin riusc\u00ec a sottomettere del tutto le altre popolazioni mongole e anche alcune popolazioni tatare. Inferiori numericamente, ma pi\u00f9 forti militarmente, i Tatari accettarono Temujin come interlocutore e poi come sovrano anche per un motivo religioso: gli sciamani avevano riconosciuto in lui un essere divino, mandato per sottomettere tutti i popoli del mondo. Durante un grande \"kuriltai\" (il concilio dei capi trib\u00f9), nello stesso anno, egli ottenne il titolo di \"Khagan\", cio\u00e8 \"khan dei khan\" di tutti i Mongoli, che sotto di lui avevano trovato un'unit\u00e0 nazionale. Da allora inizi\u00f2 ad essere chiamato anche \"Gengis Khan\", che significa \"sovrano universale\", \"signore di tutti gli uomini\", o anche \"signore oceanico\".\nDalla sua corte di Karakorum, in Mongolia, Gengis Khan stabiliva con estrema precisione le sue spedizioni militari. Le ultime popolazioni mongole furono sottomesse nella zona del fiume Amur. Ai suoi ordini militava un esercito immenso, composto di popolazioni turche e mongole (grazie all'intercomprensione linguistica). I primi ad essere mandati in avanscoperta in un nuovo territorio erano sempre dei guerrieri.\nL'aspetto pi\u00f9 straordinario della personalit\u00e0 di Gengis Khan fu proprio il genio in campo militare, con la sua formidabile tattica: le armate mongole, forti di arcieri a cavallo, attaccavano nel pi\u00f9 completo silenzio, guidate solo da bandiere di diverso colore, compiendo manovre complesse in assoluta simmetria e coordinazione, il che incuteva una soprannaturale paura nel nemico.\nGengis Khan si diede poi ad organizzare i popoli che aveva conquistato, secondo un'impostazione politico-militare basata sulla mobilit\u00e0 e fortemente gerarchizzata: ogni trib\u00f9 (\"ulus\", che indicava anche il patrimonio collettivo) era indipendente, ma tutte erano sottomesse alla famiglia imperiale (cio\u00e8 alla famiglia di Gengis Khan), il cosiddetto \"casato della stirpe aurea\", sacro poich\u00e9 mitologicamente derivato dal Dio del cielo, Tengri, divinit\u00e0 suprema dei mongoli. L'impero nel suo insieme era l\"ulus\" della famiglia imperiale. Tutti i \"khan\" offrivano fedelt\u00e0 e rispetto al Gran Khan, che li sorvegliava con un rapido ed organizzato sistema di intendenti e corrieri.\nLe trib\u00f9 unificate adottarono il sistema militare degli Unni basato sul sistema decimale. L'esercito veniva suddiviso in unit\u00e0 di 10 (\"arban\"), 100 (\"zuut\"), 1000 (\"minghan\") e infine 10.000 (\"tumen\") soldati. Durante gli spostamenti i soldati portavano con s\u00e9 le famiglie e tutti i cavalli, che spesso ammontavano almeno a tre o quattro per cavaliere, avendo cos\u00ec sempre a disposizione animali di trasporto freschi.\nUn altro aspetto fondamentale dell'organizzazione militare fu l'adesione totale alla meritocrazia: gli unici criteri presi in considerazione da Gengis Khan per stabilire il grado di un ufficiale erano la sua capacit\u00e0 e fedelt\u00e0, mentre i tradizionali parametri di nascita e stirpe erano praticamente ignorati. Il figlio di un guardiano di bestiame, Subedei, divenne uno dei suoi comandanti pi\u00f9 stimati.\nGengis Khan cur\u00f2 anche la sua fama (l'\"immagine\") con calcolate azioni di straordinaria ferocia nel punire i nemici o di grande magnanimit\u00e0 verso gli alleati. La fama di inflessibile e invincibile fu un'ottima propaganda contro i suoi avversari politici, i quali sapevano che non sottomettersi equivaleva allo sterminio.\nContemporaneamente al khurultai Genghis Khan si trov\u00f2 coinvolto in una disputa con gli Xia Occidentali; fu la prima guerra del nuovo khan che, malgrado le difficolt\u00e0 di conquistare le ben fortificate citt\u00e0 degli Xia, ottenne una sostanziale vittoria, fino al punto che, quando nel 1209 venne stipulata la pace, questo popolo era praticamente ridotto ad un protettorato, tanto che il loro imperatore dovette accettare Gengis Khan come suo signore.\nConquista della Cina.\nNel 1211 le genti mongole erano unificate, quindi Gengis Khan guard\u00f2 alla Cina; questo obiettivo di maggior respiro fu scelto sia per vendicare antiche sconfitte, ma anche per conquistare le ricchezze dell'Impero celeste. Gengis Khan dichiar\u00f2 guerra quell'anno e inizialmente le operazioni contro i Chin ebbero lo stesso andamento di quelle contro gli Xia. I Mongoli ottennero numerose vittorie in campo aperto ma fallirono nei loro tentativi di conquistare le principali citt\u00e0.\nCon la mentalit\u00e0 che gli era tipica, logica e determinata, Gengis Khan ed i suoi ufficiali superiori si dedicarono allora allo studio delle tecniche di assedio, aiutati da ingegneri cinesi disertori, fino a diventare specialisti in quel campo militare.\nCome risultato delle vittorie in campo aperto e di alcune conquiste di fortificazioni, i mongoli nel 1213 si spinsero a sud della Grande Muraglia. Essi avanzarono con tre eserciti fino al cuore del territorio della Cina tra la Grande Muraglia ed il Fiume Giallo. Gengis Khan sconfisse gli eserciti cinesi, devast\u00f2 il nord della Cina, conquist\u00f2 numerose citt\u00e0 ed infine, nel 1215, assedi\u00f2, conquist\u00f2 e saccheggi\u00f2 la capitale dei Jin, Yanjing (in seguito nota come Pechino). Malgrado ci\u00f2 l'imperatore Chin Xuan Zong non si arrese e spost\u00f2 la capitale a Kaifeng. Qui, nel 1234 il suo successore fu definitivamente sconfitto ponendo fine alla dinastia Chin.\nNel frattempo Kuchlug, deposto khan della trib\u00f9 mongola dei Naiman, era fuggito verso ovest ed aveva usurpato il trono nel khanato Kara-Khitan, il pi\u00f9 occidentale degli alleati di Gengis Khan.\nIl momento era poco favorevole per i mongoli, per via della stanchezza dell'esercito, esausto dopo dieci anni di guerre continue, prima contro gli Xia e poi contro gli Chin. Comunque Gengis Khan invi\u00f2 contro Kuchlug un brillante generale, Jebe, accompagnato solamente da due \"tumen\" (20.000 soldati). Una rivolta fomentata da agenti mongoli ridusse le forze dell'usurpatore che infine venne sconfitto, catturato e giustiziato. Il Kara-Khitan venne annesso allo Stato mongolo.\nConquista della Corasmia.\nNel 1218 le terre controllate da Gengis Khan si estendevano verso ovest fino al lago Balkhash confinando con la Corasmia (Khw\u0101rezm), uno Stato islamico che giungeva fino al Mar Caspio, al Golfo di Persia ed al Mar Arabico. In quello stesso anno 1218 Gengis Khan invi\u00f2 alcuni emissari nella provincia pi\u00f9 orientale della Corasmia per parlamentare con il governatore di questa. Gli emissari mongoli vennero per\u00f2 trucidati e Genghis Khan reag\u00ec furiosamente, inviando un esercito di 200.000 soldati. La campagna che segu\u00ec fu forse una delle pi\u00f9 sanguinose, con molte citt\u00e0 che vennero messe a ferro e fuoco e le loro popolazioni sterminate; secondo alcune tradizioni, nella sola citt\u00e0 di Merv vennero uccise un milione e mezzo di persone. Nel 1223 la Corasmia viene annessa ai domini mongoli, comprese citt\u00e0 come Samarcanda e Bukhara.\nLe truppe mongole si diressero poi a nord dove venne conquistato il regno della Grande Bulgaria, la cui popolazione fu deportata.\nL'inizio della conquista della Rus' di Kiev.\nI Tataro-mongoli avevano ormai conquistato la Cina, la regione tibetano-himalayana, l'Asia Centrale (attuali Uzbekistan, Tagikistan, Turkmenistan, Kirghizistan e Kazakistan), la Persia, la regione del Caucaso (attuali Georgia, Armenia e Azerbaigian) e quella tra mar Nero e mar Caspio (regioni molto simili a quelle da cui i Tatari provenivano: steppe senza vegetazione).\nNel 1222 i due generali Jebe e Subedei sconfissero la popolazione turca dei Cumani-Polovcy, ma, invece di distruggerli, li assimilarono e li inclusero nell'esercito, essendo della stessa famiglia etnica. Il khan dei Polovcy, K\u00f6ten, cerc\u00f2 rifugio presso il gran principe di Kiev, Mstislav III di Kiev, e chiese aiuto ai Russi. I principi russi, tra i quali Mstislav di Kiev, Mstislav di Haly\u010d (genero di K\u00f6ten) e Mstislav di \u010cernigov, si riunirono a Kiev e decisero di marciare tutti insieme contro i Tataro-mongoli. Ma l'esercito russo non aveva un comando unitario, come Boris Rybakov ne spiega il motivo: se si fosse dato il comando supremo ad un principe, questo avrebbe potuto rivolgere l'esercito contro le altre citt\u00e0. Era dunque un tipico esercito feudale, molto scomposto, ed inoltre era perfettamente conosciuto nelle sue tattiche e negli armamenti da parte dei Tatari, che probabilmente avevano mandato delle spie.\nSi giunse cos\u00ec alla battaglia del fiume Kalka. La fonte principale per la conoscenza di questo scontro \u00e8 la Cronaca degli anni passati, ma ci sono anche le altre cronache cittadine (di Rostov, di Novgorod, di Pskov, etc.), che non sono solo cronache locali ma intendono comunque narrare la storia \"di tutta la terra russa\". Sull'invasione tataro-mongola, le diverse cronache sono concordi, e ci permettono di ricostruire i fatti con una certa precisione. Sta comunque di fatto che l'esercito russo venne completamente annientato, senza superstiti.\nEppure i generali vincitori sulla Kalka, Jebe e Subedei, non proseguirono verso nord, temendo di avere affrontato solo un'avanguardia e di rischiare di incontrare un altro esercito russo posto a presidio delle citt\u00e0 e nascosto nelle foreste. I Russi, d'altra parte, non conoscevano la strategia dei Tataro-mongoli, e dunque pensavano che si trattasse solo di una scorreria, come facevano gli altri popoli della steppa. Pertanto, poco dopo, ripresero a farsi la guerra tra di loro.\nLa campagna contro i Tanguti.\nNel 1226 Gengis Khan attacc\u00f2 i Tanguti, accusandoli di aiutare i suoi nemici. Nel febbraio di quell'anno conquist\u00f2 le citt\u00e0 di Heisui, Gan-zhou e Su-zhou. In autunno prese Xiliang-fu. Un generale Xia sfid\u00f2 i mongoli in battaglia vicino ai monti Helanshan (\"Helan\" significa grande cavallo nel dialetto del nord) ma le sue armate vennero sconfitte. In novembre Gengis Khan pose l'assedio alla citt\u00e0 tanguta di Ling-zhou, attravers\u00f2 il Fiume Giallo e sconfisse un esercito venuto in soccorso di Xia.\nNel 1227 Gengis Khan attacc\u00f2 la capitale dei Tanguti ed in febbraio assunse il controllo di Lintia-fu. In marzo conquist\u00f2 la prefettura di Xining e la citt\u00e0 di Xindu-fu. In aprile conquist\u00f2 la prefettura di Deshun dove il generale Xia, Ma Jianlong, resist\u00e9 per giorni guidando personalmente le cariche della cavalleria fuori dalle porte della citt\u00e0. Ma Jianlong infine cadde trafitto da una freccia e Gengis Khan, dopo aver conquistato Deshun, si mosse verso le montagne di Liupanshan per sfuggire alla calura dell'estate.\nFerito gravemente in uno scontro coi Tanguti, nell'agosto del 1227 Genghis tent\u00f2 di tornare in Mongolia, ove nel frattempo si suppose fosse morto per le fatiche sostenute in battaglia alla sua veneranda et\u00e0. Inoltre, avvilito dalla febbre e fiaccato nel fisico, allent\u00f2 le redini e cadde da cavallo, il che peggior\u00f2 ulteriormente la situazione. Agonizzante, rendendosi conto che la sua fine si avvicinava, il Gran Khan conferm\u00f2 \u00d6g\u00f6dei come suo successore (il primogenito prescelto Djuci era gi\u00e0 morto), poi dett\u00f2 dal suo letto di morte al figlio pi\u00f9 giovane, Tolui, le istruzioni per completare la distruzione dell'impero Chin.\nDopo la sua morte, e per un paio di anni, rimase reggente \"ad interim\" Tolui (fratello di Ogodei) in attesa del concilio del Kuriltai del 1229.\nDivisione dell'Impero.\nDopo la morte di Gengis Khan, l'impero, seppur formalmente, fu diviso nelle seguenti entit\u00e0 territoriali:\nOgodei.\nCome tutti i Gran Khan, \u00d6godei venne eletto ufficialmente dal Kuriltai, l'assemblea dell'aristocrazia mongola: gi\u00e0 \"de facto\" condottiero dell'Impero come volevano le ultime volont\u00e0 di Gengis Khan, fu eletto nel 1229, dopo quasi due anni dalla morte del padre ed una reggenza \"ad interim\" di Tolui, e il suo potere prosegu\u00ec fino al 1241, data della sua morte. Inizialmente il Kuriltai aveva deciso per il fratello Tolui, ma poi, quando si venne a conoscenza del testamento di Gengis Khan, intronizz\u00f2 Ogodei.\nA lui si deve la costruzione di un primo embrionale sistema burocratico dell'impero mongolo, la creazione dell'efficientissimo servizio postale mongolo (quello che permise a frate Giovanni da Pian del Carpine di percorrere immense distanze in pochissimo tempo) e il primo grande tentativo di invasione dell'Europa.\nOgodei radun\u00f2 un esercito di 150.000 uomini (15 \"tumen\", cio\u00e8 \"tenebre\" secondo l'unit\u00e0 di misura mongola) e con esso invase un'Europa divisa in numerosi regni e indebolita dal contrasto tra il Papato e il Sacro Romano Impero, divisioni che rendevano l'Europa un obiettivo molto debole e appetibile.\nSotto il comando di un nipote di Gengis Khan, Batu Khan, i Mongoli comunque in breve tempo riuscirono ad arrivare dai paesi Baltici scendendo per la Polonia e la Boemia fino ai confini del Friuli, in Dalmazia ed odierna Albania, ma tutto a un tratto si fermarono e con la stessa velocit\u00e0 con cui erano arrivati scomparirono (seguendo una strada diversa rispetto a quella percorsa all'andata per motivi di superstizione - soprattutto frate Guglielmo di Rubruck ci parla della superstizione dei Mongoli. Anche nel viaggio di ritorno attraverso la Bulgaria mostrarono grande arte nella distruzione e nello sterminio).\nL'improvvisa ritirata fu dovuta alla notizia della morte di \u00d6godei che richiese la presenza di tutti i principi mongoli per presiedere al nuovo Kuriltai che dopo un periodo \"ad interim\" della vedova T\u00f6regene Khatun (reggente dal 1241-1246) port\u00f2 all'elezione di G\u00fcy\u00fck, figlio di \u00d6godei.\nG\u00fcy\u00fck.\nGuyuk, alla morte del padre, dopo un periodo \"ad interim\" della madre T\u00f6regene Khatun (reggente dal 1241-1246), venne eletto dal \"kuriltai\" come era d'uso tradizionalmente, ma solo grazie all'intercessione della madre. Al grande concilio intervennero regnanti, personalit\u00e0 e storici accorsi da tutto il \"mondo conosciuto\". Batu, carismatico Khan che controllava gran parte delle forze Mongole centro asiatiche ed occidentali, rifiutava fermamente questa risoluzione, reclamando il Gran Khanato. Questo port\u00f2 la guerra civile alle porte. Ma mentre Batu stava ripiegando sulla Mongolia con tutte le sue Orde per affrontare colui che dal suo punto di vista era un usurpatore, Guyuk, stanziato in Cina, mor\u00ec sulla via di guerra presso l'odierna Xinjiang senza mai affrontare Batu.\nMunke.\nDopo la sua elezione ufficiale a Gran Khan, nel 1251, Munke si dedic\u00f2 pi\u00f9 all'espansione ad est piuttosto che alle incursioni in Europa, andando a cercare gloria in Cina. Mor\u00ec l'11 agosto 1259 durante l'assedio dell'odierna Chongqing, in Cina, colpito da un proiettile sparato dall'artiglieria cinese.\nKublai Khan.\nKublai Khan, nipote di Gengis Khan, fu il primo imperatore della dinastia cinese degli Yuan.\nAlla morte di Munke (1259), nell'impero mongolo si cre\u00f2 una situazione di ostilit\u00e0 tra il fratello maggiore, Arig Bek, capo delle trib\u00f9 nomadi orientali, deciso a mantenere e imporre le usanze tradizionali del popolo mongolo, e gli altri due, H\u00fcleg\u00fc e Khubilai, inclini al contrario a una fusione con le popolazioni sottomesse. Essi erano figli di Tolui, il figlio minore di Gengis Khan.\nArig Bek era di stanza in Asia centrale, a Karakorum, mentre Khubilai era in Cina. Due Kuriltai vennero indetti contemporaneamente e si videro eletti due Gran Khan all'unanimit\u00e0 ciascuno tra i propri generali. La guerra civile che consegu\u00ec si concluse nel 1264 con la vittoria di Khubilai, che impose di essere riconosciuto Gran Khan dei mongoli. Cattur\u00f2 e ridusse in catene il fratello che due anni dopo mor\u00ec in prigionia.\nTuttavia, durante questa guerra, Li, il governatore di Yizhou, si rivolt\u00f2 contro il dominio mongolo. Khubilai schiacci\u00f2 prontamente la ribellione, ma questo evento lo rese diffidente nei riguardi dell'etnia Han.\nL'impero mongolo fu suddiviso, ma lo era gi\u00e0 di fatto, in quattro Khanati, ciascuno governato da un khan diverso sotto la supervisione (pi\u00f9 teorica che reale) del Gran Khan. Il khanato del Kipchak (detto anche \"Orda d\u2019Oro\") governava l'Asia centro-occidentale, l'Ilkhanato governava l'Asia sud-occidentale, il Khanato Chagatai governava l'Asia Centrale e il Gran khanato controllava in realt\u00e0 unicamente Karakorum e la Cina. Con questa conquista fu raggiunta la massima estensione dell'Impero.\nOrganizzazione.\nEsercito.\nI Tataro-mongoli avevano eserciti ingenti e bene armati, potenti e organizzati, attrezzati con i tipici cavallini mongoli (pi\u00f9 piccoli e con zoccoli in grado di camminare per molte ore). Il fatto che l'esercito si basasse completamente sulla cavalleria aveva svantaggi e vantaggi: era un esercito quasi invincibile sul campo di battaglia, ma richiedeva immense quantit\u00e0 di rifornimenti, cosa non sempre facile da fornire per il sistema logistico mongolo. Contava su temibili unit\u00e0 di arcieri a cavallo, molto temuti a causa della loro abilit\u00e0 di scagliare frecce con forza e precisione.\nI soldati avevano sciabole a doppio taglio, lance a due punte, archi semicircolari e frecce a tre punte, scudi di pelle rinforzati con metallo.\nPer trasmettere gli ordini, funzionava ogni 40-50 km un servizio di posta.\nIn combattimento, i Tataro-mongoli, forti del loro numero, accerchiavano il nemico e poi lo attaccavano da ogni parte, a differenza dei Russi che avanzavano in modo compatto e cercavano lo scontro frontale. Contro i Russi, in particolare, i Tataro-mongoli fingevano di avanzare a colonna, e a un certo punto, ad un cenno preciso del comandante, fingevano di ritirarsi; l'esercito nemico li inseguiva, ma poi si ritrovava circondato.\nI Tataro-mongoli avevano una riserva militare altrettanto o persino pi\u00f9 numerosa di quella parte dell'esercito che attaccava.\nTrattamento dei popoli sconfitti.\nDella popolazione sconfitta, i guerrieri erano tutti massacrati sul campo (per scoraggiare altri popoli, per evitare il fastidio dei prigionieri e per poter bere il sangue dei guerrieri).\nLe popolazioni civili erano utilizzate come \"carne da macello\", come forza d'urto contro le citt\u00e0 della loro stessa patria. Non c'era riguardo n\u00e9 per vecchi, donne o bambini, n\u00e9 per i ministri di culto (almeno durante la fase della conquista della Rus' di Kiev; diverso fu il comportamento dei Tataro-mongoli durante la fase della dominazione). Le citt\u00e0 erano bruciate, nobili e mercanti erano sterminati, artigiani e schiavi erano inseriti nell'esercito, tranne alcuni artigiani che potevano essere utili in altro modo, e per questo venivano deportati in Mongolia. Per questo motivo, dopo la conquista tataro-mongola cessarono molte attivit\u00e0 artigianali nella Rus'.\nLe trattative diplomatiche miravano solo a guadagnare tempo e a studiare i piani degli avversari.\nReligione.\nI Mongoli rimasero fedeli alle vecchie credenze sciamaniche e animiste, ma si dimostrarono comunque tolleranti verso le altre religioni praticate nel loro vasto impero: Buddhismo, Taoismo, Islam, Manicheismo, Giudaismo, Cristianesimo nestoriano o cattolico. Pi\u00f9 che di \"tolleranza\" \u00e8 comunque pi\u00f9 pertinente parlare di visione sincretica, simile a quella degli antichi romani nella tarda antichit\u00e0, con i capi mongoli, seguendo l'esempio dello stesso Gengis Khan, che avevano una visione magico-propiziatoria di ogni culto, cercando di sfruttare per ciascuno le \"forze\" elementari che via via avrebbero potuto aiutarli. Alla corte imperiale vi erano sacerdoti che recitavano liturgie in quasi tutti i culti conosciuti.\nLo storico inglese Steven Runciman in Storia delle Crociate afferma che quasi tutti i capitrib\u00f9 mongoli fossero nestoriani, rivalutando dunque in un'ottica differente lo scontro fra il popolo delle steppe ed i popoli iranici nel XIII secolo.\nGengis Khan, sebbene nato in una trib\u00f9 cristiano-nestoriana, era personalmente attratto dal taoismo, una religione/filosofia cosmica cinese che prometteva l'immortalit\u00e0."}
{"id": "489992", "revid": "709565", "url": "https://it.wikipedia.org/wiki?curid=489992", "title": "Grand op\u00e9ra", "text": "Il grand op\u00e9ra \u00e8 un genere operistico che ha dominato la scena francese fra gli anni venti e gli anni ottanta dell'Ottocento, sostituendosi alla \"trag\u00e9die lyrique\" molto in voga nel XVII e XVIII secolo. I primi esempi compiuti di \"grand op\u00e9ra\" sono: \"La muta di Portici\" (\"La muette de Portici\") (1828) di Daniel Auber e \"Guglielmo Tell\" (\"Guillaume Tell\") (1829) di Gioachino Rossini.\nL'autore pi\u00f9 rappresentativo del genere \u00e8 Giacomo Meyerbeer (1791-1864), compositore tedesco trasferitosi a Parigi dal 1827, che raggiunse il successo grazie ad alcune pregevoli opere quali \"Roberto il diavolo\" (\"Robert le diable\") del 1831, \"Gli ugonotti\" (\"Les Huguenots\") del 1836, \"Il profeta\" (\"Le proph\u00e8te\") del 1849 e \"L'Africana\" (\"L'Africaine\"), rappresentata postuma nel 1865. Tali creazioni vedono impegnato come librettista Eug\u00e8ne Scribe (generalmente in coppia con altri librettisti), uno tra pi\u00f9 importanti drammaturghi francesi dell'Ottocento.\nAltri esempi rilevanti di \"grand op\u00e9ra\" sono: \"La Favorita\" (\"La Favorite\") e \"I martiri\" (\"Les martyrs\") (1840) e \"Don Sebastiano\" (\"Dom S\u00e9bastien\") (1843) di Gaetano Donizetti; \"Gerusalemme\" (\"J\u00e9rusalem\") (1847), \"I vespri siciliani\" (\"Les v\u00eapres siciliennes\") (1855), \"Don Carlo\" (\"Don Carlos)\" (1867) di Giuseppe Verdi e \"I diavoli di Loudun\" (1969) di Krzysztof Penderecki.\nNei tratti essenziali del \"grand op\u00e9ra\" di Meyerbeer-Scribe confluiscono le acquisizioni del teatro francese gi\u00e0 riscontrabili nell\"'op\u00e9ra-comique\" e nella \"trag\u00e9die lyrique\" del primo ventennio del XIX secolo. I libretti si incentrano su soggetti a sfondo storico, con forti contrasti passionali, bruschi cambi di situazione e colpi di scena (il pubblico francese dell'epoca nutriva un particolare interesse per trame avvincenti dal forte impatto emotivo). Nel \"grand op\u00e9ra\" acquistano particolare rilievo le scene spettacolari, caratterizzate dall'impiego di numerose comparse, cortei, sfilate e balletti. \nCome gi\u00e0 avveniva nell'opera francese del primo ventennio dell'Ottocento, vengono utilizzati temi musicali e motivi ricorrenti che riaffiorano nel corso della rappresentazione e che si ricollegano a determinati personaggi, stati d'animo o atmosfere.\nL'opera si articola generalmente in cinque atti. Il suo pubblico appartiene prevalentemente ai ceti della borghesia urbana medio-alta."}
{"id": "489995", "revid": "14002", "url": "https://it.wikipedia.org/wiki?curid=489995", "title": "Riti Settennali", "text": ""}
{"id": "489998", "revid": "585241", "url": "https://it.wikipedia.org/wiki?curid=489998", "title": "Republican Liberty Caucus", "text": "Il Republican Liberty Caucus (RLC) \u00e8 un'organizzazione politica libertaria che promuove l'ideale dei diritti personali, la limitazione del potere dello Stato e la libera iniziativa economica all'interno del Partito Repubblicano.\nFondato il 6 aprile 1991 da Roger McBride e da altri membri riunitisi in occasione della convention dei giovani repubblicani, oggi conta numerosi membri e sedi in 12 stati.\nL'RLC si oppone a qualunque intervento dello stato in ambito economico, incluso ogni forma di welfare o sussidio.\nInoltre, \u00e8 favorevole ad un drastico taglio delle tasse, queste devono essere limitate a quanto necessario allo Stato per i suoi compiti basilari.\nAll'interno del RLC sono presenti vari filoni politico-filosofici del libertarianismo e del conservatorismo americano, tra i quali:\nTra i personaggi politici pi\u00f9 noti appartenenti al RLC, vi \u00e8 Ron Paul."}
{"id": "490003", "revid": "1305772", "url": "https://it.wikipedia.org/wiki?curid=490003", "title": "Glam", "text": ""}
{"id": "490005", "revid": "287204", "url": "https://it.wikipedia.org/wiki?curid=490005", "title": "Lingue slave meridionali", "text": "Le lingue slave meridionali sono un ramo delle lingue slave parlate in Europa, prevalentemente nella Penisola balcanica. \nDistribuzione geografica.\nSecondo \"Ethnologue\", le lingue slave meridionali sono parlate da circa 27 milioni di persone, stanziate principalmente negli stati della regione balcanica. Fa eccezione la lingua croata molisana, che \u00e8 parlata da un migliaio di persone nella regione del Molise, in Italia.\nL'antico slavo ecclesiastico \u00e8 una lingua estinta che sopravvive solo come lingua liturgica.\nClassificazione.\nSecondo \"Ethnologue\", la classificazione delle lingue slave meridionali \u00e8 la seguente:\nSistema di scrittura.\nL'alfabeto cirillico viene utilizzato per il bulgaro e il macedone. Anche il serbo ha come alfabeto ufficiale quello cirillico ma attualmente utilizza sia l'alfabeto cirillico che quello latino. Croato e sloveno vengono scritti con l'alfabeto latino. Per il bosniaco sono impiegati entrambi gli alfabeti.\nL'antico slavo ecclesiastico \u00e8 scritto in alfabeto glagolitico."}
{"id": "490006", "revid": "15756", "url": "https://it.wikipedia.org/wiki?curid=490006", "title": "Io che non sono l'imperatore", "text": "Io che non sono l'imperatore \u00e8 il 3\u00ba album in studio del cantautore italiano Edoardo Bennato.\nIl disco.\nI testi e le musiche sono tutti dello stesso Bennato (tranne il testo di \"Feste di piazza\", scritto da Patrizio Trampetti), cos\u00ec come gli arrangiamenti. I tecnici del suono sono Valter Patergnani, Mario Carulli, Dino Gelsomino e Carlo Martenet.\nIl disco fu anticipato da un 45 giri uscito alla fine del 1974, \"Meno male che adesso non c'\u00e8 Nerone/Parli di preghiere\", il cui lato A fu inserito (con un diverso mixaggio) nell'album, mentre il retro rimase inedito su LP. Inoltre, nelle settimane precedenti, in una decina di numeri di \"Ciao 2001\", Bennato aveva pubblicato alcuni racconti surreali, firmandosi \"Il professor Cono\". Questo pseudonimo dar\u00e0 il titolo a una canzone dell'album, basata sulla storia del relativo personaggio. Gli articoli sono stati poi raccolti in un volume dal titolo \"Dirotterotti\".\n\u00c8 un disco trasversale nella carriera di Bennato, presentando a tratti un forte carattere sperimentale. Pu\u00f2 essere considerato un tentativo di Bennato di portare il blues a livelli atonali, anticipando in un certo senso i vocalizzi punk di John Lydon e probabilmente ispirato da Tim Buckley.\nI testi sono surreali ma nello stesso tempo aderenti alla realt\u00e0 politica di allora, con frecciate contro la censura, il Vaticano e la sinistra parlamentare.\nIn copertina e nell'interno spicca il progetto dello stesso Bennato, all'epoca studente in Architettura, per la metropolitana di Napoli, realizzato per la sua tesi di laurea e poi rifiutato dagli addetti ai lavori; il testo esplicativo che lo accompagna, mette in evidenza come il progetto dell'artista avesse, rispetto a quello approvato, un'attenzione maggiore verso il decentramento e il riutilizzo delle linee gi\u00e0 esistenti, come la Cumana e la Circumvesuviana.\nTra i brani, oltre a quelli gi\u00e0 citati, \"Ci sei riuscita\", con le percussioni di Esposito in evidenza nel finale, \"Io per te Margherita\" - parodia delle canzoni d'amore strappalacrime - e \"Affacciati affacciati\", registrata dal vivo il 28 settembre 1974 all'Universit\u00e0 Bocconi di Milano: un attacco abbastanza esplicito alla figura del papa. Infatti, all'interno del disco il testo \u00e8 illustrato a fianco da una fotografia di Piazza San Pietro. \"Feste di piazza\" racconta amaramente degli spettacoli all'aperto organizzati durante le campagne elettorali in favore di un tale aspirante parlamentare.\nTra i musicisti del disco, Roberto Giuliani del gruppo dei Maxophone.\nL'ultima traccia comprende anche una seconda versione di \"Io che non sono l'imperatore\", il cui testo \u00e8 recitato a tempo di tarantella, sempre registrata live e non accreditata sul disco.\nUno special televisivo di \"Io che non sono l'imperatore\" fu realizzato dalla Rai e mandato in onda sul canale TV Nazionale il 18 dicembre 1975.\nTracce.\nMusiche e testi di Edoardo Bennato, eccetto dove indicato"}
{"id": "490007", "revid": "599013", "url": "https://it.wikipedia.org/wiki?curid=490007", "title": "Rlc", "text": ""}
{"id": "490010", "revid": "2184191", "url": "https://it.wikipedia.org/wiki?curid=490010", "title": "Istanza", "text": ""}
{"id": "490012", "revid": "287204", "url": "https://it.wikipedia.org/wiki?curid=490012", "title": "Kassim Ouma", "text": "Nato in povert\u00e0 come il settimo in una famiglia di 13 figli (8 maschi e 5 femmine), Ouma fu rapito dall'esercito insieme ad altri bambini all'uscita da scuola, all'et\u00e0 di 5 anni, e dopo un breve addestramento militare fu gettato nella guerra civile che scuoteva l'Uganda. Solo un bambino, si ritrov\u00f2 a combattere e uccidere, mentre i suoi amici al suo fianco combattevano e venivano uccisi.\nUna volta liberatosi dall'esercito, ha iniziato a combattere sul ring. Come pugile dilettante ha totalizzato 62 vittorie e 3 sconfitte, venendo selezionato per rappresentare l'Uganda alle Olimpiadi di Atlanta del 1996. A causa dei gravi problemi economici in cui versa la nazione, per\u00f2, l'Uganda non pot\u00e9 partecipare alla manifestazione.\nOuma riusc\u00ec ad andare negli Stati Uniti nel gennaio del 1998, comunque, per combattere alcuni incontri amatoriali a Washington.\nCon l'intento di guadagnarsi una carriera da pugile, Ouma decise di rimanere negli Stati Uniti e il 10 luglio 1998 esord\u00ec da professionista sconfiggendo per K.O. al primo round lo statunitense Napoleon Middlebrooks in un incontro su 4 riprese combattuto al Memorial Auditorium di Fort Lauderdale in Florida.\nVince per K.O. tutti i suoi primi 7 incontri, prima di sconfiggere solo ai punti il dominicano Emiliano Valdez il 30 gennaio 1999. Il 20 novembre dello stesso anno subisce la sua prima sconfitta, quando il portoricano Agust\u00edn Silva lo manda al tappeto tre volte nel corso del primo round, costringendo l'arbitro a fermare l'incontro.\nPasseranno pi\u00f9 di cinque anni prima che Ouma sia sconfitto una seconda volta. Nel frattempo divenne campione USBA dei medi leggeri, ma venne detronizzato a tavolino dopo la prima difesa del titolo, quando risult\u00f2 positivo alla marijuana dopo aver messo K.O. Darrell Woods. Ouma riconquist\u00f2 comunque subito la cintura sconfiggendo il messicano Angel Hernandez e poco pi\u00f9 di un anno dopo divenne Campione del Mondo IBF dei pesi medi leggeri sconfiggendo ai punti con verdetto unanime Verno Philips al Caeser's Palace di Las Vegas il 2 ottobre 2004. Alla seconda difesa del titolo, appunto, il russo Roman Karmazin gli inflisse la seconda sconfitta della sua carriera da professionista strappandogli il titolo con verdetto unanimemente largo il 14 luglio 2005.\nNei dodici mesi seguenti, Ouma raccolse due convincenti vittorie prima del limite contro Alfredo Cuevas e Francisco Antonio Mora e due vittorie ai punti su Marco Antonio Rubio e Sechew Powell che lo fecero tornare ai vertici delle classifiche mondiali. Ritenendo per\u00f2 pi\u00f9 interessante passare di categoria, il pugile ugandese fiss\u00f2 un incontro con Jermain Taylor valido per le corone WBC e WBO dei pesi medi da disputarsi in Arkansas all'inizio di dicembre 2006. Ouma usc\u00ec comunque nettamente sconfitto, sotto il verdetto unanime dei tre giudici.\nMinato nella fiducia in s\u00e9 stesso, che era stata fino a quel momento una delle sue armi migliori, Ouma torn\u00f2 sul ring solo un anno dopo, nel novembre 2007, venendo per\u00f2 clamorosamente sconfitto ai punti dal mediocre Saul Roman. La successiva sconfitta rimediata il 28 marzo 2008 contro il modesto Cornelius Bundrage mise probabilmente fine alla sua carriera ad alto livello.\nA causa della pesante situazione politico-economica dell'Uganda, solo 4 dei 7 fratelli di Ouma sono oggi ancora vivi. Suo padre fu picchiato a morte da soldati dell'Esercito Ugandese quando Ouma decise di rimanere a vivere negli Stati Uniti, e la sua famiglia vive in una situazione di costante minaccia."}
{"id": "490013", "revid": "767487", "url": "https://it.wikipedia.org/wiki?curid=490013", "title": "La torre di Babele (album)", "text": "La torre di Babele \u00e8 il 4\u00ba album in studio del cantautore italiano Edoardo Bennato, pubblicato nel 1976.\nIl disco.\nSia i testi che le musiche sono di Edoardo Bennato (tranne \"Vender\u00f2\", il cui testo \u00e8 del fratello Eugenio Bennato), cos\u00ec come gli arrangiamenti; la scrittura e direzione dell'orchestra d'archi \u00e8 invece opera del maestro Antonio Sinagra.&lt;br&gt; \nLe registrazioni ed il mixaggio sono stati effettuati negli studi Ricordi di Milano (tranne \"Cantautore\", registrata dal vivo dal terzo fratello Bennato, Giorgio); i tecnici del suono sono Walter Patergnani, Mario Carulli, e Carlo Martenet, mentre il tecnico del mixaggio \u00e8 Gaetano Ria.&lt;br&gt;\nDa segnalare, tra i musicisti che suonano nell'album, il batterista dei Libra David Walter e quello dei Maxophone Sandro Lorenzetti.&lt;br&gt;\nLa copertina, opera dello stesso Bennato, rappresenta l'evoluzione tecnologica dell'uomo attraverso lo sviluppo delle armi, strumento utilizzato costantemente nei secoli per farsi strada e conquistare la terra e lo spazio tutto: cento figurine di guerrieri e soldati sono schierate in un'ideale \"Torre di Babele\" cronologica (in basso a sinistra l'uomo primitivo con l'ascia, sulla sommit\u00e0 un missile), sviluppando cos\u00ec il tema della title track.&lt;br&gt;\nDisco di successo grazie alla canzone trainante \"Cantautore\", ironica sbeffeggiatura del culto della personalit\u00e0 dei musicisti impegnati, \"La torre di Babele\" si presenta come una raccolta di pezzi a tinte scure, quasi grotteschi, proseguendo la poetica surreale del precedente LP \"Io che non sono l'imperatore\".&lt;br&gt;\nI testi spaziano dalla crisi della Berlino del muro, spaccata tra due regimi speculari (\"Franz \u00e8 il mio nome\", dedicata ad un moderno \"omino di burro\" germanico, che in qualche modo anticipa il disco successivo \"Burattino senza fili\", vedi anche i versi \u00abcome Pinocchio non crederai ai tuoi occhi / quando vedrai il Paese dei Balocchi\u00bb), ad allusioni non tanto velate sulla connivenza fra dittature sudamericane e governi democratici occidentali (\"Fandango\"), attacchi al perbenismo (\"Quante brave persone\") e quadretti di delirio metropolitano \"rionale\" (\"Ma chi \u00e8?\", dove le lamentele del vicino per qualche disturbatore sono un pretesto per i virtuosismi alle percussioni di Tony Esposito).&lt;br&gt;\nLavoro ancora sperimentale, ma che mette maggiormente a fuoco il discorso che pi\u00f9 avanti, con \"Burattino senza fili\", trover\u00e0 una perfetta sintesi.\nTracce.\nLATO A\nLATO B\nCover.\nNel 2009 Luca Carboni ha realizzato una cover di \"Vender\u00f2\" nel suo album \"Musiche ribelli\"."}
{"id": "490016", "revid": "597981", "url": "https://it.wikipedia.org/wiki?curid=490016", "title": "Desmond Llewelyn", "text": "Biografia.\nLlewelyn nacque a Newport, Monmouthshire nel 1914, figlio di un ingegnere in una miniera di carbone. Originariamente voleva diventare un sacerdote, tuttavia durante la sua istruzione al Radley College lavor\u00f2 come macchinista nelle produzioni della scuola e poi prese parte a piccoli ruoli sporadici.\nLo scoppio della Seconda guerra mondiale nel settembre 1939 pose fine alla sua carriera da attore: Llewelyn fu incaricato come secondo tenente nell'esercito britannico al servizio dei Royal Welch Fusiliers. Nel 1940 fu catturato dall'esercito tedesco in Francia e fu tenuto come prigioniero di guerra per cinque anni. Durante questo periodo apparve in un numero di produzioni teatrali, prendendo anche parte a tentativi di fuga.\nA partire dal film \"A 007, dalla Russia con amore\" (1963), Llewelyn apparve nei panni di Q in ogni film di Bond, ad eccezione di \"Agente 007 - Vivi e lascia morire\" (1973) dove comunque viene citato, fino a \"Il mondo non basta\" (1999). Fu originariamente scelto per la parte a seguito del ruolo da lui precedentemente interpretato col regista Terence Young nel film di guerra \"They Were Not Divided\" (1950). Nel film \"La morte pu\u00f2 attendere\" (2002), John Cleese che interpretava il personaggio R, l'assistente di Q in \"Il mondo non basta\", \u00e8 stato promosso a capo della sezione Q, prendendo cos\u00ec il titolo di Q. \nLlewelyn comparve anche in altri film come ad esempio la produzione della PBS \"Dottor Jekyll and Mister Hyde\" (1981) e fece anche una piccola apparizione nel celebre musical \"Chitty Chitty Bang Bang\" (1968) e nella commedia \"L'incredibile avventura di Mr. Holland\" (1951). Recit\u00f2 sul palco e nella serie della televisione britannica \"Follyfoot\": il suo impegno nella serie fu la ragione della sua assenza in \"Vivi e lascia morire\". Llewelyn \u00e8 l'attore che ha partecipato a pi\u00f9 film della serie di 007, con ben 17 apparizioni in altrettanti film.\nContrariamente al suo personaggio di esperto di gadget nei film di Bond, Llewelyn afferm\u00f2 sempre di sentirsi totalmente smarrito di fronte alla tecnologia.\nLlewelyn mor\u00ec in un incidente stradale il 19 dicembre 1999, all'et\u00e0 di 85 anni, mentre ritornava a casa dopo aver autografato delle copie per la promozione della sua autobiografia nell'East Sussex. Era alla guida della sua auto sulla A 27, una Renault M\u00e9gane blu, quando in fase di sorpasso si scontr\u00f2 frontalmente con una Fiat Bravo che viaggiava in senso opposto, e mor\u00ec poco dopo mentre l'altro conducente rimase gravemente ferito. Roger Moore lo commemor\u00f2 al suo funerale, tenutosi nella Chiesa di Battle.\nL'ultimo film Bond di Llewelyn, \"Il mondo non basta\", usc\u00ec solo poche settimane prima della sua morte. Nella sua ultima scena nel film, lo si vede scendere nel suolo accanto ad una automobile. Sebbene il film avesse accennato al ritiro di Q, pur non affermando che fosse imminente, e avesse introdotto il personaggio di John Cleese come futuro successore, Llewelyn disse che fino alla sua morte non aveva intenzione di ritirarsi e che avrebbe continuato ad interpretare Q \"\u00abfino a che i produttori mi vogliono e l'Onnipotente no\u00bb\"."}
{"id": "490017", "revid": "6923", "url": "https://it.wikipedia.org/wiki?curid=490017", "title": "Voivodato di \u0141\u0119czyca", "text": "Il voivodato di \u0141\u0119czyca era un'unit\u00e0 di divisione amministrativa e governo regionale del Regno di Polonia dal XIV secolo fino alla spartizione della Polonia del 1772-1775. Faceva parte della provincia della Grande Polonia.\nSede del Governatorato: \u0141\u0119czyca\nVoivodi.\nSede del consiglio regionale (\"Sejmik\"): \u0141\u0119czyca"}
{"id": "490019", "revid": "287204", "url": "https://it.wikipedia.org/wiki?curid=490019", "title": "Voivodato di Leczyca", "text": ""}
{"id": "490020", "revid": "436907", "url": "https://it.wikipedia.org/wiki?curid=490020", "title": "Avenged Sevenfold", "text": "Gli Avenged Sevenfold (spesso abbreviati in A7X) sono un gruppo musicale heavy metal statunitense formato nel 1999 a Huntington Beach, California. Il gruppo ha esordito nel 2001 con \"Sounding the Seventh Trumpet\", proponendo sonorit\u00e0 metalcore; con la pubblicazione di \"City of Evil\" (2005), il gruppo si \u00e8 indirizzato su sonorit\u00e0 maggiormente ispirate all'heavy metal.\nStoria del gruppo.\nPrimi anni e \"Sounding the Seventh Trumpet\" (1999-2001).\nGli Avenged Sevenfold furono fondati nel 1999 dal cantante M. Shadows che, dopo aver lasciato il suo ex gruppo nel quale suonava il basso, fond\u00f2 il gruppo insieme a un suo compagno di classe, The Rev, e a Zacky Vengeance, con cui condivideva da alcuni anni lezioni private di chitarra. Il nome del gruppo deriva da un riferimento biblico: nel libro della Genesi, capitolo 4, Caino \u00e8 condannato a vivere in esilio, ma chiunque tenti di vendicarsi uccidendolo, sar\u00e0 a sua volta \"punito sette volte tanto\" (\u00abSette volte sar\u00e0 vendicato Caino ma Lamech settantasette\u00bb; nella Bibbia di re Giacomo \u00abIf Cain shall be avenged sevenfold, truly Lamech seventy and sevenfold\u00bb).\nIl gruppo, attraverso alcune prove e piccole esibizioni, trov\u00f2 presto la sua identit\u00e0 musicale, optando per un ritmo metalcore caratterizzato dalla voce nasale di M. Shadows e dalla veloce batteria di The Rev, accompagnate dalle ritmiche di Zacky Vengeance e dai giri di basso di Justin Sane.\nRaggiunta una formazione stabile, gli Avenged Sevenfold pubblicarono alcuni demo, che assicurarono loro una maggiore notoriet\u00e0 e l'ingaggio da parte dell'etichetta discografica Goodlife Recordings. Il 24 luglio 2001 il gruppo pubblic\u00f2 il primo album, intitolato \"Sounding the Seventh Trumpet\". Tale disco ottenne un discreto numero di vendite e una buona attenzione dai media, tali da assicurare al gruppo una tourn\u00e9e promozionale negli Stati Uniti.\nNel corso del 2001 Justin Sane abbandon\u00f2 il gruppo e fu sostituito da Dameon Ash. Nello stesso periodo entr\u00f2 in formazione il chitarrista Synyster Gates, musicista influenzato da gruppi come Pantera e Dream Theater che contribu\u00ec ad ampliare il sound degli Avenged Sevenfold attraverso riff di chitarra pi\u00f9 complessi e vari assoli.\n\"Waking the Fallen\" (2002-2004).\nNel 2002 Dameon Ash abbandon\u00f2 il gruppo e venne sostituito da Johnny Christ. Con questa nuova formazione, gli Avenged Sevenfold iniziarono una lunga serie di concerti e apparizioni a festival musicali che dur\u00f2 quasi un anno e si concluse con l'importante partecipazione al Vans Warped Tour 2003. Nel 2003 il gruppo concluse il contratto con la Goodlife Recordings per stipularne uno nuovo con la Hopeless Records, con la quale pubblic\u00f2 l'album \"Waking the Fallen\", uscito il 26 agosto dello stesso anno. Il disco entr\u00f2 alla posizione numero 12 della classifica Billboard e vendette un totale di 175.000 copie, ricevendo giudizi positivi da parte della critica. La rinomata rivista \"Rolling Stone\" dedic\u00f2 al gruppo un'ampia pagina di elogi e, anche grazie a questo articolo, gli Avenged Sevenfold ottennero il definitivo interessamento dei media e del pubblico. Il gruppo part\u00ec immediatamente per un nuovo tour in America, della durata di quasi un anno, che vide il raggiungimento del tutto esaurito ad ogni esibizione del gruppo.\n\"City of Evil\" (2005).\nNel 2004 il cantante M. Shadows venne operato per problemi alle corde vocali che ne limitavano le prestazioni canore. L'intervento, giudicato semplice dai medici, venne considerato riuscito. Nel 2005 gli Avenged Sevenfold hanno firmato un contratto con la Warner Bros. Records, pubblicando il 7 giugno il terzo album \"City of Evil\". Il disco \u00e8 caratterizzato dall'abbandono delle sonorit\u00e0 metalcore da parte del gruppo, il quale si \u00e8 avvicinato a un sound tendente all'hard rock e all'heavy metal. La musica prodotta dalla band divenne cos\u00ec pi\u00f9 melodica, grazie anche al forzato abbandono delle tonalit\u00e0 hardcore e delle cantate urlate, e furono messi maggiormente in risalto il talento e le loro influenze musicali dei componenti della band, queste ultime targate principalmente Pantera, Metallica, Guns N' Roses, Misfits, Iron Maiden e Bad Religion.\nTerminata una lunga tourn\u00e9e promozionale, nel 2006 il gruppo si un\u00ec al tour europeo dei Metallica e a quello dei Coheed and Cambria, per poi partecipare per la prima volta all'Ozzfest 2006, ottenendo un ottimo appoggio da parte di un pubblico entusiasta delle loro esibizioni. Durante questi show gli Avenged Sevenfold inserirono nella scaletta delle canzoni la reinterpretazione di \"Walk\" dei Pantera, che suonarono in memoria del defunto chitarrista Dimebag Darrell, al quale il gruppo aveva anche dedicato la canzone \"Betrayed\" contenuta in \"City of Evil\".\nSempre nel 2006 il gruppo vinse il premio \"Best New Artist\" agli MTV Video Music Awards e partecip\u00f2 al tour europeo dei Bleeding Through, non portandolo per\u00f2 a termine.\n\"Avenged Sevenfold\" (2007-2009).\nDurante il 2006 il gruppo decise di cancellare le ultime date invernali con i Bleeding Through per iniziare a pianificare e produrre le tracce per un nuovo album, la cui uscita \u00e8 avvenuta il 31 ottobre 2007. Il disco, dal titolo omonimo, present\u00f2 un sound totalmente rinnovato, ancora pi\u00f9 fuori dagli schemi e vicino all'alternative metal.\nIl 14 settembre 2008 il gruppo pubblic\u00f2 il CD/DVD \"Live in the LBC &amp; Diamonds in the Rough\", contenente sia l'esibizione alla Long Beach Arena tenuta dal gruppo durante il Taste Of Chaos Tour che un CD contenente alcuni brani inediti, tra cui la cover di \"Walk\" dei Pantera, \"Flash of the Blade\" degli Iron Maiden, e le versioni alternative di \"Afterlife\" e \"Almost Easy\". La sonorit\u00e0 del CD \u00e8 nettamente meno sperimentale dell'ultimo album e presenta caratteristiche pi\u00f9 vicine all'hard rock.\nNei mesi finali del 2008 gli Avenged Sevenfold dovettero fermare il proprio ciclo di tour a causa di un problema alle corde vocali del cantante M. Shadows con un comunicato del chitarrista Synyster Gates. Ma subito nel febbraio 2009 ripresero con un nuovo tour con Papa Roach, Buckcherry e Saving Abel, a testimonianza che la salute di M. Shadows si era nuovamente ristabilita.\nDurante la primavera/estate del 2009, gli Avenged Sevenfold, finito il tour americano, tornarono in studio per iniziare a scrivere il nuovo album; nel contempo hanno parteciparono al Rock on the Range in Ohio, nel maggio 2009, aprirono gli show dei Metallica in Messico nel giugno 2009, a Dublino il 1\u00ba e il 2 agosto 2009 al Sonisphere Festival a Knebworth.\nIl 7 novembre 2009 Zacky Vengeance forn\u00ec un aggiornamento sul nuovo album, descritto come \"l'album pi\u00f9 personale ed epico mai fatto dagli Avenged Sevenfold\", fortemente influenzato dagli avvenimenti attuali nel mondo.\nLa morte di The Rev, \"Nightmare\" (2009-2010).\nIl 28 dicembre 2009 il batterista del gruppo The Rev, a soli 28 anni, viene trovato senza vita nella sua abitazione dai vigili del fuoco. I genitori del batterista confermarono che il decesso \u00e8 stato causato da un arresto cardiaco, nel sonno. In seguito, i risultati dell'autopsia affermarono che il giovane batterista era deceduto a causa di un'overdose provocata da un mix di farmaci a lui prescritti mescolati con alcool.\nIl funerale di James \"The Rev\" Sullivan \u00e8 stato celebrato in forma privata il 6 gennaio 2010 nella sua Huntington Beach. Al funerale hanno presenziato, oltre ai membri del gruppo e ai familiari, anche amici di altre band come Good Charlotte, Lostprophets, Atreyu e My Chemical Romance.\nIl 16 gennaio 2010 M. Shadows ha pubblicato un lungo comunicato sul sito ufficiale del gruppo, ringraziando i fan per il supporto e la vicinanza. Proseguendo descrive i 18 anni passati con James Sullivan, dall'infanzia fino ai tempi recenti. Nella conclusione della lettera Shadows ha parlato del futuro del gruppo: \nIl 17 febbraio 2010 gli Avenged Sevenfold con un comunicato ufficiale annunciarono l'inizio della registrazione del nuovo album in onore di The Rev con l'allora batterista dei Dream Theater Mike Portnoy. Al riguardo, M. Shadows ha commentato: Dopo una sola settimana, Mike Portnoy, tramite un comunicato ufficiale, annunci\u00f2 che erano terminati i lavori di registrazione delle parti di batteria. Il 17 aprile Zacky Vengeance annunciarono, attraverso la pagina Twitter del gruppo, che le registrazioni dell'album erano state completate. Il 4 maggio 2010 Vengeance annunci\u00f2 che Mike Portnoy sarebbe stato il batterista degli Avenged Sevenfold per il 2010 e per tutta la durata del tour mondiale previsto tra il 2010 e il 2011.\nIl 18 maggio 2010 \u00e8 stato pubblicato \"Nightmare\", singolo apripista del quinto album in studio del gruppo. Quest'ultimo, intitolato anch'esso \"Nightmare\", \u00e8 stato dedicato alla memoria di The Rev ed \u00e8 stato pubblicato il 27 luglio 2010, riscuotendo subito un grande successo sia negli Stati Uniti (paese nel quale ha conquistato la prima posizione) che nel resto del mondo, aggiudicandosi le vette della classifiche rock dei vari continenti e singoli paesi.\n\"Hail to the King\" (2011-2015).\nA inizio maggio 2011 gli Avenged Sevenfold hanno pubblicato il singolo \"Not Ready to Die\", creato come colonna sonora della mappa Zombie \"Call of The Dead\" di \"\". Essa contiene una parte della traccia di \"Abra Cadavre\" di Elena Siegman. Al progetto di creazione e sviluppo ha partecipato anche il batterista Arin Ilejay, potendo considerare tale traccia come prima vera creazione come componente ufficiale del gruppo. In un'intervista, pubblicata dopo la fine del tour in supporto a Nightmare, il frontman del gruppo afferma che si sarebbero presi un periodo di riposo prima di cominciare a pensare al settimo album. In questa stessa intervista, viene anche commentato positivamente il lavoro svolto da Ilejay durante i concerti del recente tour.\nIn un'intervista il gruppo ha dichiarato che continuer\u00e0 a fare tour fino all'estate 2012, dopodich\u00e9 avrebbe preso almeno sei mesi di riposo per riordinare le idee e non fare la fine delle band che perdono il loro slancio per il continuo circolo tour per due anni-registra il nuovo album. Quanto al futuro di Ilejay, gli Avenged Sevenfold hanno dichiarato che lo trovano un ottimo batterista e un grande amico ma devono ancora decidere in base anche alle idee che potr\u00e0 portare in studio se potr\u00e0 restare a tempo pieno nel gruppo.\nIl 24 settembre 2012 \u00e8 stato pubblicato un altro singolo, intitolato \"Carry On\" ed incluso nella colonna sonora del videogioco \"\". Il 13 novembre 2012, in occasione della pubblicazione del videogioco, il gruppo ha pubblicato il videoclip del brano, sviluppato dalla Treyarch creando delle versioni \"computerizzate\" dei componenti del gruppo (ad eccezione del batterista Arin Ilejay, che \u00e8 stato sostituito da uno dei personaggi del gioco). Tale video \u00e8 anche visibile nel gioco una volta terminata la Modalit\u00e0 Campagna.\nIl 20 dicembre gli Avenged Sevenfold hanno annunciato che sarebbero tornati in studio verso gennaio 2013 per registrare un nuovo album. Il 27 giugno \u00e8 stato rivelato il titolo dell'album, \"Hail to the King\", e la data di pubblicazione, fissata per il 27 agosto. Anticipato dall'omonimo singolo, pubblicato il 13 luglio, l'album \u00e8 stato prodotto da Mike Elizondo. Il 10 agosto 2013 M. Shadows ha ufficializzato l'ingresso di Ilejay all'interno del gruppo, mentre tre giorni pi\u00f9 tardi il cantante ha annunciato che \u00e8 in sviluppo un gioco ispirato al nuovo album, che sar\u00e0 disponibile per iOS e Android. Inoltre, \u00e8 stata prodotta una mini-serie TV animata, ispirata anch'essa all'album.\nIl 3 settembre, dopo appena una settimana dall'uscita, \"Hail to the King\" raggiunge la prima posizione della Billboard 200, divenendo cos\u00ec il secondo album del gruppo a raggiungere tale posizione (l'altro album \u00e8 stato \"Nightmare\"). Nella stessa settimana, l'album scala le classifiche di tutto il mondo: 1\u00ba posto in America, UK, Canada, Messico, Brasile ed Irlanda; 2\u00ba posto in Finlandia e Australia; 3\u00ba posto in Nuova Zelanda; 4\u00ba posto in Germania; 6\u00ba posto nei Paesi Bassi e 8\u00ba posto in Italia. In questo periodo viene annunciato il secondo videoclip estratto dall'album, intitolato \"Shepherd of Fire\" e pubblicato a inizio novembre.\nDa luglio 2013 il gruppo torna in tour facendo tappa nei principali festival statunitensi proseguendo poi in Canada e altre citt\u00e0 americane fino al Rock in Rio, supportati da Deftones e Ghost BC che li terr\u00e0 occupati per tutto il mese di ottobre. A novembre 2013 inizia il tour europeo, che tocca 13 stati, registrando pi\u00f9 di un sold out.\nLa serie animata viene pubblicata a met\u00e0 dicembre: composta da 6 episodi pubblicati contemporaneamente, va ad anticipare il videogame \"Hail to the King: Deathbat\" la cui uscita \u00e8 avvenuta nell'estate 2014. La relativa sarebbe stata resa disponibile agli inizi del 2015.\nIl 26 agosto 2014 \u00e8 stata pubblicata la riedizione di \"Waking the Fallen\", denominata \"Waking the Fallen: Resurrected\" e costituita da un secondo disco che racchiude demo e brani eseguiti dal vivo appartenenti a quell'album pi\u00f9 un DVD che racchiude tre videoclip e un documentario.\nIl 23 luglio 2015 il gruppo ha annunciato l'uscita di Arin Ilejay dalla formazione, sostituito il 4 novembre da Brooks Wackerman, ex batterista dei Bad Religion.\nIl 29 ottobre 2015 \u00e8 stata annunciata la produzione di un brano strumentale intitolato \"Jade Helm\", che sarebbe stato utilizzato per la colonna sonora nel videogioco \"\". Il 6 novembre, in concomitanza con l'uscita del videogioco, l'audio del brano \u00e8 stato pubblicato attraverso il canale YouTube del gruppo.\n\"The Stage\" (2016-presente).\nIl 14 gennaio 2016 gli Avenged Sevenfold hanno pubblicato un messaggio attraverso il proprio sito ufficiale riguardante il settimo album al quale essi stanno lavorando, la cui pubblicazione \u00e8 stata programmata per la fine del 2016.\nIl 13 ottobre il gruppo ha pubblicato il singolo \"The Stage\", accompagnato da un videoclip. Esso ha anticipato l'uscita dell'album, intitolato anch'esso \"The Stage\" e pubblicato il 28 dello stesso mese. Il 26 aprile 2017 la band ha pubblicato il videoclip del secondo singolo tratto da \"The Stage\", \"God Damn\".\nIl 20 luglio 2018, dopo aver portato a termine il tour europeo, gli Avenged Sevenfold hanno annunciato la cancellazione del tour previsto in America a causa di un problema alle corde vocali di M. Shadows. Il 17 settembre dello stesso \u00e8 stato pubblicato a sorpresa il singolo \"Mad Hatter\", inserito in seguito nella colonna sonora del videogioco \"\" nonch\u00e9 nell'EP del gruppo intitolato \"Black Reign\", uscito qualche giorno pi\u00f9 tardi.\nCritiche.\nGli Avenged Sevenfold sono stati a lungo criticati negli Stati Uniti d'America per aver cercato di promuovere, secondo quanto espresso da alcuni critici musicali, i loro ideali politici e religiosi attraverso i testi delle loro canzoni.\nRiguardo alla politica, la canzone che fu maggiormente attaccata fu \"M.I.A.\", contenuta nell'album \"City of Evil\", in cui la band denuncia le atrocit\u00e0 della guerra in Iraq sotto il punto di vista del soldato americano, attaccando in parte il governo con frasi immediate come: e ancora: \nRiguardo ai temi religiosi, oltre al nome stesso del gruppo e a varie frasi contenute all'interno delle loro canzoni, finirono nel mirino dei critici i titoli di due tracce degli Avenged Sevenfold, \"Chapter Four\" e \"Beast and the Harlot\". La prima \u00e8 legata al capitolo IV della Genesi, in cui prende forma la storia di Caino e Abele, e la seconda deriva invece dal libro dell'Apocalisse, riferendosi alla punizione di Babilonia e alla distruzione della nazione pagana. A causa di questi riferimenti gli Avenged Sevenfold furono anche a lungo etichettati dalla critica come gruppo christian metal.\nStanchi di queste dichiarazioni che, a detta dei componenti del gruppo, non si addicevano in nessun modo al loro stile e ideale musicale, gli Avenged Sevenfold pubblicarono un'intervista per spiegare la situazione, in cui M. Shadows, cantante del gruppo, disse: \nInoltre si difesero dicendo che la canzone \"M.I.A.\" non conteneva pensieri formulati dal gruppo bens\u00ec frasi e testimonianze giunte ai componenti del gruppo da alcuni amici comuni i quali, arruolatisi per la guerra irachena, tornarono in patria raccontando atrocit\u00e0 e sensazioni provate al fronte. Queste frasi colpirono talmente gli Avenged Sevenfold da far s\u00ec che essi componessero questa traccia musicale.\nTuttavia \u00e8 importante ricordare che nel 2006 Shadows in un'intervista esplicit\u00f2 l'appartenenza del gruppo al pensiero repubblicano. Nella stessa intervista si parla del significato della canzone \"Blinded in Chains\" contenuta nell'album \"City of Evil\", il cui testo, a detta di Shadows, parla dello \"scontro filosofico fra Repubblicani e Democratici\"; secondo Shadows i primi hanno la mente troppo chiusa, mentre i secondi sono \"un ammasso di idioti che guarda Michael Moore e fa tutto ci\u00f2 che dice\". Oltre a ci\u00f2 il singolo \"Critical Acclaim\" denota anche la loro posizione anti-liberale.\n\u00c8 poi degno di nota per capire il pensiero degli Avenged Sevenfold che essi ai loro concerti vendono magliette con la bandiera americana e il loro logo, il Deathbat sopra di essa, accompagnata dalla scritta \"Love it or die\" (\"Amala o muori\"), e che sempre in \"Critical Acclaim\" si faccia riferimento ai \"soldati che combattono per difendere i vostri diritti\" connotando un forte pensiero nazionalista, rafforzato da alcune dichiarazioni di M. Shadows: \nNel settembre 2013, il cantante dei Machine Head Robb Flynn li ha accusati di plagio riferendosi all'album \"Hail to the King\" dello stesso anno, definendolo un cover-album. Shadows, d'altra parte, ha risposto che \"Hail to the King\" \u00e8 come se fosse stato composto tra gli anni ottanta e novanta, quindi ha subito influenze da altri gruppi dell'epoca."}
{"id": "490023", "revid": "84184", "url": "https://it.wikipedia.org/wiki?curid=490023", "title": "Benedetto Santapaola", "text": "Biografia.\nLa scalata al potere.\nGiovent\u00f9.\nNitto Santapaola nasce nel quartiere di San Cristoforo da una famiglia povera. \u00c8 affetto da diabete.\nFrequenta una scuola salesiana, ma si ritira presto dedicandosi alle rapine. Ufficialmente, Santapaola prima della latitanza svolge vari lavori tra cui il venditore ambulante di generi ortofrutticoli, di scarpe e articoli da cucina e infine nel 1981 diventa il titolare della Pam Car, la pi\u00f9 grande concessionaria di automobili Renault in Sicilia, alla cui inaugurazione parteciparono le principali autorit\u00e0 cittadine, compresi il prefetto e il questore di Catania.\nLa prima denuncia risale al 1962, per furto e associazione a delinquere. Successivamente venne affiliato nella Famiglia di Catania, divenendo in seguito un capodecina del boss Giuseppe Calderone. Nel 1970 gli \u00e8 imposto il soggiorno obbligato, nel 1975 viene denunciato per contrabbando di sigarette. Nello stesso periodo entr\u00f2 in conflitto con il clan dei \"Cursoti\" e i \"Carcagnusi\", bande criminali capeggiate da Santo Mazzei, Corrado Manfredi, Giuseppe Garozzo e Jimmy Miano, che gli contendevano la gestione degli affari illeciti a Catania; la faida prosegu\u00ec fino al 1978 con numerosi omicidi tra entrambi gli schieramenti. L'8 settembre 1978 riesce ad eliminare il suo capo Giuseppe Calderone e d\u00e0 un chiaro segnale di voler puntare al comando di Cosa nostra nel capoluogo etneo. Santapaola uccise Calderone in accordo con i Corleonesi che non vedevano di buon occhio lo storico boss catanese nella loro ascesa sanguinaria ai vertici di Cosa nostra.\nL'omicidio Lipari.\nIl 13 agosto 1980 Vito Lipari, sindaco di Castelvetrano, viene trovato ucciso. Casualmente, un'auto con quattro persone a bordo viene fermata da una pattuglia di carabinieri: i viaggiatori sono Nitto Santapaola, Francesco Mangion e Rosario Romeo (detto \"Franco\"), provenienti da Catania, insieme con Mariano Agate.\nSantapaola e i suoi compagni di viaggio non vengono neanche sottoposti al guanto di paraffina perch\u00e9 egli stesso dichiara di essere stato ad una battuta di caccia a casa di un amico. Il capitano Vincenzo Melito va anche a Catania per verificare gli alibi, e al suo ritorno i quattro vengono scarcerati dal magistrato pro-tempore. Nel 1984 viene svelata una parte dei fatti. Nell'interrogatorio sarebbe emerso che Santapaola era andato in provincia di Trapani per risolvere dei problemi che aveva l'imprenditore edile Gaetano Graci (l'amico di cui non era stato fatto il nome nel 1980), che aveva degli interessi nel trapanese, per conto di \"personaggi al di sopra di ogni sospetto\":\nContemporaneamente Melito viene ingiustamente arrestato perch\u00e9 accusato di aver avallato l'alibi di Santapaola in cambio di un'automobile che in realt\u00e0 era stata regolarmente permutata con altra vettura (una Fiat 131 Supermirafiori): sar\u00e0 in seguito assolto poich\u00e9 il fatto non sussiste dalla Corte d'Assise di Palermo con sentenza confermata in Corte di Cassazione.\nSantapaola, inizialmente, non pu\u00f2 essere accusato e viene anche bocciata la proposta del soggiorno obbligato. Condannato in primo grado all'ergastolo per l'omicidio, Santapaola nel 1992 vienne assolto dalla corte d'appello di Palermo, e confermata in Cassazione.\nLa strage della circonvallazione.\nDopo l'uccisione di Calderone, scoppi\u00f2 a Catania una sanguinosa faida tra i fedelissimi di Santapaola (appoggiati dai Corleonesi) e quelli di Alfio Ferlito (vicino invece ai boss della \"mafia perdente\" quali Stefano Bontate, Salvatore Inzerillo e Gaetano Badalamenti), che culmin\u00f2 nella strage di via dell'Iris del 26 aprile 1982, avvenuta nel quartiere San Giorgio a Catania (sei morti e cinque feriti).\nIl 16 giugno 1982 Alfio Ferlito viene ucciso con tre carabinieri che lo stavano scortando in carcere da Enna a Trapani, nella cosiddetta strage della circonvallazione di Palermo. \u00c8 la conclusione di una guerra di mafia che ha insanguinato per anni Catania. Al Maxiprocesso di Palermo, Santapaola venne condannato come mandante della strage.\nLa strage della circonvallazione cre\u00f2 una frattura insanabile: il \u201cdelfino\u201d di Ferlito, Salvatore Pillera (detto \"Turi cachiti\"), raccolse i fedelissimi del suo \u201cpadrino\u201d e fuoriusc\u00ec definitivamente da Cosa nostra catanese fondando un gruppo malavitoso autonomo, in cui spiccavano Salvatore Cappello e Giuseppe Sciuto detto \u201cTigna\u201d. Nel 1995 la scissione sarebbe stata ricomposta tanto che Pillera e Santapaola furono visti scambiarsi cordiali saluti durante una loro traduzione nell'aula bunker del carcere di Bicocca ma la \"pax mafiosa\" non sarebbe stata accettata da una frangia del gruppo di Pillera, capeggiata dal boss detenuto Salvatore Cappello, che continu\u00f2 il conflitto contro i Santapaola e i loro alleati.\nLa strage di via Carini.\nIl 3 settembre 1982 il prefetto Carlo Alberto dalla Chiesa, insieme alla moglie Emanuela Setti Carraro e all'agente di scorta Domenico Russo, \u00e8 vittima di un agguato dopo appena quattro mesi di servizio a Palermo: \u00e8 la strage di via Carini. Poche settimane dopo il delitto, Santapaola venne accusato da un sedicente testimone oculare, Giuseppe Spinoni, di essere uno dei killer che spararono contro dalla Chiesa e la moglie. Per questi motivi, la foto di Santapaola fin\u00ec su tutti i giornali nazionali ed, essendo tra i principali indagati per gli omicidi, si diede alla latitanza. A proposito di questi fatti, il giornalista e scrittore Claudio Fava (figlio di Giuseppe) formul\u00f2 gravi accuse nei confronti del quotidiano catanese \"La Sicilia\" e del suo direttore Mario Ciancio Sanfilippo:\nTuttavia le indagini rivelarono che Spinoni era un mitomane ma Santapaola rimase uno dei maggiori indagati poich\u00e9 il giudice Giovanni Falcone riusc\u00ec a dimostrare un suo interesse quantomeno indiretto nel delitto dalla Chiesa: il prefetto infatti, appena insediatosi, aveva puntato il suo interesse sugli affari degli imprenditori catanesi Carmelo Costanzo, Gaetano Graci, Mario Rendo e Francesco Finocchiaro e sui loro rapporti con Santapaola. Nel 1984 Tommaso Buscetta rivel\u00f2 al giudice Falcone che gli uomini di Santapaola parteciparono al delitto dalla Chiesa per ricambiare il \"favore\" dell'omicidio di Alfio Ferlito. Al Maxiprocesso di Palermo, Santapaola venne condannato in primo grado all'ergastolo come mandante insieme ai membri della Cupola mafiosa di Palermo ma venne assolto in tutti gli altri gradi di giudizio \"per non aver commesso il fatto\".\nLa latitanza.\nLa vicenda dei casin\u00f2 di Campione e Sanremo.\nL'11 novembre 1983 la Guardia di Finanza fece irruzione nei casin\u00f2 di Sanremo, Venezia, Campione d'Italia e Saint Vincent, portando all'arresto di una quarantina di persone: secondo le indagini, la Sit, societ\u00e0 formalmente intestata all'ingegnere Michele Merlo (ex giocatore d'azzardo), Gaetano Corallo e Ilario Legnaro (presidente della Pallacanestro Varese), si sarebbe accaparrata la gestione del casin\u00f2 di Campione e avrebbe corrotto numerosi politici e amministratori comunali di Sanremo per aggiudicarsi anche l'appalto per il casin\u00f2 di quella citt\u00e0 per conto del clan di Nitto Santapaola. L'anno successivo l'inchiesta sui casin\u00f2 si arricch\u00ec con le dichiarazioni del collaboratore di giustizia Angelo Epaminonda, il quale afferm\u00f2 ai giudici milanesi che la vicenda dell'aggiudicazione della gara di gestione del casin\u00f2 di Sanremo non era altro che una disputa tra due cordate di imprenditori che avevano alle loro spalle mafiosi palermitani (Salvatore Enea e Giuseppe Bono) e mafiosi catanesi (Santapaola). Il processo si apr\u00ec soltanto nel 1989 e si concluse l'anno successivo in primo grado con la condanna di Corallo, Legnaro e Merlo per associazione mafiosa mentre Nitto Santapaola venne assolto per insufficienza di prove.\nAntonino Calderone, interrogato dal giudice Falcone nel 1987, dichiar\u00f2: \u00ab\"Ignoro se Gaetano Corallo e Ilario Legnaro abbiano degli interessi nell'America centrale legati alle case da gioco, ma io li conosco bene entrambi poich\u00e9 sono catanesi. (...) I due sono molto legati a Nitto negli interessi che gravitano intorno alle case da gioco e dai discorsi che faceva Corallo posso dire che Legnaro era in posizione superiore rispetto a Corallo stesso. Nitto s'incontrava quasi ogni sera all'Hotel Excelsior di Catania con Corallo, quando questi si trovava in citt\u00e0.\"\u00bb Giovanni Brusca, in un interrogatorio del 7 maggio 2001, racconta che, attraverso Ilario Legnaro, Santapaola \u00ab\"riusciva a riciclare ingenti somme di denaro, nell'ordine di miliardi\"\u00bb.\nL'omicidio Fava.\nIl 5 gennaio 1984 Giuseppe Fava, giornalista fondatore della rivista \"I Siciliani\", viene ucciso davanti al teatro Stabile in via dello Stadio a Catania. Il movente \u00e8 inizialmente coperto da tutti. La Procura indaga a 360\u00b0, il quotidiano \"La Sicilia\" parla di \"questioni di natura privata\". La realt\u00e0 \u00e8 riassunta nella frase del Sottosegretario della Pubblica Istruzione durante l'ultimo governo Spadolini, Antonino Drago: bisogna \u00abchiudere presto le indagini altrimenti i cavalieri se ne andranno\u00bb.\nChi sono i cavalieri? I \"quattro cavalieri dell'apocalisse mafiosa\", cos\u00ec definiti da Giuseppe Fava nella storica copertina del primo numero de \"I Siciliani\" del gennaio 1983, erano i cavalieri del lavoro che gestivano l'imprenditoria edile catanese (e siciliana) a cavallo degli anni settanta-ottanta: Mario Rendo, Carmelo Costanzo, Francesco Finocchiaro e Gaetano Graci.\nI rapporti tra il clan di Santapaola e i cavalieri vengono fuori grazie al lavoro della redazione de \"I Siciliani\". Nel primo articolo si fa solo l'accenno a \u00abquello che appare, quello che la gente pensa e quello che probabilmente \u00e8 vero\u00bb: appare che sono tutti inquisiti per reati anche gravi, si pensa che sono stati loro ad ordinare l'omicidio di Carlo Alberto dalla Chiesa e probabilmente c'\u00e8 una mutua protezione ma non ci sono le prove.\nLa collusione tra i cavalieri e la mafia viene ribadita nei processi degli anni novanta, tra cui quelli per l'omicidio Fava, soprattutto grazie ad alcune foto scoperte durante una perquisizione nell'abitazione di Rosario Romeo (braccio destro del boss), in cui Santapaola appariva in compagnia di vari esponenti del potere catanese: \u00abil sindaco, il presidente della provincia, il questore, il prefetto, un deputato regionale dell'Antimafia, un segretario di partito, qualche giornalista, il rampollo di uno dei quattro cavalieri, il genero di un altro cavaliere...\u00bb Queste foto vennero acquisite dal giudice Giovanni Falcone e messe agli atti del Maxiprocesso di Palermo.\nIl processo si conclude solo 19 anni dopo, quando nel processo \"Orsa Maggiore 3\" vengono condannati Maurizio Avola come esecutore, Nitto Santapaola come mandante e Aldo Ercolano come organizzatore. Vengono invece assolti Vincenzo Santapaola, Marcello D'Agata e Francesco Giammuso, i sicari che probabilmente avevano accompagnato Avola durante l'omicidio.\nLe stragi di Capaci e via D'Amelio.\nIl 23 maggio 1992 un tratto dell'autostrada A29, all'altezza dello svincolo di Capaci, venne distrutto dall'esplosione di 500\u00a0kg di esplosivo che uccisero Giovanni Falcone, la moglie Francesca Morvillo e gli agenti della scorta Vito Schifani, Rocco Dicillo e Antonio Montinaro: \u00e8 la strage di Capaci. Nel 1997 Santapaola venne condannato all'ergastolo in primo grado come mandante della strage di Capaci in quanto membro della \"Cupola regionale\" di Cosa nostra: ad inchiodarlo, le dichiarazioni dei collaboratori di giustizia Leonardo Messina, Maurizio Avola, Giuseppe Pulvirenti e Filippo Malvagna i quali affermavano che il boss catanese avrebbe partecipato nel settembre-ottobre 1991 a delle riunioni di vertice nelle campagne di Enna in cui venne deciso l'attentato e i giudici posero a fondamento della condanna anche il fatto che l'artificere della strage Pietro Rampulla, residente nella provincia di Catania, pot\u00e9 essere \"usato\" dagli attentatori solo con il preventivo permesso di Santapaola, capo mafioso di quella provincia, nel pieno rispetto delle regole di Cosa nostra.\nIl 19 luglio 1992 si verifica la strage di via D'Amelio, in cui perdono la vita il giudice Paolo Borsellino e gli agenti della scorta Emanuela Loi, Eddie Walter Cosina, Claudio Traina, Vincenzo Li Muli e Agostino Catalano. Santapaola fu tra gli imputati nel terzo processo per la strage di via d'Amelio (denominato \"Borsellino ter\") sempre in qualit\u00e0 di mandante. Il 9 luglio 2003 lo stralcio del Borsellino ter e parte del procedimento per la strage di Capaci, entrambi rinviati dalla Cassazione alla Corte d'assise d'appello di Catania, vennero riuniti in un unico processo e nel 2006 Santapaola venne condannato all'ergastolo per entrambe le stragi, sentenza divenuta definitiva nel 2008.\nL'omicidio Lizzio.\nL'ispettore capo Giovanni Lizzio fu ucciso in un agguato il 27 luglio 1992, appena otto giorni dopo la strage di via D'Amelio: si tratt\u00f2 del primo poliziotto assassinato a Catania. L'ispettore Lizzio era passato da un anno al comando del nucleo anti-racket della questura e, grazie anche alla collaborazione di alcuni commercianti, era riuscito ad arrestare numerosi esattori del pizzo legati ai clan mafiosi del capoluogo etneo.\nGiovanni Brusca afferm\u00f2 che ci fu la volont\u00e0 da parte di Tot\u00f2 Riina di allargare gli attentati contro uomini dello Stato da Palermo alla stessa Catania e la scelta cadde sull'ispettore Lizzio perch\u00e9 impegnato nella ricerca di latitanti, in particolar modo di Santapaola. Secondo il racconto di Maurizio Avola, Santapaola sarebbe stato contrario all'assassinio di Giovanni Falcone, poich\u00e9 il boss catanese \u00ab\"non ha mai voluto combattere lo Stato, neanche uccidere un poliziotto a Catania\"\u00bb e perci\u00f2 l'omicidio di Giovanni Lizzio fu quindi un gesto compiuto \u00ab\"a malincuore\"\u00bb per compiacere Riina.\nNel 1996 il processo \"Orsa Maggiore\" si concluse con la condanna all'ergastolo per Santapaola come mandante dell'omicidio Lizzio e nel 2008, in un altro dibattimento, vennero condannati in qualit\u00e0 di esecutori materiali del delitto Natale Di Raimondo e Umberto Di Fazio a 12 anni di reclusione (uno sconto di pena per la collaborazione con la giustizia) mentre ebbero trent'anni Francesco Squillaci e Giovanni Rapisarda, poi assolto in appello; assolti invece Filippo Branciforti e Francesco Di Grazia.\nLa cattura.\nAll'alba del 18 maggio 1993 viene arrestato in un casolare nelle campagne di Mazzarrone (CT) dopo undici anni di latitanza, nell'ambito dell'operazione \"Luna Piena\" (perch\u00e9 il capomafia, nelle intercettazioni dei suoi fedelissimi, era stato ribattezzato \u201c\"u' licantropo\"\u201d) che venne condotta dai dirigenti del Servizio Centrale Operativo della Polizia di Stato Antonio Manganelli e Alessandro Pansa e vide impiegati quattrocento agenti. Al momento dell'arresto, Santapaola non oppose resistenza poich\u00e9 stava dormendo a fianco della moglie Carmela Minniti e gli agenti trovarono una Bibbia sul suo comodino e una piccola cappella allestita nel covo. Il reggente del clan Santapaola divent\u00f2 il nipote Aldo Ercolano, a sua volta arrestato il 27 marzo 1994.\nOperazione \"Orsa maggiore\".\nLa notte del 17 dicembre 1993 scatt\u00f2 l'operazione \"\"Orsa maggiore\", che prevedeva 156 mandati di cattura contro affiliati e fiancheggiatori del clan Santapaola per associazione a delinquere di stampo mafioso ed una serie di altri reati (tra cui diversi omicidi, come quello del giornalista Giuseppe Fava e dell'ispettore Giovanni Lizzio, e numerosi danneggiamenti a scopo di estorsione, come l'incendio dei magazzini Standa in via Etnea nel 1990) e si basava in gran parte sulle dichiarazioni del collaboratore di giustizia Claudio Severino Samperi. 53 dei 156 ordini di arresto colpirono soggetti gi\u00e0 detenuti (tra cui lo stesso Santapaola) e l'operazione occup\u00f2 in tutto circa mille fra carabinieri, agenti di polizia e finanzieri.\nLe ritorsioni.\nIl 1\u00ba settembre 1995 viene uccisa a colpi di pistola la moglie Carmela Minniti dal collaboratore di giustizia Giuseppe Ferone (detto \"cammisedda\"\", ex affiliato del clan Ferlito-Pillera) che approfitt\u00f2 della semilibert\u00e0 che gli era stata concessa per la sua collaborazione. Ferone raccont\u00f2 ai giudici il motivo del suo gesto: \"L'ho ammazzata per far provare a Santapaola, che non aveva fatto niente per bloccare i killer di mio padre e mio figlio, lo stesso dolore che io ho provato\". L'omicidio innesc\u00f2 dibattiti e polemiche sulla troppo disinvolta gestione dei \"pentiti\" di mafia, liberi di tornare a delinquere dopo aver ottenuto sconti di pena.\nI pentiti.\nMaurizio Avola.\nNel 1994 il pentito Maurizio Avola, autoaccusatosi di pi\u00f9 di settanta omicidi, inizi\u00f2 a collaborare con la giustizia e rivel\u00f2 che fu il boss a progettare il delitto Fava nel 1984.\nLo stesso Avola parla anche di presunte frequentazioni tra Santapaola, ed alcuni noti personaggi del mondo delle istituzioni e della politica, come l'uomo dei \"servizi deviati\", Saro Cattafi e Marcello Dell'Utri. In particolare, i rapporti fra Marcello Dell'Utri e il clan di Santapaola si sarebbero infittiti quando Nitto incaric\u00f2 Aldo Ercolano di bruciare la sede della Standa di Catania. Dell'Utri, secondo il pentito, sarebbe gi\u00e0 stato in contatto con Tot\u00f2 Riina e il boss catanese voleva ottenere un rapporto autonomo con il manager di Publitalia. I due raggiunsero un accordo e Santapaola avrebbe investito molti soldi nelle attivit\u00e0 della Fininvest, holding di Silvio Berlusconi, amico di Dell'Utri.\nAvola parla anche di presunti rapporti tra mafia, massoneria, Stato Italiano e Servizi Segreti: dichiara che \u00abTutti i capi mafia sono massoni\u00bb. Il legame tra l'associazione e la mafia sarebbe stato necessario per stringere rapporti con i giudici corrotti e per pianificare gli investimenti. Anche Rosario Pio Cattafi era un massone e la sua presenza era un legame tra politica e mafia. Rosario Cattafi era considerato come il trait d'union tra Cosa nostra e la politica.\nNel 1997 Avola venne arrestato insieme ad un altro importante \"pentito\" catanese, Claudio Severino Samperi, per aver compiuto alcune rapine in banca mentre si trovava nel programma di protezione per i collaboratori di giustizia.\nAlla fine dell'estate del 2008 \u00e8 stato pubblicato un libro intitolato \"Mi chiamo Maurizio, sono un bravo ragazzo, ho ucciso ottanta persone\", edito da Fazi Editore e scritto dai giornalisti Roberto Gugliotta e Gianfranco Pensavalli, con prefazione di Alfio Caruso: il libro, narrato in prima persona dal punto di vista di Maurizio Avola, della moglie e di un giudice, presenta questi ed altri fatti relativi alle questioni qui riportate, esclusivamente basandosi sulle interviste che Avola dal carcere rilasci\u00f2 negli anni ai due giornalisti.\nTra il 2019 e il 2021 Avola \u00e8 tornato alla ribalta mediatica grazie ad alcune nuove dichiarazioni da lui rese alla magistratura in cui affermava di aver avuto un ruolo nell'omicidio del procuratore Antonino Scopelliti, nella strage di Capaci e in quella di via d'Amelio insieme a Matteo Messina Denaro, Aldo Ercolano, Marcello D'Agata, Giuseppe Graviano ed addirittura con il supporto del boss italo-americano John Gotti, dichiarazioni che sono confluite nel libro-intervista \"Nient'altro che la verit\u00e0\" (2021)\",\" edito da Marsilio e scritto dal giornalista Michele Santoro: l'uscita del libro caus\u00f2 per\u00f2 diverse polemiche poich\u00e9 le rivelazioni di Avola erano state smentite dalle recenti indagini della magistratura e considerate fuorvianti perch\u00e9 rese a quasi trent'anni dall'inizio della sua collaborazione.\nAntonino Calderone.\nAntonino Calderone, vice-rappresentante della Famiglia di Catania negli anni settanta, nonch\u00e9 fratello di Giuseppe, boss ucciso da Santapaola nel 1978, si allontan\u00f2 dal capoluogo etneo nel 1981 per riparare in Francia, consapevole dei rischi personali che correva per essere fratello con il boss ucciso. \nTratto in arresto a Marsiglia, nell\u2019aprile del 1987 inizi\u00f2 a collaborare con il giudice Giovanni Falcone fornendo nel primo maxiprocesso di Palermo dati probatori utili sulle modalit\u00e0 organizzative delle \u201cfamiglie\u201d e delle \u201cprovince\u201d nonch\u00e9 sulle dinamiche interne di Cosa nostra e i rapporti di Santapaola con politici, imprenditori (tra cui i cosiddetti \"quattro cavalieri dell'apocalisse mafiosa\" Costanzo, Graci, Rendo e Finocchiaro) e magistrati corrotti che controllavano Catania negli anni ottanta. Calderone raccont\u00f2 anche al giudice Falcone di aver partecipato all'omicidio di quattro ragazzini, strangolati e gettati in un pozzo perch\u00e9 \"colpevoli\" di aver scippato la madre di Santapaola ma i cadaveri non furono mai ritrovati.\nNel 1992 Calderone concesse una lunga intervista al sociologo Pino Arlacchi che divenne il libro \"Gli uomini del disonore\", edito da Mondadori, il quale ebbe un grosso successo: il pentito raccontava trent'anni di vita in Cosa nostra, le sue lotte intestine a Catania e a Palermo, i brutali omicidi, i rapporti con il potere legale e le trame diaboliche dei suoi capi, soprattutto i Corleonesi e Santapaola.\nGiuseppe Pulvirenti.\nGiuseppe Pulvirenti, detto \"U\"' Malpassotu\"\", era il capo del clan di Belpasso, che estendeva la sua influenza su tutti i comuni del circondario etneo, soprattutto su Misterbianco, dove imponeva il pagamento del pizzo a diversi commercianti e professionisti e costituiva il braccio armato dell'organizzazione di Santapaola. In tale veste, alla fine degli anni '80 partecip\u00f2 alla faida contro il clan Pillera-Cappello che provoc\u00f2 oltre cinquecento omicidi in circa cinque anni e vide coinvolti anche il clan dei Cursoti e i Laudani. Nel 1991 un'indagine fece emergere che Pulvirenti controllava interi pacchetti di voti in occasione delle elezioni regionali siciliane e, tra i politici coinvolti, figurarono anche il deputato repubblicano Aristide Gunnella, il candidato DC Giovanni Rapisarda e il parlamentare regionale del PRI Alfio Pulvirenti; secondo il decreto del 22 ottobre 1991 che disponeva la sospensione del consiglio comunale di Misterbianco, Pulvirenti \"\"avrebbe condizionato pesantemente\"\" la vita economica e politica di quel comune.\nPulvirenti venne arrestato il 2 giugno 1993, nascosto in un bunker sotterraneo nelle campagne di Belpasso, dopo undici anni di latitanza e meno di un mese dopo la cattura di Santapaola. Un anno dopo l\u2019arresto decise di collaborare con la giustizia, lanciando un appello ai suoi ex compagni mafiosi: \"Fratelli, ho deciso di collaborare con la giustizia perch\u00e9 per me \u00e8 finita, ha vinto lo Stato, ho perduto la mia battaglia. Lo Stato \u00e8 pi\u00f9 forte di me. Deponete le armi, non dovete avere vergogna di arrendervi\". Pulvirenti venne \"ripudiato\" dalla moglie e dai figli per la sua scelta ed inizi\u00f2 a rendere dichiarazioni su asseriti legami dell'ex ministro socialista Salvo And\u00f2 con il clan Santapaola (peraltro non provati) e sul ruolo della mafia catanese nelle stragi di Capaci e via d'Amelio nonch\u00e9 nella campagna stragista del '93. Diversi gregari del clan Pulvirenti seguirono l'esempio del loro capo, come Filippo Malvagna, Orazio Pino, Alfio Licciardello e Giuseppe Scavo.\nLe sentenze.\nNel 1987 al Maxiprocesso di Palermo \u00e8 stato condannato all'ergastolo per la strage della circonvallazione e ad un altro ergastolo per la strage di via Carini. Il 17 marzo 1995 \u00e8 stato assolto per quest'ultima accusa dalla Corte d'assise d'appello di Palermo.\nNel 1996 viene condannato alla pena dell'ergastolo nel processo \"Orsa Maggiore\" giacch\u00e9 riconosciuto mandante dell'omicidio dell'ispettore capo Giovanni Lizzio, avvenuto a Catania il 27 luglio 1992.\nIl 26 settembre 1997 viene condannato in primo grado all'ergastolo per la strage di Capaci. La sentenza \u00e8 confermata in appello il 7 aprile 2000. Tra gli altri condannati ci sono anche Provenzano, Riina e Giovanni Brusca.\nNel 1998 viene chiuso il processo d'appello sulla morte di Giuseppe Fava: Santapaola viene condannato all'ergastolo insieme ad Aldo Ercolano. Il 14 novembre 2003 la sentenza viene confermata dalla Cassazione.\nIl 9 dicembre 1999 si conclude a Caltanissetta il processo in primo grado \"Borsellino-ter\": Santapaola viene condannato all'ergastolo con altri diciassette capimafia. Tra di loro ci sono Giuseppe Madonia, Giuseppe Cal\u00f2 e Raffaele Ganci. Il 7 febbraio 2002, in appello, la condanna gli viene ridotta a 20 anni.\nDetenuto sempre in regime di 41 bis nel carcere di Opera, nell\u2019aprile del 2020, in piena emergenza Coronavirus, il Tribunale di Sorveglianza di Milano gli nega gli arresti domiciliari poich\u00e9 \u00e8 ritenuto protetto dal rischio del contagio."}
{"id": "490027", "revid": "767487", "url": "https://it.wikipedia.org/wiki?curid=490027", "title": "Who the Fuck Are Arctic Monkeys?", "text": "Who the Fuck Are Arctic Monkeys? \u00e8 un EP del gruppo rock inglese Arctic Monkeys.\n\u00c8 uscito nell'aprile del 2006 a seguito del pluripremiato \"Whatever People Say I Am, That's What I'm Not\".\n\"Who the Fuck Are Arctic Monkeys?\" contiene 5 brani, tra cui 4 inediti, mentre il lead single \u00e8 \"The View from the Afternoon\", gi\u00e0 terzo singolo estratto dall'album precedente."}
{"id": "490028", "revid": "6923", "url": "https://it.wikipedia.org/wiki?curid=490028", "title": "Voivodato di Rawa", "text": "Il voivodato di Rawa (in polacco: \"Wojew\u00f3dztwo Rawskie\") era un'unit\u00e0 di divisione amministrativa e governo locale del Regno di Polonia dal XV secolo fino alla spartizione della Polonia del 1795. Insieme al voivodato di P\u0142ock e al voivodato della Masovia, formava la provincia della Masovia.\nGoverno municipale.\nSede del Governo del Voivodato (\"Wojewoda\"): "}
{"id": "490035", "revid": "44627", "url": "https://it.wikipedia.org/wiki?curid=490035", "title": "Coniugata trasposta", "text": ""}
{"id": "490036", "revid": "436907", "url": "https://it.wikipedia.org/wiki?curid=490036", "title": "Let It Be... Naked", "text": "Let It Be\u2026 Naked \u00e8 la versione remixata dell'album \"Let It Be\" dei Beatles, contenente anche brani inediti, pubblicata il 17 novembre 2003.\nDescrizione.\nStoria.\nIl progetto \"Let It Be... Naked\" fu partorito da Paul McCartney quando, nel pianificare di mettere il film \"Let It Be\" su DVD, ripens\u00f2 alle incisioni originali prive di sovraincisioni. Il musicista volle perci\u00f2 proporre al pubblico \"Let It Be\" nella forma in cui i Beatles lo avevano concepito secondo l\u2019idea originaria di mostrare il gruppo in esecuzioni senza trucchi o effetti realizzati in studio durante le operazioni di mixaggio. I nastri incisi nel 1969 per il progetto \"Get Back\" e per quello che l\u2019anno successivo sarebbe diventato l\u2019LP \"Let It Be\" erano stati, infatti, ampiamente arrangiati dal produttore Phil Spector, in modi non sempre condivisi dai Beatles. In particolare, McCartney si era sempre detto molto insoddisfatto del risultato di \"Let It Be\" e di \"The Long and Winding Road\", quest\u2019ultima appesantita da Spector con orchestrazioni e cori senza che l\u2019autore fosse stato consultato. \"Naked\" ripropone le due composizioni nella loro forma originale. Lo stesso avviene per \"Across the Universe\", che nella riedizione del 2003 vede nello sfondo del tessuto sonoro il sitar suonato da George Harrison. In \"Naked\" appare anche il brano \"Don't Let Me Down\", escluso dalla versione del 1970; anche in questo caso, la versione presente in \"Naked\" \u00e8 diversa da quella precedentemente pubblicata. Sono stati invece esclusi da questa riedizione i brani \"Dig It\" e \"Maggie Mae\".\nNella riedizione in studio dei nastri risalenti al 1969 si \u00e8 fatto uso di tecnologie digitali molto avanzate, in particolare del software Pro Tools che ha permesso di cancellare rumori, di rimediare a inesattezze ed errori, e di eliminare deliberatamente tutte le sovraincisioni ad opera di Spector e l\u2019infelice parte di basso di Lennon in \"The Long and Winding Road\". Le nuove versioni, anche grazie alle tecnologie impiegate, hanno guadagnato in freschezza e brillantezza. Considerate le rimozioni del post arrangiamento, da pi\u00f9 parti l\u2019opera viene definita \u201cde-Spectorizzata\u201d.\nIl progetto \"Let It Be... Naked\" \u00e8 stato approvato anche da George Harrison prima della morte, da Y\u014dko Ono e da Ringo Starr.\nTracce.\nDisco 2.\nIl secondo disco, intitolato \"Fly on the Wall\" e presente solo in alcune edizioni, contiene brani di conversazioni tra i membri del gruppo misti a prove di incisione. Alcuni di questi piccoli spezzoni dovevano essere inseriti nell'album originario, per ricreare lo spirito di una \"session\", ma vennero poi esclusi in fase di mixaggio.\nFormazione.\nThe Beatles\nAltri musicisti"}
{"id": "490037", "revid": "767487", "url": "https://it.wikipedia.org/wiki?curid=490037", "title": "Y\u014dko Matsugane", "text": "\u00c8 una gravure idol, nota e apprezzata per la sua figura voluttuosa e il seno prosperoso anche al di fuori del Giappone. Tra il 2001 e il 2010 ha pubblicato decine di DVD e fotolibri, occasionalmente venendo ospitata da vari programmi televisivi in onda su reti nazionali, in particolare su Fuji Television, Nippon Television e TBS. Oltre a partecipare ad eventi per incontrare i fan e promuovere i suoi prodotti, ha avuto anche occasione di esibirsi come disc jockey in locali pubblici.\nDVD pubblicati.\nSegue un elenco dei video erotici pubblicati su DVD, i quali hanno mediamente una durata compresa tra i 40 e i 120 minuti."}
{"id": "490050", "revid": "123067420", "url": "https://it.wikipedia.org/wiki?curid=490050", "title": "Visoko", "text": "Visoko (letteralmente \"alto\" o \"altamente\") \u00e8 una citt\u00e0 nella Bosnia ed Erzegovina centrale con 41.352 abitanti al censimento 2013.\nGeografia.\nSi trova sulla strada che unisce Zenica a Saraievo, sulle sponde del fiume Bosna, alla confluenza con il Fojnicka. La regione circostante la citt\u00e0 conta circa 46.000 abitanti; amministrativamente fa parte del Cantone di Zenica-Doboj della Federazione di Bosnia ed Erzegovina.\nStoria.\nL'area di Visoko era il centro dello stato bosniaco medievale. Nel periodo ottomano la citt\u00e0 fu rifondata da Ajas-beg. Con l'annessione della Bosnia all'Impero austro-ungarico la citt\u00e0 ebbe un certo sviluppo edilizio, furono costruiti nuovi edifici per\u00f2 con uno stile che ricalcava quello orientale di quelli preesistenti. Nel periodo del Regno di Jugoslavia Visoko non si espanse molto e durante la Seconda guerra mondiale non fu particolarmente danneggiata, fu con la Repubblica Socialista Federale di Jugoslavia che la citt\u00e0 si allarg\u00f2 notevolmente. Durante tutta la guerra in Bosnia Visoko rimase sempre sotto il controllo dell'Esercito della Repubblica di Bosnia ed Erzegovina anche se nelle sue vicinanze si svolsero scontri con le truppe serbe e croate.\nAlla fine del conflitto la citt\u00e0 registr\u00f2 gravi danni economici, la sua industria fu fortemente ridimensionata.\nCultura.\nA Visoko ha sede un museo che raccoglie principalmente reperti e opere del periodo medievale. Sulla base dell'accurato esame della geometria dei rilievi, nel 2005, Semir Osmanagi\u0107, un bosniaco residente negli Stati Uniti ha ipotizzato che la collina Viso\u010dica che sovrasta la citt\u00e0, assieme ad altri rilievi circostanti, siano delle piramidi artificiali risalenti a svariate migliaia di anni fa. Tesi tuttavia smentita dai dati scientifici che confermano trattarsi di lastre naturali di rocce sedimentarie."}
{"id": "490054", "revid": "1543377", "url": "https://it.wikipedia.org/wiki?curid=490054", "title": "Gondar", "text": "Gondar (meno comunemente scritto Gonder) (in amharico ge'ez: \u130e\u1295\u12f0\u122d \"G\u014dnder\", in antico \u1310\u1295\u12f0\u122d \"G\u02b7andar\", pronuncia moderna \"G\u02b7ender\") \u00e8 un'antica capitale imperiale dell'Etiopia e della provincia storica del Begemder, attualmente parte della regione di Amhara; generalmente ci si riferisce alla vecchia provincia di Begemder chiamandola \"la provincia di Gondar\". La citt\u00e0 si trova a nord del Lago Tana, sulle rive del fiume Angereb e a sud-ovest dei monti Semien.\nStoria.\nFino al XVI secolo i negus non erano soliti avere una citt\u00e0 come capitale fissa. Muovendosi continuamente attraverso i loro domini, preferivano vivere in lussuosi accampamenti temporanei; il sostentamento della famiglia reale, della guardia imperiale e della corte era garantito attraverso l'esazione di una tassa sulle coltivazioni e sulla legna, pagata dai contadini e dai ras locali. Dal pagamento di questa imposta era esentato il monastero di Debre Berhan, fondato da Zara Yaqob nel 1456.\nA partire dall'Imperatore Minas nel 1559, i sovrani d'Etiopia iniziarono a trascorrere sempre pi\u00f9 di frequente il periodo primaverile presso il Lago Tana. Questi accampamenti, che fiorirono come citt\u00e0 per un breve periodo, includevano Emfraz, Ayba, Gorgora e Dankaz.\nGondar venne fondata dall'Imperatore Fasilide attorno al 1635 e crebbe come centro agricolo ed emporio commerciale. Non si sa molto riguardo al nome; una comune superstizione afferma che, nel momento in cui il negus decideva il luogo ove fondare la capitale, questa doveva avere quale lettera iniziale del nome la G. Secondo questa credenza, il negus battezz\u00f2 cos\u00ec la nuova capitale Gonder (inizialmente pronunciata come Gander); allo stesso modo venne deciso il nome della citt\u00e0 di Gorgora (inizialmente Gargara), sviluppatasi dopo il 1600. Sempre secondo la tradizione, fu un bufalo a condurre l'Imperatore Fasilide presso uno stagno vicino ad Angereb, dove un venerabile vecchio eremita avrebbe predetto all'Imperatore che egli avrebbe fondato la capitale proprio in quel luogo. Fasilide fece bonificare lo stagno e vi costru\u00ec il proprio castello. L'Imperatore fece anche realizzare sette chiese; le prime due, Fit Mikael e Fit Abbo, furono costruite per porre fine a delle epidemie. I cinque imperatori che gli succedettero sul trono fecero costruire anch'essi i propri palazzi a Gondar.\nNel 1668, in seguito a un concilio della chiesa locale, l'Imperatore Giovanni I ordin\u00f2 che gli abitanti di Gondar fossero divisi per religione: i musulmani vennero spostati nell'arco di due anni in un quartiere apposito, chiamato inizialmente \"Islamge\" (in amarico \"Luogo dell'Islam\") o \"Islam Bet\" (\"Casa dell'Islam\") e in seguito \"Addis Alem\". Si ritiene che nel XVII secolo la popolazione di Gondar superasse le persone: nel 1678, il vescovo armeno Hovannes, in visita alla citt\u00e0, notava che Gondar era \"due volte pi\u00f9 grande di Istanbul\". Molti degli edifici di questo periodo sono sopravvissuti nonostante i tumulti e la decadenza del diciottesimo secolo. Durante il regno di Iyasu I (1682-1706), la citt\u00e0 di Gondar acquis\u00ec una propria identit\u00e0 civica: nonostante l'ordine dell'imperatore rivolto ai cittadini di abbandonare la citt\u00e0 e di seguirlo nella sua campagna militare contro gli Oromo in Damot e Gojjam, come accaduto per gli imperatori precedenti, essi rifiutarono. Gondar, come capitale, fu una mescolanza di diverse popolazioni, usi e costumi dell'Etiopia. Come dice Donald Levine, serv\u00ec come vettore del veloce sviluppo della cultura amarica stessa. E quindi divenne il centro dell'orgoglio nazionale.\nLa citt\u00e0 mantenne il ruolo di capitale dell'Etiopia fino al regno di Teodoro II che dopo la sua incoronazione, avvenuta nel 1855, spost\u00f2 la capitale imperiale a Magdala. Gondar venne saccheggiata e data alle fiamme pi\u00f9 volte: nel 1864, nel dicembre del 1866 e nel 1887 durante l'invasione dell'Etiopia da parte del sultano Abdallahi ibn Muhammad.\nNel corso della Guerra d'Etiopia Achille Starace, alla testa di una colonna motorizzata composta in prevalenza da Camicie nere, occup\u00f2 la citt\u00e0 il 1\u00ba aprile 1936. Sotto l'occupazione italiana Gondar speriment\u00f2 un certo sviluppo urbanistico e fu dotata di un piano regolatore, opera di Gherardo Bosio. Nel 1938, per iniziativa del governatore Mezzetti, il Genio militare inizi\u00f2 a restaurare alcuni dei principali edifici storici della citt\u00e0, in particolare il Castello e i Bagni di Fasilide. Durante la Seconda guerra mondiale, nel novembre 1941, le truppe italiane al comando del generale Guglielmo Nasi combatterono qui l'ultima Battaglia di Gondar.\nDurante la Guerra civile etiope le forze del Unione democratica etiope ottennero il controllo di larga parte della regione del Begemder e nel 1977 erano sul punto di conquistare la citt\u00e0. Come parte della Operazione Tewodros, verso la fine della Guerra civile etiope, Gondar venne catturata dal Ethiopian People's Revolutionary Democratic Front nel marzo 1991.\nMonumenti e luoghi d'interesse.\nGondar \u00e8 tradizionalmente divisa in numerosi quartieri: \"Addis Alem\", abitato da musulmani; \"Kayla Meda\", abitato da falascia; \"Abun Bet\", ove \u00e8 posta la residenza del capo della Chiesa ortodossa etiope; \"Qagn Bet\", il quartiere della nobilt\u00e0. La Gondar moderna \u00e8 un'attrazione turistica popolare per le sue pittoresche rovine nell'area della Cittadella Reale, da cui un tempo gli Imperatori esercitavano il loro potere; \u00e8 anche un rinomato centro di studi religiosi della Chiesa ortodossa etiope.\nGli edifici pi\u00f9 famosi della citt\u00e0 si trovano tutti nella Cittadella reale, risalente al XVII secolo. L'intero complesso, che copre un'area di circa , \u00e8 stato dichiarato Patrimonio dell'Umanit\u00e0 dall'UNESCO nel 1979. Il monumento pi\u00f9 importante e antico \u00e8 il Castello di Fasilide, posto nella parte meridionale del complesso; presenta un parapetto merlato, intervallato da quattro torri sormontate dalle caratteristiche cupole. La singolare struttura \u00e8 frutto di un'insolita mescolanza di elementi locali con influssi moreschi, indiani e portoghesi.\nIl Palazzo di Iyasu \u00e8 situato a nord-est rispetto al castello di Fasilide. Definito un tempo \"pi\u00f9 bello della casa di Salomone\" per i sontuosi arredamenti, che presentavano sedie e specchi veneziani e pareti decorate con foglia d'oro e avori, venne pesantemente danneggiato da un terremoto nel 1704 e dai bombardamenti inglesi durante la Seconda Guerra Mondiale. A nord del Palazzo di Iyasu si trovano le rovine della Sala dei banchetti e delle stalle; a ovest la biblioteca voluta da Giovanni I, pesantemente rimaneggiata durante l'occupazione italiana. Sempre nel lato nord del complesso sorgono le rovine del Salone dell'imperatore Dawit (1716-1721) e della Casa del Canto, ove un tempo si svolgevano riti religiosi e si tenevano spettacoli. Il successore di Dawit, Bakaffa (1721-1730), vi fece erigere una sala dei banchetti e le scuderie. Il Castello di Mentewab venne realizzato per volere della moglie di Bakaffa, e alla stessa si deve il complesso di Kuskuam.\nNelle vicinanze della citt\u00e0, a circa in direzione nord-ovest, si trovano i Bagni di Fasilide. Il complesso venne molto probabilmente realizzato per ospitarvi cerimonie religiose, simili a quelle che ogni anno si svolgono ancora oggi in occasione del Timkat. Dopo aver riempito la grande vasca rettangolare con le acque di un fiume lontano e dopo la benedizione di un sacerdote, una folla di fedeli vi fa il bagno. La cerimonia rievoca il Battesimo di Cristo nel Giordano e testimonia il rinnovamento della professione di fede.\nLa Chiesa di Debre Berhan Selassie, sopravvissuta al saccheggio dei Dervisci sudanesi attorno al 1880, secondo la leggenda grazie all'intervento di un enorme sciame d'api, \u00e8 una delle pi\u00f9 belle chiese dell'Etiopia. Gli affreschi parietali rappresentano un compendio dell'iconografia e della cultura religiosa etiope; particolarmente famose sono le scene in cui \u00e8 rappresentato l'Inferno. La chiesa \u00e8 frutto di una ricostruzione del XVIII secolo eseguita sulle rovine di quella precedente, risalente a pi\u00f9 di un secolo prima. Fu fatta erigere da Iyasu I. L'edificio \u00e8 circondato da mura intervallate da dodici torri che simboleggiano gli apostoli, mentre una tredicesima, pi\u00f9 imponente e posta all'entrata, simboleggia Cristo, rappresentato sotto forma di Leone di Giuda. Alcuni storici ritengono che Iyasu avesse l'intenzione di trasferirvi l'Arca dell'Alleanza da Axum.\nGondar \u00e8 dotata di un aeroporto e ospita un'Universit\u00e0 con la pi\u00f9 importante Facolt\u00e0 di Medicina del Paese. \nSociet\u00e0.\nEvoluzione demografica.\nSulla bl censimento nazionale 2007 condotto dal Central Statistical Agency dell'Etiopia (CSA), Gondar aveva una popolazione totale di , di cui uomini e donne. La maggior parte degli abitanti \u00e8 di religione cristiana ortodossa etiope (l'84,2%), mentre l'11,8% della popolazione ha dichiarato di essere musulmana e 1,1% erano protestanti.\nIl censimento nazionale del 1994 riportava una popolazione totale di a famiglie, di cui uomini e donne. I tre maggiori gruppi etnici erano Amhara (88,91%), Tigr\u00e8 (6,74%) il Qemant (2,37%); tutti gli altri gruppi etnici costituivano l'1,98% della popolazione. L'amarico era parlato come prima lingua dal 94,57%, e il 4,67% parlava il Tigrino; il restante 0,76% parlava altre lingue. L'83,31% si professava di religione cristiana ortodosso etiope e il 15.83% della popolazione di fede musulmana.\nSono presenti anche un numero considerevole di ebrei etiopi, i falascia.\nInfrastrutture e trasporti.\nIl trasporto aereo \u00e8 garantito dall'aeroporto di Gondar (codice ICAO HAGN, IATA GDQ), noto anche come Aeroporto Atse Tewodros, denominato cos\u00ec in memoria dell'imperatore Atse, Teodoro II d'Etiopia. Si trova a 18\u00a0km a sud della citt\u00e0.\nIl servizio di autobus intercity \u00e8 fornito dalla Selam Bus Linea Share Company."}
{"id": "490058", "revid": "3611033", "url": "https://it.wikipedia.org/wiki?curid=490058", "title": "Psico acustica", "text": ""}
{"id": "490059", "revid": "83531", "url": "https://it.wikipedia.org/wiki?curid=490059", "title": "Mattachine Society", "text": "La Mattachine Society fu una delle prime organizzazioni per i diritti degli omosessuali negli Stati Uniti d'America, nella fase precedente i moti di Stonewall nota come \"movimento omofilo\".\nFondata a Los Angeles, la Mattachine Society fu a lungo una sorta di societ\u00e0 segreta che si richiamava a una setta medievale di giullari che avevano l'abitudine di mettere alla berlina la societ\u00e0 dell'epoca con spettacoli \"en travesti\". Visto che nella California degli anni Cinquanta era severamente vietato agli omosessuali riunirsi in associazioni, come copertura vennero reclutate anche delle donne. Serv\u00ec a poco. \nNel 1952 fu chiaro che non era pi\u00f9 il tempo di giochetti carnevalizi e la Mattachine usc\u00ec allo scoperto, difendendo in tribunale un poveretto che era stato adescato da un poliziotto che gli aveva teso una trappola.\nFondazione.\nFu fondata l'11 novembre 1950 da Harry Hay, nato nel 1912 in Inghilterra da famiglia americana e morto il 24 ottobre 2002 a Los Angeles, insieme ad Harry, Rudi Gernreich, Bob Hull, Chuck Rowland, e Dale Jennings, ma non fu registrata come ente giuridico fino al 1954.\nAltre organizzazioni collegate furono formate subito dopo a New York City, Boston, Chicago, Denver, Washington e Filadelfia. L'obiettivo primario della societ\u00e0 era arrivare all'accettazione pubblica dell'omosessualit\u00e0 \u2014 essi scrissero nel loro manifesto che gli \"Handicaps fisiologici e psicologici degli omosessuali non devono fungere da deterrente nell'integrazione del 10% della popolazione mondiale verso il costruttivo progresso sociale dell'Umanit\u00e0.\"\nNome.\nLa Mattachine Society ebbe il suo nome da Hay, che si ispir\u00f2 ad un gruppo teatrale francese del Medioevo e del Rinascimento, che aveva studiato mentre preparava un corso sulla storia della musica popolare per un progetto educativo dei lavoratori.\nIn un'intervista del 1976 Jonathan Ned Katz chiese ad Hay l'origine del nome Mattachine. Hay gli nomin\u00f2 le \"Soci\u00e9t\u00e9s joyeux\" (sic) francesi:\nNegli anni Settanta Hay form\u00f2 il gruppo delle \u201cRadical Faeries\u201d, le Fatine Radicali, certamente molto di sinistra ma soprattutto molto devote all'ecologia e alla spiritualit\u00e0 New Age."}
{"id": "490062", "revid": "1745361", "url": "https://it.wikipedia.org/wiki?curid=490062", "title": "ATI Technologies", "text": "ATI Technologies Inc. \u00e8 stata un'importante azienda canadese produttrice di GPU e schede video per computer, appartenente dal 2006 alla Advanced Micro Devices (AMD). Fondata nel 1985 ha il suo quartier generale a Markham in Canada.\nATI nasce come una compagnia di semiconduttori ma, tuttavia, si \u00e8 sempre focalizzata al settore ricerca e sviluppo che conduceva all'interno dell'azienda mentre sub-appaltava tutte le fasi della produzione e dell'assemblaggio delle schede video ad aziende terze, la pi\u00f9 famosa delle quali \u00e8 la Sapphire Technology. La catena produttiva di un semiconduttore coinvolge pi\u00f9 soggetti: la fabbrica di semiconduttori, in genere (UMC e TSMC), che produce i wafer dei processori, la test-house che effettua i test per evidenziare eventuali difetti e li classifica a seconda delle caratteristiche prestazionali, il packager seleziona e classifica i prodotti in base alle prestazioni e li prepara per la vendita.\nIn altri termini ATI, e tutte le industrie fabless, devono spedire gli ordini mesi prima della prevista vendita: i pezzi prodotti vengono poi immagazzinati fino al lancio sul mercato. Il lungo lasso di tempo tra l'ordine, la produzione e la messa in vendita del prodotto, combinato alle incertezze di mercato produce, a volte, sbilanciamenti tra la domanda e l'offerta, che sono all'origine dei mutamenti dei prezzi dei prodotti informatici che spesso si verificano nel mondo dell'informatica.\nStoria.\nFondata da tre immigrati di origine cinese, K. Y. Ho, Benny Lau, Lee Lau, e uno di origine olandese, Adrian Hartog, ATI nacque come azienda OEM, producendo chip grafici integrati per molti PC IBM. Nel 1987 inizi\u00f2 a commerciare schede video indipendenti tra cui le schede \"EGA Wonder\" e \"VGA Wonder\".\nNel 1997 ATI acquist\u00f2 la divisione grafica dei Tseng Labs, per la quale lavoravano 40 ingegneri. Nel 2000, ATI acquist\u00f2 ArtX, la compagnia che costruiva il chip grafico \"Flipper\" utilizzata nei giochi della console Nintendo GameCube, accordandosi inoltre con Nintendo per il progetto del chip per la console erede del GameCube, chiamata Wii. ATI produce anche Xenos, il chip grafico per la Xbox 360 di Microsoft.\nK.Y. Ho rimase come direttore dell'azienda finch\u00e9 non si ritir\u00f2 il 22 novembre 2005. L'ultimo Presidente e CEO \u00e8 stato David E. Orton, proveniente da ArtX.\nDal 24 luglio del 2006 ATI \u00e8 entrata a far parte integralmente di AMD. Per acquisire tutte le azioni ATI, AMD ha speso 5.4 miliardi di dollari statunitensi, la transazione si \u00e8 chiusa nell'ottobre del 2006. Nel pacchetto di acquisizione \u00e8 inclusa la divisione che produce i chipset per i processori Intel, AMD ne ha quindi ottenuto la licenza per diversi brevetti (tra cui quello del bus Quad Pumped).\nIl 30 agosto 2010 AMD dismette il marchio ATI scegliendo di commercializzare le schede video solo con il marchio AMD a partire dalla generazione Radeon HD 6000 series\nProdotti.\nATI \u00e8 rimasta per molto tempo attiva in sviluppo e progettazione di GPU di ultima generazione (\"graphics processing unit\", che ATI chiama anche VPU, \"visual processing unit\") per PC, versioni integrate di schede video per portatili (chiamate \"Mobility Radeon\"), PDA e cellulari (\"Imageon\"), schede madri ad alta integrazione per PC (\"Radeon IGP\"), set-top box (\"Xilleon\") e altri segmenti di mercato. Grazie a questa grande variet\u00e0 di prodotti, ATI \u00e8 stata tradizionalmente l'azienda dominante nel mercato OEM e quello multimediale.\nNel 2005, ATI ha annunciato che fu concluso un contratto con produttori di CPU e Schede madri, in particolare con ASUS e Intel, per creare soluzioni Grafiche 3D integrate per la nuova gamma di schede madri di Intel che sar\u00e0 messa in commercio con la nuova gamma basata su Pentium M per processori desktop. Questa soluzione di ATI fornir\u00e0 efficacemente la gamma di Intel di schede video integrate per i pc desktop. Comunque, le schede di ultima generazione con chip grafico integrato, useranno lo stesso lo IGP (Processore Grafico Integrato) di Intel.\nAlcune serie prodotte.\nATI ha prodotto numerosi tipi e modelli di schede video. Ogni generazione ha un numero o una lettera che la identifica.\nQueste sono le serie obsolete, e fuori dalla produzione e dalla commercializzazione ufficiale:\nLa serie HD2000, basata sul processore grafico R600, \u00e8 sicuramente la serie pi\u00f9 controversa tra quelle citate. Ci\u00f2 a causa di alcune scelte poco oculate operate a livello progettuale, come il controller di memoria ring bus (poi eliminato nella serie 4000) o la scarsa attenzione per le operazioni di texturing, ed alcune difficolt\u00e0 con l'architettura VLIW.\nIn ogni generazione di schede video c'\u00e8 stato un aumento o un upgrade delle tecnologie di costruzione come le pipeline, gli shader model, (come nel caso della serie X000 e la X1000 che hanno visto il passaggio dallo shader 2.0b allo shader 3.0) e spesso anche i dissipatori (gli ultimi dissipatori presentati da ATI si sono rivelati soluzioni dual slot ovvero dissipatori cos\u00ec grandi da occupare due slot del PC).\nCrossFire.\nIl CrossFire \u00e8 una tecnologia che permette a due schede video di lavorare assieme avendo come risultato prestazioni pi\u00f9 alte rispetto ad una scheda singola ottenendo incrementi prestazionali quantificabili in un 50-60%. In pratica, se stiamo giocando, il CrossFire si occupa di dividere il quadro in due parti differenti(solitamente dividendo lo schermo a scacchiera, in due sezioni verticali o orizzontali oppure facendo calcolare ad ogni GPU un'immagine completa a turno) e poi assegna a ciascuna GPU una parte del lavoro.\nATI, non contenta dell'incremento prestazionale raggiunto, ha creato con l'introduzione di CrossFireX, il \"Triple CrossFire\" nel quale alle due schede usate nel CrossFire originale se ne aggiunge una terza. In questo tipo di elaborazione il programma tende a vedere le schede separate come se fossero effettivamente una singola attraverso i driver, dividendo i calcoli e non la scena, consentendo una potenza superiore. Questo genere di approccio pu\u00f2 venire sfruttato con profitto nelle applicazioni GPGPU con le librerie CTM.\nDalla serie HD 4000 per le schede top di gamma \u00e8 stato aggiunto il supporto ad un CrossFire con quattro GPU (quattro schede a processore singolo o due a doppio processore come la Radeon 4870x2, o la pi\u00f9 recente HD 5970) anche se in questo caso l'incremento prestazionale \u00e8 minore a causa dei colli di bottiglia nei driver e per la scarsa ottimizzazione delle applicazioni per questo tipo di scenario."}
{"id": "490065", "revid": "119250152", "url": "https://it.wikipedia.org/wiki?curid=490065", "title": "Jane Jensen (scrittrice)", "text": "Il suo lavoro pi\u00f9 noto \u00e8 legato alla serie di avventure grafiche \"Gabriel Knight\".\nAttivit\u00e0.\n\u00c8 autrice della serie di videogiochi \"Gabriel Knight\", dei romanzi \"Dante's Equation\" e \"Judgment Day\" e coautrice del videogioco \"King's Quest VI\" insieme con Roberta Williams. \u00c8 sposata con il compositore Robert Holmes, autore delle musiche di \"Gabriel Knight\".\nHa ricevuto un \"Bachelor of Arts\" in \"Computer Science\" dalla Anderson University dell'Indiana e ha lavorato come programmatrice per la Hewlett-Packard. In seguito si \u00e8 portata verso l'industria dei videogiochi.\nIl 2010 \u00e8 l'anno di pubblicazione del videogioco \"Gray Matter\", uscito in Italia nel febbraio 2011.\nIl 4 aprile 2012, tramite la casa di produzione Pinkerton Road, da lei fondata, avvia lo sviluppo di un nuovo videogioco, avvalendosi del sistema di autofinanziamento Kickstarter. Durante il periodo di finanziamento, ha permesso agli utenti sostenitori del progetto di votare quale tra i seguenti titoli avessero preferito vedere pubblicato: \"Gray Matter 2\", \"\" o \"Anglophile Adventure\".\nCon una larga maggioranza, l'esito della votazione decise per \"Moebius\", la cui pubblicazione \u00e8 avvenuta nel 2014."}
{"id": "490071", "revid": "1005847", "url": "https://it.wikipedia.org/wiki?curid=490071", "title": "Antonio Montagnino", "text": "Biografia.\nDiplomato ragioniere, direttore amministrativo dell'ASL del paese natio, ha inizialmente lavorato nel settore sindacale iscrivendosi nel 1973 alla CISL, di cui due anni dopo divenne segretario provinciale. Segretario della CISL a Caltanissetta nel 1985 ed in Sicilia nel 1995, l'anno seguente venne eletto senatore tra le file del Partito Popolare Italiano.\nNella XIII legislatura Montagnino ricopre diversi incarichi istituzionali, entrando a far parte anche del comitato direttivo del gruppo del PPI al Senato. Al termine delle elezioni politiche del 2001 conferma il suo seggio a Palazzo Madama, stavolta schierandosi con La Margherita. Dal 17 dicembre del 1998 al 27 aprile del 2006 \u00e8 inoltre vicepresidente della Commissione parlamentare per l'infanzia.\nIl 18 aprile 2006 entra a far parte del secondo governo Prodi in qualit\u00e0 di Sottosegretario di Stato al Lavoro e alla Previdenza Sociale."}
{"id": "490077", "revid": "125277567", "url": "https://it.wikipedia.org/wiki?curid=490077", "title": "Cuorincoro", "text": "Cuorincoro \u00e8 il secondo album dal vivo del cantautore italiano Gigi D'Alessio, pubblicato nel 2005 dalla Sony BMG e dalla RCA Records.\nDescrizione.\nUscito a seguito del successo di \"Tutto in un concerto\", anche in questo album, come accadde per la precedente incisione dal vivo, sono incluse due tracce inedite: \"M'innamorer\u00f2 sempre di te\" e \"Fino a quando scure notte\".\nFormazione.\ntastiere"}
{"id": "490078", "revid": "1512608", "url": "https://it.wikipedia.org/wiki?curid=490078", "title": "Coordinate comoventi", "text": "In cosmologia la distanza comovente \u00e8 un modo conveniente per definire le distanze tra oggetti in maniera indipendente dal tempo: \u00e8 la separazione che gli oggetti avrebbero oggi se entrambi gli oggetti non si muovessero. La distanza comovente \u00e8 definita come la distanza propria divisa per un fattore di scala dipendente dal tempo che rappresenta l'espansione dell'universo.\nIntroduzione.\n\u00c8 pi\u00f9 semplice pensare alla forma dell'universo nel contesto del modello standard del Big Bang usando le coordinate comoventi.\nCoordinate comoventi.\nLa relativit\u00e0 ristretta afferma che tutti i sistemi di riferimento inerziali sono equivalenti (cio\u00e8, non esiste un sistema di coordinate spazio-temporali privilegiato) ed \u00e8 una teoria locale; anche la relativit\u00e0 generale \u00e8 una teoria locale, ma usata per vincolare le propriet\u00e0 locali di una variet\u00e0 di Riemann. Nel contesto della relativit\u00e0 generale, l'assunzione del postulato di Weyl \u00e8 che pu\u00f2 essere deciso un sistema di riferimento privilegiato nello spazio-tempo. La nozione pi\u00f9 comune di queste coordinate \u00e8 quella delle coordinate comoventi, dove il sistema di riferimento spaziale \u00e8 vincolato alla posizione media delle galassie (o ad un altro oggetto con massa molto grande che si muove lentamente). Con questo sistema di coordinate sia il tempo che l'espansione dell'universo possono essere trascurate per concentrarsi unicamente sulla forma dello spazio.\nLo spazio in coordinate comoventi \u00e8 (in media) statico. Questo \u00e8 perfettamente consistente col fatto che l'universo si sta espandendo. La scelta di coordinate \u00e8 solo una questione di nomenclatura, ed \u00e8 importante una scelta oculata per far s\u00ec che si possano utilizzare comodamente sia per i calcoli formali che per ragionamenti nell'approssimazione di un universo statico. Per considerare allora un universo in espansione abbiamo bisogno solo di un fattore di scala. In questo caso si presenta anche il tempo cosmologico, che per un osservatore in un punto fisso dello spazio \u00e8, in coordinate comoventi, identico alla sua misurazione del tempo locale.\nDistanza comovente.\nLa \"distanza comovente\" \u00e8 la distanza tra due punti nello spazio in coordinate comoventi, ad un singolo tempo cosmologico:\nformula_1\ndove formula_2 \u00e8 il fattore di scala.\nScopo e utilit\u00e0.\nLa distanza comovente e il tempo cosmologico esistono come parte del modello standard del Big Bang. Tuttavia, mentre il tempo cosmologico \u00e8 identico al tempo misurato localmente in una fissa posizione comovente spaziale, la distanza comovente non \u00e8, in generale, identica ad una distanza, come sperimentato fisicamente con una particella che si muove pi\u00f9 lentamente della velocit\u00e0 della luce.\nSe si divide la distanza comovente per il tempo cosmologico presente (l'et\u00e0 dell'universo) e la si definisce come velocit\u00e0, allora le risultanti velocit\u00e0 delle galassie in prossimit\u00e0 dell'orizzonte di particella e oltre possono essere maggiori della velocit\u00e0 della luce. Questo \u00e8 il paradosso della frase ambigua \" lo spazio si espande pi\u00f9 velocemente della velocit\u00e0 della luce\". Si pu\u00f2 riformulare questa frase in maniera meno ambigua nel seguente modo:"}
{"id": "490079", "revid": "125678639", "url": "https://it.wikipedia.org/wiki?curid=490079", "title": "Chiwetel Ejiofor", "text": "Ha ricevuto numerosi premi e candidature per la recitazione, tra cui il Premio BAFTA alla migliore stella emergente, cinque candidature al Golden Globe, una agli Emmy Award e la vittoria di un Olivier Award per la sua interpretazione in \"Otello\" nel 2008. Nel 2014 ha ricevuto la candidatura all'Oscar al miglior attore per la sua interpretazione in \"12 anni schiavo\".\nBiografia.\nNasce a Forest Gate, un quartiere residenziale di Newham (Londra), il 10 luglio del 1977, figlio di immigrati nigeriani di etnia igbo. Il padre, Arinze, un medico, \u00e8 scomparso in un incidente d'auto quando Chiwetel aveva solo 11 anni, e la madre, Obiajulu, \u00e8 una farmacista. Studia recitazione dall'et\u00e0 di tredici anni. Attore teatrale, ottiene grande successo in patria interpretando \"Amleto\" e \"Romeo e Giulietta\", e nominato per queste a concorrere al \"Laurence Olivier Award\", premio teatrale di grande rilevanza in Gran Bretagna. La carriera cinematografica di Ejiofor ha inizio nel 1997 con la partecipazione al film \"Amistad\" di Steven Spielberg.\nNel 2013 \u00e8 protagonista del film \"12 anni schiavo\", accanto a Brad Pitt e Michael Fassbender, film che, oltre alle lodi della critica, gli permette di ricevere una nomination ai Golden Globe e agli Oscar come miglior attore protagonista e di vincere un BAFTA, nella stessa categoria. Nel 2015 ottiene la parte di protagonista in \"Sopravvissuti\", film drammatico girato in Nuova Zelanda e con co-protagonisti Chris Pine e Margot Robbie, che debutt\u00f2 in anteprima al Sundance Film Festival e fu distribuito nelle sale cinematografiche a partire dal 28 agosto 2015.\nNello stesso anno \u00e8 nel cast del remake dell'omonimo capolavoro premiato come \"Miglior film straniero\" agli Oscar 2010, \"Il segreto dei suoi occhi\", accanto a Julia Roberts e Nicole Kidman. Nel 2016 interpreta Karl Mordo nel film \"Doctor Strange\", quattordicesimo film del Marvel Cinematic Universe. Nel 2019 presta la voce al perfido Scar nel remake \"Il re leone\". Sempre nel 2019 dirige il suo primo lungometraggio, \"Il ragazzo che cattur\u00f2 il vento\", basato sull'omonimo libro di memorie scritto da William Kamkwamba. Il film \u00e8 stato selezionato per rappresentare il Regno Unito come miglior film in lingua straniera ai premi Oscar 2020.\nDoppiatori italiani.\nNelle versioni in italiano dei suoi film, Chiwetel Ejiofor \u00e8 stato doppiato da:\nDa doppiatore \u00e8 sostituito da:"}
{"id": "490095", "revid": "13102", "url": "https://it.wikipedia.org/wiki?curid=490095", "title": "Meo Abbracciavacca", "text": "Biografia.\nForse nativo di Pistoia, fu figlio di un Abbracciavacca di Guidotto, della famiglia pistoiese dei Ranghiatici, un cambiavalute ghibellino.\nAppartenne, come Guittone D'Arezzo, alla corrente dei poeti toscani che precede il \u00abdolce stil nuovo\u00bb, continuatrice della poetica provenzale, dal linguaggio spesso oscuro e artificioso e dalla severit\u00e0 ragionativa sui temi affrontati nelle opere. Di lui si conoscono tre canzoni d'argomento amoroso e nove sonetti, uno amoroso e gli altri su temi morali e dottrinali, accompagnati per lo pi\u00f9 da una lettera di dedica, indirizzati a Guittone, a Dotto Reali, a Bindo d'Alessio Donati e a Monte Andrea.\nVivente ancora nel 1300, \u00e8 attestato gi\u00e0 defunto in un documento del dicembre 1313."}
{"id": "490096", "revid": "145967", "url": "https://it.wikipedia.org/wiki?curid=490096", "title": "Zama (lega)", "text": ""}
{"id": "490099", "revid": "1522738", "url": "https://it.wikipedia.org/wiki?curid=490099", "title": "Zama", "text": ""}
{"id": "490108", "revid": "47767", "url": "https://it.wikipedia.org/wiki?curid=490108", "title": "Bachisio", "text": "Origine e diffusione.\nL'etimologia del nome \u00e8 ignota; potrebbe forse essere legato al nome Bacco. \u00c8 attestato pressoch\u00e9 solo in Sardegna grazie al culto di san Bachisio, diffuso soprattutto nel sassarese e nel nuorese.\nOnomastico.\nL'onomastico si pu\u00f2 festeggiare il 10 maggio in memoria del gi\u00e0 citato san Bachisio, ufficiale romano di origine siriana martire a Barbalissos."}
{"id": "490109", "revid": "174925", "url": "https://it.wikipedia.org/wiki?curid=490109", "title": "Generatore di Van de Graaff", "text": "Il generatore di Van de Graaff \u00e8 un generatore elettrostatico in grado di accumulare una notevole quantit\u00e0 di carica elettrica in un conduttore, creando tra questo ed un elettrodo di riferimento, solitamente messo a terra, un'altissima tensione (che pu\u00f2 arrivare fino a milioni di volt).\nPer la sua relativa semplicit\u00e0 \u00e8 comune nei laboratori di molte scuole, ma ha anche applicazioni pratiche ad esempio in fisica nucleare, in cui l'elevata differenza di potenziale elettrico generata viene utilizzata per accelerare particelle dotate di carica elettrica.\nPrincipio di funzionamento.\nIl generatore \u00e8 formato da un nastro di materiale isolante (caucci\u00f9) teso tra due rulli e mantenuto in rotazione da un motore. Il nastro viene caricato per induzione da una serie di punte metalliche (potere disperdente delle punte) poste in prossimit\u00e0 del rullo inferiore e collegate ad un generatore di tensione continua (ad esempio una batteria).\nQueste cariche vengono poi trasportate, per azione del motore che muove il nastro, all'interno di un conduttore di forma sferica, isolato, dove un secondo pettine metallico collegato elettricamente alla sfera le trasferisce sulla superficie di quest'ultima. Se non si spegne la macchina, il processo si arresta quando la tensione presente nella sfera \u00e8 sufficiente a produrre scariche elettriche attraverso gli isolanti di sostegno (rottura dielettrica) o attraverso l'aria circostante (ionizzazione dell'aria).\nIl tipico esperimento che si fa nelle scuole \u00e8 quello di avvicinare al conduttore in tensione un conduttore posto a massa e osservare la scarica che si genera, in modo analogo ai fulmini.\nTensione di funzionamento.\nIn questo tipo di generatori si raggiungono tensioni che sono proporzionali al raggio dell'elettrodo ad alta tensione. Una macchina con elettrodo di un metro di raggio, pu\u00f2 raggiungere una tensione massima di formula_1 V. Per raggiungere tale tensione occorre per\u00f2 che l'elettrodo sia distante da ogni altro oggetto e che l'aria sia quasi priva di umidit\u00e0. Per ottenere tale caratteristica, dopo il 1935, tutti i generatori sono stati realizzati racchiusi in un recipiente cilindrico di acciaio contenente un gas (aria deumidificata oppure elio), ad una pressione di 10-20 atm. Con la pressione infatti aumenta la capacit\u00e0 del gas di sopportare campi elettrici elevati senza dar luogo a scintille. Dopo il 1940 sono stati usati gas diversi dall'aria (ossido di carbonio, freon, azoto), e realizzati generatori con tensioni da 1 MV fino a 5,5 MV (\"con contenitore di 2,5 m di diametro e 8 m di altezza\").\nAcceleratori tandem.\nIl pi\u00f9 recente sviluppo del generatore di Van de Graaff \u00e8 stato, a partire dal 1958, l'acceleratore a bersaglio fisso, elettrostatico, tipo tandem. Alcuni ioni negativi (\"generalmente ioni idrogeno con due elettroni\") vengono emessi da una sorgente, collimati ed immessi in un tubo di pochi metri ai cui estremi si trovano un elettrodo a terra ed un elettrodo con potenziale positivo prodotto da un generatore di Van de Graaff. Gli ioni negativi vengono cos\u00ec accelerati verso l'elettrodo ad alta tensione, dove un getto di idrogeno li libera dagli elettroni. Gli ioni positivi cos\u00ec ricavati vengono quindi ulteriormente accelerati verso il bersaglio fisso costituito dall'elettrodo a terra. Il massimo potenziale raggiunto da un acceleratore Van de Graaff \u00e8 pari a 25,5 MV."}
{"id": "490118", "revid": "767487", "url": "https://it.wikipedia.org/wiki?curid=490118", "title": "The Wreckers", "text": "Le Wreckers sono state un duo di musica country statunitense, formatosi nel 2005.\nStoria.\nLe Wreckers nascono dall'idea di Michelle Branch di reclutare l'amica Jessica Harp, nel frattempo impegnata in un progetto solista, per creare assieme una nuova avventura musicale, basata sull'unione dello stile pop-rock di Michelle e di quello pi\u00f9 cantautoriale di Jessica. La curiosit\u00e0 di Michelle arriv\u00f2 dal fatto che molti suoi fans in pi\u00f9 occasioni le avessero parlato di questa ragazza con una voce e uno stile molto simile al suo. Il primo incontro tra le due avviene al tempo in cui le due ragazze erano ancora impegnate nella registrazione dei loro primi dischi, e Michelle rest\u00f2 tanto impressionata da scegliere Jessica come backing vocalist per alcuni live e alcune tracce del suo secondo disco \"Hotel Paper\". Formato il gruppo, in breve tempo incidono il loro primo pezzo sotto il nome di Wreckers, che prende il titolo di \"The good Kind\", inserito nella colonna sonora del telefilm \"One tree hill\". Le due appaiono anche in una puntata (8 febbraio 2005, programmazione USA) nel ruolo di loro stesse, cantando il pezzo. Alla fine del mese partecipano ad un tour assieme a Gavin DeGraw, Tyler Hilton, and Bethany Joy Lenz. Ben presto per\u00f2 Michelle manifesta il suo disappunto di andare in tour senza prima aver inciso un disco. Dopo aver rimandato pi\u00f9 volte la data, a causa della gravidanza della Branch e di problemi con la casa discografica, il 23 maggio 2006 esce il loro primo album, dal titolo \"Stand Still, Look Pretty\", l'uscita \u00e8 seguita da un tour di promozione, in giro per le radio. Al primo singolo \"Leave The Pieces\", che \u00e8 il loro pi\u00f9 grande successo finora, segue \"My Oh My\", pubblicato a met\u00e0 2006. Bench\u00e9 sia stata annunciata come terzo singolo la canzone \"Tennessee\", dopo mesi, niente \u00e8 stato confermato e non c'\u00e8 ancora un video in rotazione in tv. L'8 giugno le Wreckers cominciano ad esibirsi come Band di Supporto per il tour mondiale del cantante Keith Urban.\nAlla fine del tour estivo, terminato il 13 ottobre 2007, il duo si \u00e8 sciolto. Michelle Branch proseguir\u00e0 la carriera da solista."}
{"id": "490123", "revid": "695564", "url": "https://it.wikipedia.org/wiki?curid=490123", "title": "Van Terminator", "text": ""}
{"id": "490126", "revid": "35804", "url": "https://it.wikipedia.org/wiki?curid=490126", "title": "La merenda \u00e8 servita", "text": ""}
{"id": "490134", "revid": "767487", "url": "https://it.wikipedia.org/wiki?curid=490134", "title": "Yellow Submarine (film)", "text": "Yellow Submarine \u00e8 un film d'animazione del 1968 diretto da George Dunning con protagonisti i Beatles.\nTrama.\nIl paese di \"Pepelandia\" (\"Pepperland\") \u00e8 una terra paradisiaca e meravigliosa che si trova in fondo all'oceano, dove regnano la musica, i colori, i fiori, l'allegria e, soprattutto, l'amore. Tutto ci\u00f2 fino a quando si scatena l'orda dei Biechi Blu (\"Blue Meanies\"), mostri umanoidi blu con stivali alti, che pietrificano tutti gli abitanti e opprimono Pepelandia con la forza delle armi, rendendo il paese grigio, silenzioso e triste.\nStando a quanto detto dal loro capo, i Biechi Blu sembrano essere responsabili anche del crollo di Pompei.\nL'unico che si salva \u00e8 il capitano Fred, che, sfuggito ai Biechi Blu, prende il suo sommergibile giallo e va a Liverpool, dove incontra i Beatles e chiede loro aiuto perch\u00e9 liberino \"Pepelandia\" dalla tristezza.\nDal porto di Liverpool incomincia per i \"Fab Four\" un'incredibile avventura tra terre e isole lunari e psichedeliche e strane creature, attraversando ben 6 mari (il \"Mare del Tempo\", il \"Mare della Scienza\", il \"Mare dei Mostri\", il \"Mare del Niente\", il \"Mare delle Teste\" e il \"Mare dei Buchi\"). Attraversato quest'ultimo, i Beatles e il Giovane Fred sbarcano a Pepelandia, dove incomincia la sfida finale contro il capo dei Biechi Blu, che viene sconfitto anche con l'aiuto di un bizzarro individuo arci-dotto e clownesco, l'uomo inesistente (\"Jeremy Hilary Boob, Ph.D. - Nowhere Man\", \"Geremia\" nell'edizione italiana) che riesce infine, grazie alle canzoni del gruppo, a diventare qualcuno.\nI Beatles invitano i Biechi ad unirsi a loro e vivere insieme, cos\u00ec i Biechi comprendono la magia della musica che prima disprezzavano, conoscendo cos\u00ec l'amore e l'amicizia.\n\"Pepelandia\" \u00e8 di nuovo libera, e per festeggiare la liberazione i Beatles fanno un concerto insieme ai Biechi Blu, il cui capo \u00e8 diventato grande amico di Geremia.\nAnimazione.\nLo stile e la grafica del film - di cui fu art director l'illustratore e designer tedesco Heinz Edelmann - contrastano decisamente con quelli pi\u00f9 noti all'epoca, in particolare con lo stile della Disney e di altri prodotti hollywoodiani. Il film utilizza un tipo di animazione molto lontana dal realismo, dipingendo paesaggi psichedelici in cui si mischiano surrealismo e pop art.\nGeorge Dunning, che aveva gi\u00e0 lavorato alla serie dei cartoni animati sui Beatles, fu il supervisore principale del film, sovrintendendo a oltre 200 artisti per 11 mesi. Dunning ha diretto personalmente la sequenza di \"Lucy in the Sky with Diamonds\".\nColonna sonora.\nNella colonna sonora del film sono presenti diversi brani dei Beatles, tra cui:\nOltre ai brani dei Beatles, nella colonna sonora sono incluse varie composizioni strumentali di George Martin, incise sull'album omonimo.\nDistribuzione televisiva.\nFu proiettato al cinema nel 1969. Il lungometraggio fu trasmesso per la prima volta dalla televisione italiana (in bianco e nero) il giorno di Capodanno 1972, all'interno della rubrica del sabato sera \" Mille e una sera\", dedicata al cinema d'animazione d'autore."}
{"id": "490137", "revid": "1543377", "url": "https://it.wikipedia.org/wiki?curid=490137", "title": "W.A.S.P.", "text": "I W.A.S.P. sono un gruppo heavy metal statunitense, formatosi a Los Angeles nel 1982 da un'idea del polistrumentista Blackie Lawless e del chitarrista Randy Piper.\nSono celebri per i loro concerti molto energici e caratteristici, quasi sempre arricchiti da performance scabrose o cruente, colme di allusioni sessuali, sangue finto, scenografie eccentriche e soprattutto un vestiario di forte impatto, e fortemente ispirati alle esibizioni di Alice Cooper, il pioniere di questo tipo di spettacoli. Oltre agli W.A.S.P. in quegli anni trovarono successo anche gruppi come i Lizzy Borden, i Twisted Sister o i M\u00f6tley Cr\u00fce del primo periodo, che appartenevano allo stesso filone dello shock rock.\nGli W.A.S.P. vennero frequentemente classificati come hair metal a causa di una forte presenza scenica e di un look che ricordava fortemente quello esibito dai musicisti della corrente glam. In realt\u00e0, furono un'evoluzione di questo genere, andando a coniugare sonorit\u00e0 di puro stile glam statunitense con la potenza della scuola heavy metal britannica e le linee melodiche tipiche del rock and roll di stampo americano, oltre che dell'hard rock anni settanta stile Kiss.\nL'acronimo \"W.A.S.P.\", che in lingua inglese viene generalmente inteso come \"White Anglo-Saxon Protestant\" (\"Protestante Bianco Anglosassone\"), fu invece reinterpretato dai membri del gruppo perch\u00e9 significasse \"We Are Sexual Perverts\" (\"Siamo Maniaci Sessuali\"). In seguito emerse che il nome venne in realt\u00e0 ispirato da una vespa, che in inglese si pronuncia appunto \"wasp\". Le vendite della band sono stimate intorno ai 12 milioni di album venduti in tutto il mondo.\nBiografia.\nLe origini (1982-1984).\nI W.A.S.P. si formarono nel 1982 a Los Angeles, in California, in seguito all'incontro tra il polistrumentista Blackie Lawless e il chitarrista Randy Piper, i quali avevano gi\u00e0 lavorato insieme in due precedenti band, prima i \"Sister\" e poi i \"Circus Circus\". I Sister erano nati nel 1976 e nella loro formazione aveva militato anche Nikki Sixx, poi bassista dei M\u00f6tley Cr\u00fce. I Circus Circus invece avevano rimpiazzato i Sister negli anni dal 1979 al 1981, periodo durante il quale Blackie Lawless era anche impegnato coi London, un'altra heavy metal band che aveva fondato nel 1978..Anche nei London aveva militato Nikki Sixx. Curiosamente nei Cricus Circus militava anche Gary Holland, primo batterista dei Dokken e, qualche anno dopo, dietro i tamburi anche nella prima formazione dei Great White.\nLa prima formazione dei W.A.S.P. vedeva cos\u00ec Blackie Lawless nel ruolo di cantante e chitarrista ritmico e Randy Piper come chitarra solista. Ai due si aggiunsero l'ex Dante Fox Tony Richards nel ruolo di batterista e l'ex Sister Rik Fox al basso. Tuttavia, Fox venne in breve tempo allontanato dal gruppo (si unir\u00e0 agli Steeler di Ron Keel e Yngwie Malmsteen), venendo sostituito da Don Costa, anch'egli ex Dante Fox. Fu con questa formazione che i W.A.S.P. registrarono quattro demo tra il 1982 e il 1983, nell'ordine, \"Demo 1982\", \"Face the Attack\", \"1983 Demo\" e \"Second 1983 Demo\".\nSul finire del 1983 Costa lasci\u00f2 la band per unirsi alla band di Ozzy Osbourne e i W.A.S.P. ingaggiarono come sostituto il chitarrista Chris Holmes, con Lawless che pass\u00f2 al ruolo di cantante e bassista.\nIntanto, gi\u00e0 dal 1982 la band aveva iniziato ad esibirsi live. Il loro primo concerto prese luogo in un locale dell'Orange County chiamato \"The Woodstock\" e, gi\u00e0 nel maggio del 1983, i W.A.S.P. erano in grado di riempire gli oltre 3000 posti del \"Santa Monica Civic Hall\", venendo ingaggiati persino da uno dei locali pi\u00f9 noti al circuito rock di quegli anni, il \"Troubadour\".\nFu proprio durante uno di questi concerti che i W.A.S.P. furono notati da Rod Smallwood, al tempo manager degli Iron Maiden, che, impressionato dall'energia sprigionata dalla formazione, offr\u00ec in breve tempo alla band un contratto con l'etichetta discografica Capitol Records.\nIl successo (1984-1989).\nDopo alcuni mesi di lavoro in studio, usc\u00ec nel 1984 il primo album dei W.A.S.P., da titolo omonimo. Il disco fu ben accolto da pubblico e critica, fu disco d'oro e assicur\u00f2 alla band un lungo tour negli Stati Uniti e poi oltreoceano, nel \"British Tour 1984\", a cui per\u00f2 non prese parte Tony Richards, sostituito da Steve Riley, ex membro dei Keel.\nIl primo singolo estratto, il brano \"Animal (Fuck Like a Beast)\", fu immediatamente censurato dal P.M.R.C. a causa dei suoi contenuti ritenuti altamente scabrosi. Blackie Lawless si oppose fin da principio a questa censura ma invano, e il disco fu stampato escludendo la canzone e causando non poco l'indignazione della band. Ritenendo di fatto l'album incompleto, il gruppo si affid\u00f2 a una nuova casa discografica, la Music for Nations, la quale stamp\u00f2 e pubblic\u00f2 il singolo. Fu solo nel 1998, in un'edizione ristampata, che \"Animal (Fuck Like a Beast)\" sar\u00e0 inclusa per la prima volta tra le tracce dell'album d'esordio.\nIl secondo singolo della band, \"I Wanna Be Somebody\", riscosse un immediato successo ed entr\u00f2 fin dal debutto nelle prime posizioni delle classifiche statunitensi. Stessa acclamazione ebbero anche i successivi singoli \"L.O.V.E. Machine\", \"Sleeping (In the Fire)\", \"School Daze\".\nInoltre, la band fu contattata per una breve apparizione nel film \"Il demone delle galassie infernali\", e Blackie Lawless ottenne la possibilit\u00e0 di recitare, come personaggio minore, nel film \"This is Spinal Tap\".\nNel 1985 la band si ritrov\u00f2 nei \"Pasha Studio's\" di Los Angeles per iniziare le registrazioni del secondo album, intitolato \"The Last Command\" e pubblicato a maggio. Il disco, che comunque raggiunse la posizione numero 47 della classifica Billboard grazie a brani come \"Blind in Texas\" e \"Wild Child\" (traccia quest'ultima originariamente presentata a Nikki Sixx per i suoi M\u00f6tley Cr\u00fce ma che l'artista escluse perch\u00e9 non in linea con la voce del cantante Vince Neil,), pubblicati come singoli rispettivamente nell'ottobre '85 e nel giugno 1986, non biss\u00f2 il risultato commerciale del precedente, nonostante la certificazione di disco d'oro.\nLa traccia \"Running Wild in the Streets\" fu originariamente composta dai canadesi Kick Axe per i Black Sabbath, i quali per\u00f2 non accettarono di interpretarla. Verr\u00e0 quindi proposta e inserita nel disco dei W.A.S.P., re-accreditata come composta da Lawless.\nNello stesso anno fu pubblicato anche il primo video live della band, intitolato \"Live at the Lyceum, London\" registrato durante una tourn\u00e9e a supporto dei Kiss e pubblicato sotto forma di VHS dalla Castle Records.\nInoltre, sempre con \"Tormentor\", appaiono per qualche secondo sulla TV nel film \"Terror Vision - Visioni del terrore\". Praticamente, avendo lo stesso produttore ed essendo della stessa compagnia (Empire Pictures), \u00e8 un riciclo dal film del 1984 \"Il demone delle galassie infernali\". Poi, sempre nel film del 1986, il personaggio \"metallaro\" O.D. indossa anche una t-shirt dei W.A.S.P.\nDopo una lunga serie di concerti, anche Randy Piper abbandon\u00f2 la band, dichiarando di sentirsi ormai in un ruolo marginale all'interno della formazione. Non trovando un chitarrista che soddisfacesse le esigenze di Lawless, egli stesso decise di ricoprirne il ruolo. Al suo posto al basso verr\u00e0 ingaggiato Johnny Rod, ex componente dei King Kobra di Carmine Appice.\nNel 1986 la band registr\u00f2 e pubblic\u00f2 il suo terzo album, \"Inside the Electric Circus\".. Rispetto ai precedenti lavori, fu un disco pi\u00f9 \"morbido\" e caratterizzato da sonorit\u00e0 pi\u00f9 melodiche e pi\u00f9 in linea con la fiorente scena hair metal che in quegli anni quasi monopolizzava le radio. Lawless si dichiarer\u00e0 scontento proprio della produzione, definita troppo \"pulita\" e \"ammorbidita\", incapace di fare cogliere agli ascoltatori il rabbioso spirito della band.\nDal disco furono estratti i singoli \"9.5. - N.A.S.T.Y.\" e \"I Don't Need No Doctor\" (cover del brano degli Humble Pie rivisitata in chiave hard rock).\nSempre nel 1986, a Blackie Lawless fu proposto di recitare nel film \"Trock Or Treat\" (in Italia \"Morte a 33 giri\"), interpretando la parte del cantante \"Sammy Curr\". All'ultimo momento il produttore scelse al suo posto l'attore Tony Fields. In questa pellicola, fecero poi da comparse volti noti della scena heavy metal quali Ozzy Osbourne e Gene Simmons.\nNel 1987 i W.A.S.P. incisero il singolo \"Scream Until You Like It\" che divenne colonna sonora del film horror \"Ghoulies II\". Nello stesso anno pubblicarono anche l'album dal vivo \"Live...In the Raw\", numero 77 nella classifica Billboard, disco contenente anche due tracce inedite e registrate dal vivo: \"Manimal\" e \"Harder Faster\". Curiosamente, proprio quest'ultima canzone passer\u00e0 inosservata al duro controllo del P.M.R.C., sebbene dotata di un testo decisamente pi\u00f9 esplicito di quello di \"Animal (Fuck Like a Beast)\".\nSempre nel 1987, Riley abbandon\u00f2 la band per passare ai L.A. Guns. Fu sostituito da Frankie Banali, gi\u00e0 batterista dei Quiet Riot.\nNel 1988 fu pubblicato il secondo video dei W.A.S.P., intitolato \"Videos in the Raw\" e stampato dalla VGC. La VHS conteneva una raccolta dei video musicali fino ad ora pubblicati dal gruppo.\nLa svolta (1989-2000).\nNel 1989 i W.A.S.P. pubblicarono \"The Headless Children\", quarto album della band e considerato da molti il picco creativo della formazione losangelina. Gli eccessi degli esordi vennero accantonati in favore di sonorit\u00e0 volutamente pi\u00f9 dure e pi\u00f9 vicine alla scuola heavy metal britannica e, per la prima volta nella storia del gruppo, si usarono parti di tastiere, suonate da Ken Hensley, musicista degli Uriah Heep. Lita Ford, all'epoca fidanzata di Chris Holmes, partecip\u00f2 alle registrazioni del disco in qualit\u00e0 di corista. I singoli estratti dall'album furono \"Mean Man\", \"The Real Me\" e la ballata \"Forever Free\".\nNuovi cambi di formazione tornarono a tormentare la stabilit\u00e0 della band nel 1989. Questa volta a lasciare il gruppo fu il chitarrista Chris Holmes, allontanato da un Blackie Lawless alla ricerca di maggiore assolutismo, compositivo e non, all'interno della band. Questa dipartita, seguita da tre anni di totale silenzio da parte di Lawless e della formazione tutta, fece a lungo vociferare l'effettivo scioglimento del gruppo.\nInvece, nel 1992, i W.A.S.P. tornarono alle scene con un nuovo chitarrista, Bob Kulick, fratello di Bruce Kulick, all'epoca chitarrista dei Kiss, e furono in pochi mesi pubblicati i video \"The Story of Jonathan\" e soprattutto un nuovo album, denominato \"The Crimson Idol\", che si present\u00f2 come una rock opera. Dal disco furono estratti i singoli \"Chainsaw Charlie\", \"Hold on to my Heart\", \"The Idol\" e \"I Am One\".\nIl disco narra la storia di Jonathan, un ragazzino che fugge di casa con la sua sola chitarra per liberarsi dall'oppressione dei genitori. Il giovane diventer\u00e0 in breve tempo una vera e propria rockstar, raggiungendo di fatto il suo sogno. Ma la vita di sballo, droga e sesso lo logorer\u00e0 via via sempre di pi\u00f9, conducendolo fino a una triste, quanto epica, fine.\nLontano dallo stile che caratterizz\u00f2 la band nei suoi precedenti lavori, questo album aument\u00f2 lo spessore sia tecnico che musicale, raggiungendo quello che sar\u00e0 il vero apice sonoro del gruppo. La musica e i testi seguivano un ordine ricercato e Lawless pot\u00e9 ripercorrere nei brani, nascondendosi dietro il personaggio di Jonathan, alcuni momenti della sua infanzia e poi le debolezze e le paure della sua vita da famosa rockstar.\nTerminata una lunga serie di concerti che occup\u00f2 quasi due anni della carriera del gruppo, venne pubblicata la raccolta \"First Blood...Last Cuts\". Insieme all'antologia venne messa in vendita una raccolta di video musicali intitolata \"First Blood...Last Visions\" pubblicata con la PMI.\nNel 1995 i W.A.S.P. si ripresentarono con il disco \"Still Not Black Enough\", album inizialmente concepito come disco solista di Lawless. Molte delle canzoni di questo album seguirono le tematiche introspetive del precedente \"The Crimson Idol\" ma, a differenza di quest'ultimo, non seguono un filone narrativo. Nonostante canzoni di grande impatto emotivo come le ballads \"Keep Holdin' On\" e \"Breathe\" e la pi\u00f9 consona allo stile rabbioso dei W.A.S.P. \"Black Forever\", il disco non ottiene molti consensi di critica e pubblico. Di fatto nessun tour di supporto al disco venne organizzato lasciando presagire il peggio per il futuro della band.\nRiconosciuto il passo falso del precedente album, Lawless decise di fare alcuni cambi di formazione che portarono al ritorno di Chris Holmes, alla sostituzione di Rod con Mike Duda al basso e all'ingaggio del batterista Stet Howland.\nCon la nuova formazione fu pubblicato nel 1997 l'album \"Kill Fuck Die\", disco che ripropose gli antichi eccessi che avevano reso famoso il gruppo, ma rielaborando il tutto con sonorit\u00e0 sperimentali, ottenute mediante un massiccio impiego di sintetizzatori e distorsori elettronici.\nLe aspettative per questo album furono molto alte, ma lo stile volutamente industriale e lontano dallo stile originario della band decret\u00f2 un insuccesso di critica e pubblico. Nonostante questo, il tour di supporto riscosse un grande successo riportando in auge il nome della band che torn\u00f2 a fare spettacoli all'insegna dell'eccesso come in passato.\nNel 1998, per riappacificarsi con i sostenitori di vecchia data che non avevano apprezzato il cambiamento stilistico del gruppo, fu pubblicato il doppio live \"Double Live Assassins\", che ripropose anche i brani di \"Kill Fuck Die\" in una dimensione pi\u00f9 consona al gruppo.\nNel 1999, preceduto da un EP omonimo, fu pubblicato il disco \"Helldorado\", che vide il gruppo riavvicinarsi alle sonorit\u00e0 degli esordi. I testi ripresero ad essere trasgressivi, con liriche a incentrarsi nuovamente su tematiche riguardanti sesso, droga e divertimenti. L'album, che fu accolto tiepidamente dalla critica, riscontr\u00f2 i favori del pubblico e assicur\u00f2 ai W.A.S.P. una nuova tourn\u00e9e.\nGli anni recenti (2000-oggi).\nPoco dopo l'uscita di Helldorado, venne pubblicato il live \"The Sting\", disco che usc\u00ec con poca pubblicit\u00e0, ottenendo basse vendite e poco apprezzamento da parte dei fans. Oltre al disco dal vivo verr\u00e0 anche poi pubblicato il video.\nNel 2001 il gruppo pubblic\u00f2 un nuovo album, \"Unholy Terror\". Il tema dominante del disco fu la religione e la canzone \"Charisma\", assieme alla traccia omonima \"Unholy Terror\", si elevarono a brani colonna portante dell'intero album.\nCome avvenuto per \"Helldorado\", il disco fu attaccato duramente dalla critica che li accus\u00f2 di \"riciclarsi\", mentre i fans ne rimasero estasiati.\nAl termine delle registrazioni, Chris Holmes decise di lasciare nuovamente la band per dedicarsi ad altri progetti musicali. Non fu chiaro se, alla base di tale scelta, vi fu il riemergere o meno delle antiche ostilit\u00e0 con Lawless. Il suo posto, fin dal successivo tour, fu preso dal chitarrista Darrell Roberts, reduce da una breve esperienza con la band \"Tuff\".\nNel 2002 fu pubblicato l'album \"Dying for the World\", che vide il ritorno di Frankie Banali alla batteria. Segnato dalla tragedia dell'11 settembre 2001, scritto e composto frettolosamente da Lawless in risposta a quei disastrosi avvenimenti, il disco prese spunto dagli orrori reali del terrorismo e della guerra, sfruttandoli come tematica principale.\nMolte delle dichiarazioni di Lawless e compagni, spesso a favore di un intervento armato punitivo verso gli aggressori, valsero al gruppo la nomina di \"guerrafondai\" e \"anti-pacifisti\". La canzone \"Hell for Eternity\" fu l'emblema della loro linea di pensiero all'interno dell'album, il quale per\u00f2 non si rivel\u00f2 di successo.\nDopo un lungo tour, nel 2004 i W.A.S.P., forti del ritorno di Stet Howland nella formazione, registrarono due concept-album collegati tra loro, denominati \"The Neon God part 1 - The Rise\" e \"The Neon God part 2 - The Demise\".\nI due dischi si incentrarono sul tema della religione unito a tematiche riguardanti l'alienazione e la solitudine, raccontando la nascita di un leader di una setta religiosa dedita alla lussuria ed ossessionata dal delirio di onnipotenza (\"The Rise\"), che si conclude con il desiderio del protagonista di redenzione per i suoi peccati (\"The Demise\"). Nonostante le premesse, i due lavori non vennero particolarmente apprezzati dalla critica. L'unico singolo estratto da questi due album fu \"3 Song Sampler\", prodotto che riscosse poco successo a causa della scarsa diffusione.\nDal 2005 in poi la band sub\u00ec continui cambi di formazione. La stabilit\u00e0 fu trovata con Blackie Lawless, unico membro fondatore del gruppo ancora presente, come voce e chitarra ritmica, Doug Blair alla chitarra solista, Mike Dupke alla batteria e Mike Duda al basso.\nIl 16 aprile 2007 fu dato alle stampe \"Dominator\", album prodotto e distribuito dalla Demolition Records, nuova casa discografica del gruppo. Il disco raggiunse in Germania la posizione numero 72 delle classifiche musicali. Con questo album la band si riavvicin\u00f2 allo stile gi\u00e0 esibito in \"The Headless Children\" ed \"Unholy Terror\", arricchendosi di canzoni forti di un linguaggio metaforico pi\u00f9 o meno velato, che andarono a criticare pesantemente gli ideali delle politiche estere statunitensi. Questa volta la critica accolse positivamente il disco.\nA fine 2007, in occasione del quindicesimo anniversario dalla pubblicazione di \"The Crimson Idol\", Lawless decise di licenziare il tour di supporto per \"Dominator\" e di portare in tourn\u00e9e nuovamente l'album del 1992. Fu cos\u00ec proposta in sede live e per intero la scaletta del disco, oltre all'esibizione di qualche classico della band.\nIl 12 ottobre 2009 venne pubblicato Babylon, il nuovo album dei W.A.S.P., un disco tematico incentrato sulle figure dei Cavalieri dell'Apocalisse. \u00c8 un disco dal suono molto maturo e tipicamente heavy metal, nonostante sia ricco di rimandi ai primi lavori della band.\nNel disco figurano le tracce \"Crazy\", primo singolo estratto, e due cover, \"Burn\" e \"Promised Land\", scritte rispettivamente da Deep Purple ed Elvis Presley.\nIl 6 giugno del 2014, durante una conferenza stampa tenuta allo Sweden Rock Festival Blackie Lawless ha dichiarato che il nuovo album della band s'intitoler\u00e0 Golgotha ed uscir\u00e0 nel 2015. L'uscita del nuovo disco viene ufficializzata dal sito della band a maggio del 2015. Il disco \u00e8 uscito il 2 ottobre per l'etichetta austriaca Napalm Records. Subito dopo partir\u00e0 il tour mondiale che toccher\u00e0 anche l'Italia a novembre. Le tematiche del disco proseguono il discorso iniziato con la precedente uscita e confermano la svolta mistica del cantante della band.\nNel settembre del 2017 la band ingaggia il batterista Aquiles Priester (ex-Angra) per il \u201cRe-Idolized \u2013 The Crimson Idol 25th Anniversary World Tour\u201c, durante il quale verr\u00e0 eseguito interamente il disco The Crimson Idol, del 1992.\nStile e critiche.\nSignificato della sigla W.A.S.P..\nIl significato dell'acronimo W.A.S.P. non \u00e8 mai stato ufficialmente rivelato dalla band. Molti hanno ipotizzato che significasse \"We Are Sexual Perverts\", in quanto questa dicitura appariva scritta sul bordo dell'LP del primo album omonimo. Altri, cercando di interpretarlo in base alle tendenze shock rock del gruppo, ipotizzarono \"We Are Satan's People\" oppure \"Watch As Sinners Play\", o ancora \"We Are Satan's Preachers\".\nIn lingua inglese normalmente la dicitura WASP \u00e8 utilizzata per indicare i \"White Anglo-Saxon Protestants\", ovvero i \"Bianchi, Anglo-Sassoni, Protestanti\", l'etnia storicamente dominante negli Stati Uniti.\nFu pi\u00f9 volte domandato a Blackie Lawless di rivelare il senso dell'acronimo, ma il musicista rispose sempre in modo vago dicendo di non essere egli stesso certo del significato dell'abbreviazione. In un'occasione rispose ironicamente al giornalista:\nSi dice anche che la denominazione venne ideata dal primissimo bassista Rik Fox, ispirato dopo aver calpestato una vespa (in inglese \"wasp\") nella casa dove all'epoca abitava, e che fu poi il frontman a trasformarlo in acronimo con l'aggiunta della punteggiatura tra le lettere. L'ex bassista dichiar\u00f2 in un'intervista:\nIn tutta risposta, Blackie Lawless ha sempre negato la partecipazione di Rik Fox nei W.A.S.P., nonostante sia evidente il contrario, specie in virt\u00f9 dei ringraziamenti che lo vedono citato nella primissima demo della band, e di diverse foto scattate da Don Adkins Jr. durante le prime sessioni della formazione.\nIl caso \"Animal (Fuck Like a Beast)\".\n\"Animal (Fuck Like a Beast)\" fu il primo singolo dei W.A.S.P., una canzone volutamente perversa, trasgressiva e totalmente diversa rispetto alle canzoni usualmente esposte dal panorama hair metal degli anni '80.\nComposta dal frontman Blackie Lawless, questa canzone non riusc\u00ec ad essere inserita nel disco di esordio W.A.S.P. del 1984 a causa delle proteste del P.M.R.C., la societ\u00e0 di censura delle liriche ritenute offensive, che, da quel singolo in poi, controll\u00f2 ogni album e testo prodotto dal gruppo, instaurando in sostanza una vera e propria guerra legale ed ideologica con la band. Lawless ritenne di fatto l'album d'esordio incompleto, privato della canzone che, pi\u00f9 di tutte, diede notoriet\u00e0 alla band.\n\"Animal (Fuck Like a Beast)\" riuscir\u00e0 finalmente ad essere inserita nel disco solo in una riedizione dello stesso, ad opera dell'etichetta Music for Nations, oltre 10 anni dopo l'uscita originale. La canzone diventer\u00e0 comunque un enorme successo dei W.A.S.P., che non mancheranno mai di eseguirla nei loro concerti. Essa sar\u00e0 nuovamente oggetto di discussione per la sua esclusione nella raccolta dal vivo \"Live...In the Raw\" del 1987. Ancora una volta Lawless rest\u00f2 deluso della sua censura e incolp\u00f2 il P.M.R.C. di manipolare la sua creativit\u00e0.\nRecentemente Blackie Lawless ha espresso l'intenzione di non proporre pi\u00f9 dal vivo Animal, scatenando lo sgomento tra i suoi fans pi\u00f9 accaniti. Durante una intervista Lawless stesso ha ribadito che l'esclusione di Animal dalla set-list non ha motivazioni di carattere religioso, ma perch\u00e9 pur non rinnegando il passato stilistico della band, ritiene sia pi\u00f9 giusto sacrificare Animal a favore di altri brani pi\u00f9 significativi dello status attuale, non negando un suo futuro ripescaggio.\nW.A.S.P. e Mot\u00f6rhead.\nNel 1997 i W.A.S.P. condivisero un'importante tourn\u00e9e mondiale con l'affermata band hard rock/heavy metal Mot\u00f6rhead. Questo tour, pi\u00f9 che per la qualit\u00e0 musicale espressa, rimase famoso per il violento contrasto che nacque tra i due gruppi, conclusosi addirittura con una rissa, che stup\u00ec il mondo della musica.\nW.A.S.P. e Mot\u00f6rhead si erano accordati prima di iniziare il tour per alternarsi il ruolo di headliners durante le tappe del tour. I W.A.S.P. per\u00f2 non avevano del tutto accettato questa divisione e iniziarono ad ostacolare i compagni di tour per appropriarsi del titolo di band principale. In un primo momento i W.A.S.P. cercarono di discutere verbalmente di questo fatto con gli stessi Mot\u00f6rhead, che per\u00f2 non accettarono di lasciare il ruolo di \"headliner\" in mano solo alla band shock rock. Cos\u00ec, non dandosi per vinti, Lawless e compagni sabotarono il sistema di amplificazione della \"band rivale\", sperando che il gruppo subisse un ritardo di organizzazione tale da assicurargli lo spazio musicale dell'intero show. Non ottenuto nuovamente nessun risultato, la band continu\u00f2 ad infastidire i Mot\u00f6rhead spargendo nei loro camerini piume di gallina e altre sorprese, rendendo di fatto la vita \"on tour\" della band insopportabile. Il gruppo per\u00f2 sorvol\u00f2 nuovamente l'accaduto e prosegu\u00ec la tourn\u00e9e.\nIl fatto peggiore dell'intera rivalit\u00e0 avvenne dopo un concerto a Cincinnati quando Blackie Lawless aspett\u00f2 il frontman dei Mot\u00f6rhead Lemmy Kilmister gi\u00f9 dal palco e lo colp\u00ec pi\u00f9 volte con violenti pugni.; il musicista inglese non reag\u00ec a nessuna delle percosse e corse in ritirata verso i suoi roadie. Dopo l'accaduto, i Mot\u00f6rhead decisero definitivamente di annullare tutte le ultime date del tour, nonostante la volont\u00e0 di Blackie e compagni di proseguire da soli, soddisfatti delle loro malefatte.\nIl comunicato ufficiale dei W.A.S.P. nascose i fatti accaduti giustificando l'abbandono dei Mot\u00f6rhead per motivi di soldi. Infatti secondo questa versione gli incassi del tour, che sarebbero stati da spartire tra W.A.S.P. e Mot\u00f6rhead, non erano cos\u00ec elevati da soddisfare entrambe le band, e quindi questi ultimi, avendo calcolato circa 40.000 dollari di perdita a fine tour, decisero di concludere il viaggio promozionale anzitempo.\nNel settembre del 2012, Blackie Lawless \u00e8 tornato a parlare della vicenda, in un aneddoto tratto dal suo diario, chiudendola per\u00f2 definitivamente. Lui e Lemmy pare che avessero dunque chiarito e fossero tornati ad essere in buoni rapporti; tutto quello che \u00e8 successo in quell'occasione, sempre a detta di Blackie, \u00e8 stato un grande malinteso nato per colpa degli organizzatori che hanno detto alcune cose ai Mot\u00f6rhead, ed altre ai W.A.S.P.\nI concerti.\nI primi tour.\nFin dalla prima esibizione live del gruppo, i W.A.S.P. inscenarono quella che \u00e8 forse l'azione forse pi\u00f9 famosa del gruppo, ovvero \"l'uccisione della ragazza\". Il numero iniziava durante la canzone \"Tormentor\". Blackie scopriva un telo che nascondeva una giovane donna, con braccia e gambe legate ad un sostegno, mezza nuda e imbavagliata, e fingeva cos\u00ec, con tanto di effetti speciali, di sgozzarla, tra lo stupore e l'orrore del pubblico. Nonostante questo numero avesse reso i W.A.S.P. molto popolari nei primi anni ottanta, esso gli valse anche molte critiche e censure, che portarono anche a diverse limitazioni della scena.\nUn'altra azione esibita regolarmente era quella che vedeva il lancio di carne fresca sul pubblico che veniva portata sul palco, tagliata dai musicisti con un'ascia e gettata tra gli spettatori. Blackie raccont\u00f2 in un'intervista che, alla fine di uno show, alcuni fan lo avvicinarono con in mano la carne che aveva gettato in precedenza, chiedendogli di autografargliela. Dopo aver lasciato la firma sulla carne, gli stessi fan gli regalarono un cervello di cane, una testa di maiale e parti di topi. Blackie rimase incredulo per questo fatto e pot\u00e9 solo dire:\nAltri scherzi esibiti sul palco in quegli anni, oltre ai pi\u00f9 usuali fuochi pirotecnici, furono il pasto di vermi, docce di piume sulla folla, bevute di finto sangue da teschi o giochi con motoseghe o coltelli.\nIl \"The Last Command Tour\".\nIl \"The Last Command Tour\" vide una notevole riduzione di violenza e sangue nei concerti dei W.A.S.P., ormai in parte arresisi al potere della censura. Il gruppo riusc\u00ec per\u00f2 a conservare alcuni importanti numeri, primo tra i quali quello della bevuta del sangue dal cranio, potenziato e reso pi\u00f9 spettacolare con la creazione di un unico immenso teschio in cui i musicisti entravano e si servivano della rossa bevanda.\nIl P.M.R.C non riusc\u00ec a bloccare neppure i giochi di Blackie con le motoseghe. Questi numeri costarono per\u00f2 al frontman, per ben tre volte nell'arco del tour, tagli al costume e alla sua stessa carne dovuti a errori di valutazione.\nUno di questi, avvenuto in Finlandia, provoc\u00f2 al cantante molti punti di sutura. Dimesso dall'ospedale disse:\nL\"'Electric Circus Tour\".\nL\"'Electric Circus Tour\" vide un parziale ritorno ai numeri esibiti negli show degli esordi e quindi un nuovo aumento di sangue, violenza e numeri pirotecnici rispetto alla precedente tourn\u00e9e. L'intero palco venne trasformato in un circo, dominato da luci e tele rosse e bianche. Dietro al batterista furono posizionati enormi scalini dove i W.A.S.P. potevano salire e scendere a piacimento.\nIl pezzo pi\u00f9 importante e innovativo dello show fu il lancio di palle esplosive contro una motosega azionata da Blackie. Il numero era chiaramente ad alto rischio per il cantante che, in uno show a Dublino, sub\u00ec gravi ustioni a causa di un errore quando una delle palle esplose in modo imprevisto e i pantaloni del musicista presero fuoco. Le fiamme divamparono fino ai glutei e Lawless non pot\u00e9 fare altro che gettarsi a terra attendendo che gli addetti lo spegnessero. Fu ricoverato in ospedale per alcuni giorni ma non riport\u00f2 danni o ferite serie.\nIl \"Monsters of Rock\" del 22 agosto 1987.\nIl Monsters of Rock del 22 agosto 1987 fu il primo festival a cui i W.A.S.P. parteciparono e fu anche il primo show a riproporre lo storico numero dello sgozzamento della donna.\nA met\u00e0 concerto Blackie rivel\u00f2 una ragazza in topless, legata ad un enorme ruota di tortura, con la faccia coperta da un telo nero. Il musicista si avvicin\u00f2 alla vittima e con un colpo secco finse di sgozzarla, accompagnato dagli incitamenti del pubblico.\nIl musicista, in un'intervista successiva allo show, disse che la scena era in realt\u00e0 stata ideata in modo differente. La variazione alla teatralit\u00e0 del gesto fu imposta dal manager dei Bon Jovi che richiese una limitazione del numero dicendo che con esso i W.A.S.P avrebbero tolto attenzione ai successivi headliner, tra cui il musicista hard rock del New Jersey. Lawless raccont\u00f2 comunque la versione originale:\nI W.A.S.P. comunque riuscirono a causare ben 2000 dollari di danno all'evento, rompendo le loro chitarre e apparecchiature.\nL\"'Headless Children Tour\".\nL\"'Headless Children Tour\" vide il palco dei W.A.S.P. totalmente rivoluzionato. L'idea di questo show fu di migliorare la gravit\u00e0 e pesantezza dell'insieme rendendo il tour totalmente differente da ogni altro concerto precedente, eliminando le violenze delle prime esibizioni e introducendo un messaggio di base molto pi\u00f9 pesante e insopportabile.\nSul palco fu ricreata la copertina dell'ultimo album in tre dimensioni e all'inizio dello show un enorme schermo video mostr\u00f2 immagini di violenze varie. Successivamente lo schermo proiett\u00f2 immagini delle maggiori carneficine della storia, incentrandosi soprattutto sulla figura di Hitler e sulle violenze della Guerra del Vietnam e di vari Klan, e durante la canzone \"Thunderhead\" lo schermo mostr\u00f2 persone drogate e ubriache, e Blackie, terminato il brano, approfittava della situazione per lanciare messaggi sulla pericolosit\u00e0 delle droghe.\nL\"'Headless Children Tour\" mise cos\u00ec in luce dei nuovi W.A.S.P., artisti pi\u00f9 interessati alla salute della gente e agli avvenimenti del mondo. Infatti, il messaggio principale dello show fu, come ricord\u00f2 Blackie:\nIl \"Crimson Idol Tour\".\nIl \"Crimson Idol Tour\" vide una diminuzione della spettacolarit\u00e0 del concerto, cercando di concentrare l'attenzione dello spettatore sulla parte musicale. Il palco fu caratterizzato da una grandissima tela raffigurante la cover dell'album \"The Crimson Idol\" sulla quale venivano proiettate anche le rispettive copertine dei precedenti album, riprendendo quindi in parte l'idea dell\"'Electric Circus Tour\".\nNei vari show non furono mai inserite scene di violenza o esibizioni create con l'intento di stupire il pubblico. Tutto and\u00f2 ad incentrarsi solo e unicamente sulla musica e lo slogan del tour fu:\nIl \"Kill Fuck Die Tour 1997\".\nIl \"Kill Fuck Die Tour 1997\" torn\u00f2 invece a riproporre le violenze esibite negli show originali. Durante la canzone \"Kill your Pretty Face\" Blackie era infatti solito rivelare una suora, attaccata ad una grossa croce con catene in modo che le sue gambe fossero aperte. Allora il musicista, posizionatosi di fronte alla suora, affilava un coltello attaccato alla sua cintura, facendo finta di voler uccidere la donna.\nIl numero raggiunse la sua massima violenza quando, in un concerto in Europa, Blackie decise di fingere di violentare la suora. Il musicista mise il proprio volto tra le gambe della suora e poi ne estrasse un finto feto coperto di sangue. Il cantante piazz\u00f2 il feto intorno al suo collo e successivamente lo impal\u00f2 alla sua cintura.\nUn'altra versione del numero fu esibita in un concerto a New Jersey nel settembre 1998 quando Blackie sostitu\u00ec la suora con una bambola di Marilyn Manson. Blackie leg\u00f2 la bambola con un cappio sul palco e la violent\u00f2. Nuovamente estrasse da essa un feto ma poi le tagli\u00f2 la testa, le estrasse il cervello e lasci\u00f2 il finto sangue scorrere sul suo corpo.\nUn altro numero esibito durante il \"Kill Fuck Die Tour 1997\" faceva s\u00ec che, durante la traccia \"The Horror\", Blackie saltasse sulla piattaforma al fianco del batterista per svelare un maiale legato ad un palo. Il musicista prendeva poi un grosso coltello e tagliava via la testa all'animale. La finzione si concludeva con Blackie che mostrava il suo trofeo al pubblico acclamante, mentre un getto di piume appiccicose cadeva sulla folla.\nL\"'Helldorado Tour 1999\".\nCon l\"'Helldorado Tour 1999\" i W.A.S.P. tornarono a incentrare i loro concerto maggiormente sulla musica, abbandonando ogni numero violento. Il tour vide i W.A.S.P. produrre un rock notevolmente rafforzato e potenziato da volumi altissimi. L'atmosfera divenne schiacciante, con il gruppo che ripropose tutti i pi\u00f9 grandi successi della sua carriera, sostenuto dalle sole luci e grandi giochi pirotecnici.\nL'unico evento violento ancora proposto fu il pasto di vermi seguito dal successivo lancio di piume sul pubblico. Tale stile di esibizione live si mantenne per i successivi anni, salvo che per l'aggiunta di una grossa demoniaca scultura in metallo (chiamata \"Elvis\") posta al centro del palco. Su di essa i componenti del gruppo potevano arrampicarsi con facilit\u00e0, creando un effetto di maggiore drammaticit\u00e0 allo show.\nLa scultura per\u00f2, a causa del suo enorme peso e della sua grandezza, fu causa di frequenti interruzioni delle tourn\u00e9e del gruppo, visto che spesso i palcoscenici dove i W.A.S.P. si esibivano non erano in grado di sopportarne la massa. Per questo negli anni recenti \u00e8 stata totalmente abbandonata."}
{"id": "490142", "revid": "1825453", "url": "https://it.wikipedia.org/wiki?curid=490142", "title": "Societ\u00e0 Sportiva Dilettantistica Rapallo R. 1914 Rivarolese", "text": "La Societ\u00e0 Sportiva Dilettantistica Rapallo R. 1914 Rivarolese \u00e8 una societ\u00e0 calcistica di Rapallo, nella citt\u00e0 metropolitana di Genova.\nIl nucleo dell'attuale societ\u00e0, il Circolo Sportivo Ruentes, fu fondato l'8 agosto del 1914 ed ebbe quale primo presidente lo studente in legge Eugenio Giuffra. Nel 1936 si sciolse in due distinte societ\u00e0: il GS Littorio e il Dopolavoro Commercio Rapallo per poi ricostituirsi nel 1937 con il nome di Associazione Calcistica Tigullia. Due anni dopo cambi\u00f2 nome in Associazione Calcistica Rapallo, denominazione che rimase immutata fino al 1984 quando divenne Associazione Calcistica Rapallo Ruentes 1914.\nLa Rapallo Rivarolese, cos\u00ec localmente denominata, disputa i suoi incontri e allenamenti interni della prima squadra presso il locale campo sportivo \"Umberto Macera\" di Rapallo; il settore giovanile, invece, disputa gli allenamenti e gare presso l'impianto \"Torbella\" del quartiere genovese di Rivarolo. La sua uniforme di gara \u00e8 una maglia a strisce bianco-nere con pantaloncini e calzettoni bianchi.\nNei suoi quasi cent'anni di storia ha militato, oltre che nei gironi regionali, anche in Serie C nel 1950-51, 1962-63 e dal 1965 al 1968. Il 10 giugno del 1962 il Rapallo Ruentes disput\u00f2 un'amichevole in Spagna contro il , terminata con una sconfitta 8 a 0.\nAttualmente la societ\u00e0, che nell'estate del 2019 ha incorporato per fusione il club genovese della Rivarolese, con il conseguente cambio di denominazione, milita nel campionato di Eccellenza Liguria.\nStoria.\nLe origini.\nUfficialmente la societ\u00e0 venne formata, con il nome di \"Circolo Sportivo Ruentes\", l'8 agosto del 1914 con la nomina a presidente del giovane Eugenio Giuffra, studente in legge. Inizialmente, a causa dell'imminente scoppio della Prima guerra mondiale e della stagione estiva, costrinse ad indirizzare l'attivit\u00e0 sportiva verso il nuoto e il podismo, lasciando quasi nell'ombra il calcio. Il 18 settembre sub\u00ec la prima sconfitta esterna contro la societ\u00e0 chiavarese Entella per 4 reti a 1.\nLa prima vittoria esterna arriv\u00f2, sempre nel 1914, con la nuova societ\u00e0 tigullina Lavagnese vincendo in quell'occasione per 3 reti a 1. Il 14 novembre, durante la trasferta contro il Santa Margherita, la squadra con a capo il presidente protest\u00f2 animatamente contro l'arbitro e il campo sammargheritese, costringendo il rapido ritiro negli spogliatoi con il risultato parziale di 1 a 0 a danno del Ruentes. Il campionato del 1914 prosegu\u00ec con amichevoli cittadine e con altre squadre comprensoriali, tra cui la Pro Recco il 26 dicembre concludendo la partita con il risultato di parit\u00e0 4-4 e il giorno seguente - 27 dicembre - con una vittoria per 4 reti a 0 contro il San Filippo di Rapallo.\nIl 13 febbraio 1915 venne nominato presidente il ragionerie Gaetano Ettore Vassallo in un clima teso e sconvolto per i primi fragori della Grande Guerra. Il 15 febbraio si gioc\u00f2 nella vicina Zoagli contro la Pro Zoagli, vincendo per 7 reti contro le 4 segnate dalla squadra zoagliese. Nello stesso pomeriggio tre giocatori del Ruentes partirono per il fronte bellico cos\u00ec come molti altri giocatori rapallesi. Seguiranno nello stesso periodo altri incontri di campionato vittoriose quali contro la formazione del Circolo Giovanile di Lavagna (2-1), il 21 marzo con il Pro Lavagna (2-0) ed il 28 marzo contro l'Esperia di Chiavari per 3 reti a 0.\nLa guerra interruppe i campionati rimandando nei campi da calcio le squadre nazionali, tra cui il Ruentes, solamente nel 1919. La prima partita dopo il conflitto bellico fu disputata a Lavagna contro il Centro Giovanile vincendo 2 reti a 1, risollevando l'onore dei giocatori ruentini distrutti dal fragore bellico e scongiurando un imminente dissolvimento che avrebbe potuto verificarsi dopo lo scioglimento dell'Ardita Juventus di Santa Margherita Ligure durante la guerra.\nAnni venti.\nIl 28 marzo del 1920 con solenne cerimonia venne ufficialmente inaugurato il nuovo campo sportivo dedicato poi negli anni quaranta al concittadino Umberto Macera deceduto nella seconda guerra mondiale. Prima di allora il Ruentes aveva sempre disputato le gare casalinghe in un campetto, ceduto gentilmente dalla parrocchia rapallese, ma a ragione dell'imminente campionato si decise di edificare un nuovo stadio pi\u00f9 consono.\nLe partite inaugurali furono contro la Societ\u00e0 Sportiva Pro Recco - finita con la parit\u00e0 di 2-2 -, contro l'Aurora di Riva Trigoso (8-2) e la Lavagnese per 8 reti a 3. Il 2 maggio 1920 si disput\u00f2 la prima partita fuori dal Tigullio contro l'Edera di Genova vincendo per 1 a 0. La breve stagione calcistica dei \"bianco-neri\", divenuti i colori ufficiali sostituendo i precedenti \"bianco-blu\", si concluse con un consultivo di sei vittorie ed un pareggio.\nTra le gare disputate nel campionato 1919-1920 si ricordano le locali: Salus F.B.C. di Camogli vinta 4 a 1 e contro la U.S. Sestrese vinta con 4 reti a 1. Contro le squadre genovesi si ricordano le vittorie contro il Circolo San Giacomo (3-1), lo Sport Club (7-1), i Piccoli Veloci (1-0) e la Serenitas (1-0). L'ultima partita di campionato fu disputata a Genova contro la Societ\u00e0 Sportiva Sanit\u00e0 con la vittoria per due reti a zero.\nIl 10 dicembre dello stesso anno viene steso il primo statuto, con 55 articoli, nella quale si discipliner\u00e0 l'ordinamento della societ\u00e0 per il prossimo campionato di Promozione nonostante la presenza del Circolo Sportivo Ruentes in tale schieramento fosse incerta per motivi economici. Fu bandita per risollevare le casse della societ\u00e0 una sottoscrizione che vide tra i sostenitori anche il console del Cile Giacomo Castagneto e si organizzarono in citt\u00e0 partite di pre-campionato contro l'Unione Sportiva Albarese di Albaro (persa 2 a 4), la Fulgor di Genova (vinta 7 a 2), il 17 dicembre contro la genovese Balilla S.C.V. (2-2), l'Unione Sportiva Cavalletto (vinta 3 a 0), la C.C.S. Santa Margherita di Genova (persa 1 a 3) e la Societ\u00e0 Sportiva Alessandro Volta di Genova vinta per 6 reti a 3.\nGli incontri pre-campionato terminarono con le vittorie sulla Societ\u00e0 Calcistica Aquila di Genova (3-0), sulla C.C. Orientale (2-1), sul Grifone FBC di Genova (2-1) e nell'ultima partita contro la S.C. Aquila per 10 reti a 1.\n1920-1921.\nIl campionato 1920-1921 vide il Ruentes gareggiare nel girone F assieme al Tigullio di Santa Margherita Ligure, l'Entella di Chiavari, la Societ\u00e0 Sportiva Virtus e il Veloce Club Spezia entrambe spezzine. La prima partita fu contro il Tigullio che vide la sconfitta per 1 rete a 2 causato, secondo i resoconti dell'epoca, dal forte campanilismo tra le due squadre delle citt\u00e0 costiere vicine. Segu\u00ec la vittoria sulla Fiorente F.C. (3-0) e le sconfitte contro l'Entella (3-1) e Societ\u00e0 Sportiva Virtus della Spezia (4 a 2).\nLa successiva partita contro la genovese Balilla S.G.V. - vittoria del Ruentes per 2 a 0 - fu al centro di un'ampia polemica che ebbe strascico sui giornali locali a causa della pubblicazione di una lettera, giudicata all'epoca \"ingiuriosa e minacciosa\" contro il Ruentes, sul quotidiano Cronache Sportive di Genova. La societ\u00e0 ruentina, riunita in seguito in un'assemblea straordinaria, ne richieder\u00e0 la deplorazione dell'articolo e la nomina di un'apposita commissione d'inchiesta da parte della commissione regionale della F.I.G.C. per verificare e dare un giudizio sulla vicenda. La Federazione, che per istituire la commissione avrebbe dovuto sborsare 1.000 lire donate in seguito in beneficenza in caso di condanna di una delle due parti, prefer\u00ec archiviare il caso.\nIl campionato - dopo altri incontri con altrettante squadre di Genova e levante ligure - termin\u00f2 nell'aprile del 1921 con 15 vittorie, 8 sconfitte, 3 nulle o pari, 78 goal fatti e 42 subiti per un totale di 26 partite disputate; la partita con pi\u00f9 goal fu contro la genovese Aquila vinta per 13 reti a zero. A sette anni dalla fondazione il 21 agosto 1921 avviene l'inaugurazione del Gagliardetto ufficiale del Circolo Sportivo Ruentes a scacchi bianco-nero con il simbolo dei grifoni.\n1921-1922.\nIl campionato di Promozione 1921-1922 vide la collocazione del Circolo Sportivo Ruentes nel girone A della riviera di levante tra le squadre locali del Tigullio di Santa Margherita Ligure e l'Entella di Chiavari; le prime due giornate videro proprio le squadre chiavarese e sammargheritese vincitrici sul Ruentes, la prima per 2 reti a 1 mentre la seconda con un risultato di un goal a zero. L'attivit\u00e0 calcistica riprese con incontri amichevoli contro il Tigullio (0-0) e il Sestri Levante 1919 (2-2) dove quest'ultima si ritir\u00f2 negli spogliatoi per un calcio di rigore concesso alla squadra ruentina.\nIl Ruentes super\u00f2 per 5 reti a 1 il Forti e Veloci di Genova nel 15 gennaio del 1922, dopodich\u00e9 sub\u00ec la prima sconfitta dalla genovese Grifone F.B.C. con il risultato di 1 a 0. Dopo un incontro con una rappresentanza inglese il 23 febbraio (2-2) e una breve pausa, il circolo ruentino riusc\u00ec a battere il Sestri Levante (2-1) e pareggiando 1-1 con la Fiorente F.B.C. di Genova.\nIl campionato si concluse con l'organizzazione delle finali di Promozione e di Terza Categoria. Incontr\u00f2 il 22 settembre del 1922 la Sampierdarenese - quest'ultima finalista del Campionato Nazionale - perdendo 4 a 0, il 30 settembre le riserve del (2-2), e in ultimo le due vittoriose partite contro il Risorgimento Calcistico (4-3) e Societ\u00e0 Sportiva Serenitas (2-0).\n1922-1923.\nAll'inizio del 1923 venne fondato a Rapallo un nuovo circolo sportivo, i \"Nuovi Calciatori Rapallesi\", e il Ruentes partecip\u00f2 in quell'anno nel campionato di III Divisione Regionale arrivando secondo dopo la Fiorente nel girone di andata; nel girone di ritorno gioc\u00f2 vittoriosamente contro il San Gottardo (5-2) il 18 febbraio, contro la Nazionale Liguria l'11 marzo (6-0) e l'Aquila il 18 marzo per 1 rete a 0. Partecip\u00f2 alle fasi finali assieme ai Veloci Embriaci di Genova ed al Miramare di Savona nonostante la sconfitta in campionato contro la Fiorente (0-3).\nLe finali iniziarono l'8 aprile del 1923 vincendo per 3 a 1 contro il Veloci Embriaci, a seguire la sconfitta con le riserve del (2-3) e il 22 aprile con la vittoria per 4 a 0 contro la savonese Miramare. A Rivarolo nel 29 aprile si disputa il match contro il Veloci Embriaci con una pesante sconfitta per 5 reti a 0, ma la vittoria con il Miramare fece s\u00ec che il Ruentes ebbe lo stesso risultato in classifica con i primi. Il necessario spareggio si gioc\u00f2 sul campo neutro della societ\u00e0 Andrea Doria di Genova il 20 maggio del 1923; la partita si concluse con la vittoria dei Veloci Embriaci per 6 a 1 che si qualificarono in II Divisione per l'anno successivo.\n1923-1924.\nLa stagione calcistica inizi\u00f2 con alcuni incontri pre-campionato a Genova contro l'Edera (persa 4 a 2), il 30 settembre con l'Entella terminando il match con il risultato di 1 a 1 e il 7 ottobre contro il Sestri Levante (risultato non pervenuto). Le elezioni del 18 ottobre porteranno la nomina del nuovo presidente Giovanni Felugo, a seguito delle dimissioni del precedente ragionier Vassallo, e la comunicazione della Lega Calcistica di inserire il Ruentes nel girone D. Nel girone di andata la classifica vide il circolo ruentino al terzo posto dopo l'Entella e il Tigullio, mentre il ritorno si concluse al 4\u00ba posto con 9 punti (pari merito con il Sestri Levante) dopo il Tigullio, Pegazzano (La Spezia) ed Entella con 11 punti.\nIl 4 maggio del 1924 partecipa, oltre a vari incontri amichevoli, alla \"Coppa Barabino\" vincendo a Bolzaneto la squadra genovese La Rondine per 9 reti a 1; prima della pausa estiva un nuovo rinnovamento dei soci al consiglio direttivo port\u00f2 la nomina del presidente Umberto Grasso.\n1924-1925.\nNell'estate del 1924, nella quale i nuovi dirigenti si dedicarono inoltre alla pallanuoto, il Ruentes affront\u00f2 in agosto una partita amichevole casalinga contro una formazione inglese battendola 2 a 1 e il 15 settembre contro il Brignole Sport di Genova (5-0). Altre partite pre-campionato si disputarono a Genova contro la Fulgor il 22 settembre (persa 2-1) e a Rapallo il 28 settembre con il Circolo Libero Sport di Genova (vinta 4-0). Nella stessa giornata fu eletto presidente Manlio Piaggio e fu decisa l'iscrizione al campionato di III Divisione previsto per la met\u00e0 di novembre.\nIl 1\u00ba e il 2 novembre, a pochi giorni dall'effettivo inizio del campionato, il Ruentes partecip\u00f2 alla \"Coppa Maino\" assieme ad altre squadre del comprensorio (Tigullio, Entella, Sestri Levante) vincendo la finale contro il Sestri Levante per 2 reti a 1. Inserito nel girone A concluse il campionato al 2\u00ba posto con 8 punti preceduto dalla spezzina Pegazzano (11 punti) qualificandosi cos\u00ec alla semifinale contro Italia Nuova, Ventimigliese, Genovese e Grifone Ausonia per la promozione in II Divisione che per\u00f2 vide il Circolo Sportivo Ruentes arrivare quartultimo.\n1925-1926.\nDopo alcuni incontri calcistici estivi ed autunnali tra cui contro il Pontedecimo (2-1), la sconfitta in trasferta con la (2-0) e la nomina del presidente Giovanni Felugo, si organizz\u00f2 dal 1 al 4 novembre la \"Coppa d'Argento \"Citt\u00e0 di Rapallo\"\" vincendo il trofeo cittadino. Il Ruentes fu inserito nell'imminente campionato 1925-1926 dalla Lega Nord della F.I.G.C. nel girone A della Liguria e, forse per reperire nuovi rinforzi monetari, si organizz\u00f2 nel frattempo una raccolta di fondi per il circolo sportivo.\nLa prima avversaria del campionato di III Divisione fu l'Entella che riusc\u00ec a vincere la partita (3-2) il 28 novembre del 1925, ma gli altri risultati positivi contro la genovese Quarto (4-0), Sestri Levante 1919 (2-3) e Pegazzano (9-0) portarono il Ruentes al 3\u00ba posto con 6 punti nel girone di andata. Nello stesso periodo (gennaio 1926) la raccolta fondi che si svilupp\u00f2 nell'America Latina tra gli emigranti rapallesi raccolse la cifra di 615 pesos (equivalenti a 1.974,50 lire dell'epoca) nella citt\u00e0 di Valpara\u00edso e di 835 pesos (2.539,50 lire) a Iquique.\nIl girone di ritorno vide la vittoria del Ruentes per cinque volte su sei partite totali conquistando cos\u00ec l'accesso alle fasi finali per la promozione in II Divisione con gli stessi punti della sammargheritese Tigullio (15 punti), ma con un quoziente reti a vantaggio dei ruentini. Il 5 aprile, nelle partite post campionato, riusc\u00ec a vincere a Rapallo contro il (quest'ultima campione della I divisione) per 3 reti a 2, ma perse l'amichevole con il del 14 aprile (5-2).\nLa FIGC Lega Nord - poco prima dell'estate del 1926 - comunic\u00f2 la sistemazione dei gironi finali del campionato di III Divisione e il Circolo Sportivo Ruentes fu inserito, per la conquista della II Divisione, assieme a tre squadre della Toscana (Carrarese, Pietrasanta e Signa) e a due squadre dell'Emilia (Faenza e Sassuolo). Le fasi finali del girone di andata si conclusero al secondo posto con 7 punti, preceduto dal Signa con 9 punti, e il girone di ritorno con 14 punti; la classifica fu per\u00f2 rivista a seguito di una denuncia presentata dal Ruentes alla Federazione per presunti atti di corruzione che porter\u00e0 alla squalifica della societ\u00e0 sportiva di Faenza (e al pagamento di una multa pari a 2.000 lire) e garantendo cos\u00ec l'accesso in II Divisione.\nNegli stessi tempi venne inoltre comunicata la somma raggiunta della precedente sottoscrizione del campionato 1925-1926 che arriv\u00f2 a 13.408,20 lire.\n1926-1927.\nIl Ruentes fu inserito nel girone A del campionato di II Divisione assieme a quattro squadre della Liguria (Vado F.C. di Vado Ligure, Rivarolese di Rivarolo, Corniglianese di Cornigliano e U.S. Genovese di Genova), due del Piemonte (U.S. Valenzana di Valenza e S.S. Nicese di Nizza Monferrato) e tre della Toscana (U.S. Viareggio, S.S. Signa e U.S. Carrarese).\nIl girone di andata si concluse con il penultimo posto (6 punti pari merito con il Vado) a seguito delle quattro sconfitte (Carrarese, Rivarolese, Valenzana e Corniglianese), due pareggi (Genovese e Viareggio) e le vittorie (Signa, Nicese); la partita contro il Vado, rinviata per impraticabilit\u00e0 del campo, fu giocata il 23 gennaio del 1927 con la vittoria del Ruentes per 1 rete a zero.\nLa classifica finale vide la squadra ruentina al 5\u00ba posto con 18 punti al termine di un girone di ritorno che ebbe un episodio curioso. Si verific\u00f2 a Rapallo il 20 febbraio nella partita di recupero contro la Carrarese dove, nel finale, un giocatore di quest'ultima tir\u00f2 un manrovescio ad un ragazzo rapallese reo di aver schernito il calciatore per tutto il match; quest'ultimo rispose con un pugno che colp\u00ec il giocatore che si butt\u00f2 a terra dolorante. L'episodio fu ripreso da alcuni quotidiani sportivi dell'epoca che documentarono l'accaduto con un tono decisamente scherzoso e quasi ridicolizzante.\n1927-1928.\nNell'ottobre del 1927 la Federazione comunic\u00f2 l'inserimento del Ruentes nel girone C di Seconda Divisione Nord assieme alle locali Sestri Levante, Entella, G.S. Odero Terni della Spezia e le toscane U.S. Viareggio, Empoli F.C., Signa, Robur di Siena, Pontedera e U.S. Fiorenza.\nLe partite del girone di andata si conclusero favorevolmente per il Ruentes che termin\u00f2 con una sola sconfitta casalinga contro l'Empoli per 4 a 5; con le vittorie sul Pontedera (1-0), sul Viareggio (3-1), Odero Terni (non pervenuto) e Robur (3-0), e i pareggi con l'Entella (3-3) Le Signe (0-0) e Fiorenza (0-0).\nIl ritorno vide il piazzamento al terzo posto, preceduta dalla capolista Viareggio e dai \"corsari\" del Sestri Levante, con un punteggio di 22 punti e 9 vittorie su 18 partite disputate. Il match con pi\u00f9 reti a favore del Ruentes si ebbe contro la spezzina Odero Terni per 6 a 0.\n1928-1929.\nNuove disposizioni federali, tra cui l'allargamento dei quadri, permettono al Ruentes il diritto di accedere all'imminente campionato di I Divisione 1928-1929 girone A Nord con sette squadre liguri (Ventimigliese, Savona, Sestrese, Rivarolese, Corniglianese, Sestri Levante e Spezia), due piemontesi (Acqui e Astigiani) e quattro toscane (, , Viareggio e ). Il campionato ebbe inizio il 30 settembre 1928 giocando a Cornigliano contro la squadra locale (persa 2-1) e il 7 ottobre a Sestri Ponente raggiungendo il pareggio di 2-2; le partite casalinghe si dovettero giocare a Genova poich\u00e9 il campo sportivo ruentino fu in corso di rinnovamento e di ampliamento.\nDopo i successivi quattro pareggi (Pisa, Entella, Viareggio e Sestri Levante) e le due sconfitte (Lucchese e Carrarese) il Ruentes si ritrov\u00f2 ultimo nelle fasi finali del girone di andata. Ad inaugurare il nuovo stadio comunale l'8 dicembre fu l'incontro Ruentes-Savona che segn\u00f2 un ulteriore sconfitta (3-5) alle quale si aggiunse la successiva perdita contro lo Spezia (2-3); l'ultima partita dell'anno 1928 regal\u00f2 la vittoria ai ruentini sulla Ventimigliese con un 3 a 1.\nL'anno 1929 si apr\u00ec con la vittoria sull'Acqui (4-1) e con il pareggio ad Asti che vide cos\u00ec la posizione risalire al penultimo posto nel girone di andata (9 punti). Il campionato si concluse con il Ruentes all'ottava posizione (24 punti) e capolista lo Spezia (41 punti); la sconfitta pi\u00f9 pesante si ebbe contro il Viareggio (6-0) e il risultato migliore quello di 5 a 2 contro il Sestri Levante.\n1929-1930.\nIl direttorio federale nel 1929 stabil\u00ec l'inizio del campionato 1929-1930 di I Divisione per il 6 ottobre e colloc\u00f2 il C.S. Ruentes con le stesse squadre liguri, piemontesi e toscane nel girone A con la sola aggiunta della lombarda Pro Lissone del comune omonimo.\nA causa delle frequenti sconfitte e pareggi il campionato si concluse malamente per la squadra ruentina che si ritrov\u00f2 penultima con 18 punti, 7 vittorie, 4 pareggi e 13 sconfitte che gravarono la situazione in classifica; il girone fu vinto in quell'anno dalla toscana Libertas Lucca che riusc\u00ec a battere la ligure Rivarolese (entrambe a 30 punti) nella finale per 1 rete a 0.\nAnni trenta.\n1930-1931.\nInserita nel girone D del campionato di Prima Divisione disput\u00f2 il primo incontro con la Vogherese il 28 settembre del 1930 vincendo in casa per 4 reti a 2; il 5 ottobre fu invece sconfitta dal Ventimiglia (risultato non pervenuto) e la domenica successiva pareggi\u00f2 a Rapallo contro l' (0-0).\nLa prima vittoria fu contro la Sestrese (1-2) sul campo di Sestri Ponente il 19 ottobre e grazie ai successi contro l'Abbiategrasso (3-1) e con la Braidese di Bra (4-1) pot\u00e9 arrivare alla testa della classifica nella quinta giornata. Vinta la Rivarolese a Rivarolo (0-1) la vittoria fu destata da un comunicato della FIGC che annull\u00f2 la partita contro la Braidese poich\u00e9 l'arbitro, a cinque minuti dalla fine, squalific\u00f2 il guardalinee braidese sostituendolo con il commissario di campo presente.\nRetrocesso quindi al 4\u00ba posto riusc\u00ec a pareggiare il 17 novembre in casa (0-0) contro la Vigevanesi, quest'ultima prima in classifica e favorita tra le squadre del suo girone; nelle domeniche successive sub\u00ec due sconfitte contro il Savona (3-1) e contro il (capolista) il 7 dicembre per 5 reti a 1.\nA seguito della successiva perdita e pareggio, Aqui (2-0) e Codogno (2-2), si ritrov\u00f2 al termine del girone di andata al 10\u00ba posto con uguale numero di punti. Nel girone di ritorno torn\u00f2 alla vittoria con il Ventimiglia (4-1) e con la pesante sconfitta per 5 reti a 0 contro l'Imperia il 18 gennaio del 1931. Segu\u00ec la vittoria con la Sestrese (1-0), la sconfitta ad Abbiategrasso (3-1), i due pareggi con la Braidese (0-0) e Rivarolese (0-0) e la sconfitta ad opera dal Vigevano (3-0).\nIl campionato si concluse quasi malamente per il Ruentes, l'unica vittoria pre-finale fu contro l'Aqui (4-1), e il vincitore risult\u00f2 essere il Vigevano come si predette all'inizio del campionato.\n1931-1932.\nNel settembre del 1931 la Federazione comunic\u00f2 l'inserimento del Ruentes nel girone D del campionato nazionale di Prima Divisione. Il 4 ottobre inizi\u00f2 il girone di andata vincendo a Rapallo l' (1-0) e pareggiando 2-2 nella seconda giornata dell'11 ottobre contro il Lucca e il 18 ottobre a Genova con l'Andrea Doria (1-1). Seguirono le due vittorie sul Derthona a Tortona (2-3), in casa con la Rivarolese (2-0) e il pareggio con il Ventimiglia (0-0).\nIl 22 novembre nuovo pareggio con la a Carrara (2-2) che si ripet\u00e9 con la Sampierdarenese (0-0) e tali risultati fecero s\u00ec che il C.S. Ruentes si collocasse tra le sei squadre su novantuno in totale ancora imbattute del campionato di Prima Divisione; con la successiva vittoria del 13 dicembre sull'Empoli (3-2) si conferm\u00f2 tra le uniche cinque squadre ancora imbattute. Abbandon\u00f2 tale primato con la conseguente sconfitta a Viareggio (0-1), ma riscattata in casa con la vittoria sul Pontedecimo (1-0).\nIl 1932 inizi\u00f2 con la partita vincente Ruentes-Savona (1-0) del 3 gennaio e con il pareggio del 10 gennaio con l'Aqui (1-1); il girone di andata si concluse, grazie al pareggio con il (1-1) e alla vittoria con la Sestrese (2-0), con il Ruentes al secondo posto con 19 punti. Il ritorno vide al 31 gennaio la sconfitta con l'Imperia (4-1), il 7 febbraio la vittoria con la Lucchese, la sconfitta in casa subita dall'Andrea Doria (0-3) e al pareggio con il Derthona (0-0); quest'ultimo incontro fu annullato e mandato a disputare in seguito, con il risultato di 1-1, per un reclamo del Ruentes per un errore tecnico arbitrale. Prima di questo match fu giocata la partita con la Rivarolese (1-1) e con la Ventimigliese (1-0).\nIl 27 marzo s'incontr\u00f2 la capolista Sampierdarenese, vincitrice per 3 a 1, e il 1\u00ba aprile con la vittoria sulla Carrarese (1-0); seguirono la sconfitta con l'Empoli (3-0) e la vittoria del 24 aprile con il Viareggio (4-0). La vittoria sull'Acqui (3-0) e le due sconfitte finali con il Pisa (2-0) e Sestrese (3-1) portarono il Ruentes al 3\u00ba posto con 34 punti.\n1932-1933.\nIl girone D del campionato di Prima Divisione 1932-1933 inizi\u00f2 il 7 ottobre con la vittoria sul Casteggio (6-0) e il 14 ottobre con il pareggio contro l'Andrea Doria (2-2); seguirono il successivo pareggio casalingo con la Sestrese (1-1) e la sonora sconfitta del 23 ottobre contro la squadra tortonese del Derthona (7-1). Il campionato ricominci\u00f2 il 7 novembre, a seguito della pausa dei match per la partita della Nazionale Italiana Nord Ovest contro la Polonia (5-2) giocata a Genova, con la vittoria sulle riserve del Genova 1893 (1-0). Ulteriori sconfitte contro il Vado (1-0) in trasferta e in casa con l' (0-3); seguirono i due pareggi con il Ventimiglia (1-1) e con il Pontedecimo (0-0), mentre la partita in trasferta a Casale Monferrato contro il fu sospesa per nebbia. La partita fu recuperata l'8 gennaio 1933 con il pareggio di 0-0 dopo l'incontro vittorioso con il Sestri Levante 1919 (2-1). Il girone di andata si concluse, dopo le due sconfitte con il Savona (2-0) e Alessandria Calcio 1912 (2-1), con il terz'ultimo posto in classifica.\nNel girone di ritorno vinse cinque partite (Andrea Doria 1-0; Vado 3-1; Pontedecimo 5-2; Casale 1-0; Voghera 1-0), pareggi\u00f2 tre incontri (Sestrese 0-0; Casteggio 2-2; Savona 2-2) e perse sei matches (Vogherese 2-1; Derthona 2-1; Imperia 0-2; Ventimiglia 0-2; Genoa 1893 1-2; Alessandria 1-4) arrivando terzultima con 22 punti.\n1933-1934.\nIl girone E del campionato di Prima Divisione 1933-1934 inizi\u00f2 con la sconfitta casalinga per 2 reti a 1 contro l'Alassio e la domenica successiva con un pareggio (1-1) con le riserve del Genoa 1893; la prima vittoria si ebbe in casa contro l'Entella di Chiavari (1-0) e in quella occasione lo stadio \"Littorio\" fu dotato del primo impianto di altoparlanti per il pubblico.\nSeguirono le sconfitte con le riserve dell'Alessandria U.S. (0-1) e con l' (4-0); le successive partite finirono con una vittoria sulla Sestrese (2-0), la sconfitta del 30 ottobre con l'Andrea Doria (3-0), la vittorie con l'Acqui (2-1) e Corniglianese (1-0), il 2 novembre la sconfitta con il Vado F.C. (4-2) e il recupero con il Pontedecimo con una sconfitta per 2 a 0.\nFine decennio.\nLe ridotte le iscrizioni, dovute a importanti eventi politici, obbligano la Federazione a riformare i campionati, trasformando gli 8 gironi della ex Prima Divisione nella nuova Serie C ridotta a soli quattro gironi nazionali. Il Ruentes \u00e8 costretto ad iscriversi ai campionati regionali di Prima Divisione terminando la stagione 1935-36 a met\u00e0 classifica.\nNel campionato 1936-1937 si scioglie la Ruentes e nasce il \"G.S. Littorio\" e il \"Dopolavoro Commercio Rapallo\", che parteciperanno al campionato provinciale di Seconda Categoria della Sezione Propaganda (vinto dal \"Dopolavoro Commercio\", e secondo posto per il \"G.S. Littorio\").\nNel settembre del 1937 la Ruentes cambia il nome in \"Polisportiva Rapallo\", ma la nuova societ\u00e0 rapallese ha vita breve, infatti, ai primi di ottobre viene sciolta, e il nome sostituito con \"A.C. Tigullia\". La nuova societ\u00e0 partecipa alla Prima Divisione regionale riuscendo a conquistare la Serie C con ben 25 punti. Nel campionato 1938-1939 concluder\u00e0 al 5\u00ba posto in classifica, cos\u00ec come il successivo 1939-1940 sostituendo ai primi di ottobre la \"A.C. Tigullia\" con la \"A.C. Rapallo\".\nAnni quaranta.\nIl campionato 1940-1941 si colcluse al 7\u00ba posto con 24 punti, cos\u00ec il successivo 1941-1942, ma al sesto posto e con 35 punti in classifica. Nel campionato 1942-1943 concluse all'11\u00ba posto e soli 8 punti. I campionati si fermarono per due anni a causa della Seconda guerra mondiale, fino al 1945 che vede la nascita della nuova \"Rapallo\" nata proprio il 12 agosto 1945.\nI campionati 1945-1946 e 1946-1947 furono disputati nella Serie C gestita dall \"Lega Interregionale Nord\", classificandosi al primo posto (perdendo le finali) e al terzo posto nelle due singole stagioni. Fin\u00ec invece all'11\u00ba posto durante la stagione 1947-1948, a pari merito con il Varazze.\nNei campionati 1948-1949 e 1949-1950 il Rapallo gioc\u00f2 nel girone di Promozione, ex Serie C, arrivando a met\u00e0 classifica nel primo anno e al primo posto nel secondo, acquistando il diritto di giocare nella nuova Serie C Nazionale.\nAnni cinquanta.\nNel campionato 1950-1951 la squadra si classific\u00f2 al decimo posto con 37 punti. La successiva stagione 1951-1952 fu una delle peggiori della storia ruentina. Il Rapallo Ruentes, terzo in classifica, a un certo punto del campionato, alle spalle di Cagliari e , a causa di un pessimo girone di ritorno, retrocesse in IV serie, perdendo in casa, all'ultima giornata, la partita decisiva contro il .\nLa partita, disputata al Macera di Rapallo il 25 maggio 1952, vide la sconfitta dei ruentini per 2-1, risultato che consent\u00ec agli avversari del di salvarsi, e fu caratterizzata da una contestata direzione arbitrale, culminata in un calcio di rigore non concesso al Rapallo. La rabbia dei tifosi locali, unita alla forte rivalit\u00e0 con i sostenitori senesi, fece s\u00ec che la situazione degenerasse. Al termine della partita, i tifosi rapallesi invasero il campo, cercando il confronto con l'arbitro, costretto a riparare negli spogliatoi, con la conseguente sospensione del campo per un anno, pena poi ridotta a sei mesi.\nSi ripart\u00ec cos\u00ec nuovamente dalla IV Divisione o Serie D per i campionati 1952-1953, 1953-1954, 1954-1955, 1955-1956 stabilizzandosi sempre a met\u00e0 classifica. Nella stagione 1956-1957 rischi\u00f2 la retrocessione, ma venne ripescata dalla Federazione per meriti sportivi e quindi riammessa in Serie D per tutti i campionati 1958-1959 e 1959-1960.\nAnni sessanta.\nGli anni sessanta iniziarono con la voglia di ritornare in Serie C, ma cos\u00ec non avvenne nella stagione 1960-1961 che vide il Rapallo concludere la stagione al terzo posto, dietro all'Empoli Football Club (primo in classifica) e alla ligure Imperiese. La riscossa del Rapallo si fece valere invece nel campionato 1961-1962 dove riusc\u00ec a riprendere il primo posto e il diritto per la serie superiore, superando l'Entella e il Viareggio. Il campionato 1962-1963, in Serie C girone B, si conclude con una posizione media nella classifica. Nel campionato seguente (1963-1964) l'ultimo posto insieme al Vis Pesaro fa retrocedere nuovamente la squadra in Serie D, ma prontamente riconquistata con il primo posto nella stagione 1964-1965 superando di due punti l'Asti.\nI successivi campionati 1965-1966, 1966-1967 si conclusero quasi sempre con una posizione media nelle classifiche, a parte il 1967-1968 quando si salv\u00f2 dalla retrocessione le ultime giornate di campionato. Stessa fortuna non si ebbe nella stagione 1968-1969 quando assieme ad Asti e viene nuovamente retrocessa in Serie D, lasciando per sempre la Serie C.\nLa speranza di un nuovo ritorno nella serie superiore si ferma al 4\u00ba posto nella stagione 1969-1970.\nAnni settanta.\nNel campionato disputato nel 1970-1971 riesce a salvarsi dalla retrocessione in Promozione (con 10 punti in classifica, davanti al \"Casale\"), ma non nella stagione 1971-1972 quando retrocesse dopo lo spareggio con l'U.S. Ivrea Calcio. Nell'aprile del 1972, muore il presidente Armando Bogliardi chiamato familiarmente dai tifosi ruentini \"il presidentissimo\". Nel 1972-1973 disputer\u00e0 il campionato di Promozione, concludendo al terzo posto con 38 punti.\nNei campionati dal 1973 al 1975 viene posta in Promozione, dove per\u00f2 retrocede nuovamente in Prima Categoria dopo aver pareggiato la partita decisiva contro la \"Loanese\" (1-1). Nel campionato 1975-1976 milita quindi in Prima Categoria arrivando secondo e ripescato per meriti sportivi nella categoria superiore.\nNegli anni che vanno dal 1976 al 1980 disputer\u00e0 gare calcistiche nel campionato di Promozione, fino al 18 giugno 1980, quando la societ\u00e0 si fonde con il \"Quarto San Desiderio\" militante in Serie D. La nuova societ\u00e0 si chiamer\u00e0 \"AC Rapallo San Desiderio\" e indosser\u00e0 la tradizionale casacca bianco-nera, disputando il campionato di Serie D semiprofessionista. Tra i giocatori che si distinsero nella promozione si ricordano Mauro Tellini e Aldo Balducci.\nAnni ottanta.\nGli anni ottanta iniziano quindi con il nuovo debutto nel campionato Interregionale (ex Serie D), salvandosi nella stagione 1981-1982 dalla retrocessione con 25 punti in classifica. Nello stesso anno arriva alla semifinale di Coppa Italia Nazionale venendo eliminata dal Leffe (0-0 e 1-1 sconfitti ai calci di rigore), dopo aver brillantemente eliminato ai quarti di finale l'.\nNella stagione 1982-1983 dopo aver concluso con un quarto posto, accede alle finali della \"Coppa Liguria\" contro la \"Busallese\", giocata allo Stadio Luigi Ferraris di Genova. Al quinto posto si assest\u00f2 nel 1983-1984 e a met\u00e0 classifica in quello successivo. Nell'estate del 1985 viene nuovamente fondata la \"A.C. Rapallo Ruentes 1914\".\nViene retrocessa in Promozione alla fine del campionato 1985-1986 con soli nove punti in classifica. Nella stagione 1987-1988 durante la Coppa Italia viene eliminata al terzo turno dal \"Brescello\", ma con un gran campionato alle spalle (56 goal fatti contr gli 11 subiti). Nel 1990 viene nuovamente promossa in Interregionale.\nAnni novanta.\nNelle stagioni 1990-1991 e 1991-1992 militer\u00e0 nel campionato Interregionale, poi trasformato nel Nazionale Dilettanti con discreti risultati. Nella stagione 1992-1993 arriva al terzo posto, aggiudicandosi lo spareggio contro il . In palio tra le due squadre l'ambita Serie C2 che, dopo la gara giocata sul campo neutro di Alessandria, aggiudicher\u00e0 la vittoria per un punto sulla classifica ai livornesi; quarto posto nella stagione 1993-1994.\nNei campionati a seguire la societ\u00e0 vive momenti difficili: nella stagione 1994-1995 retrocede in Eccellenza e nel campionato 1995-1996 retrocede ancora in Promozione. Nella stagione 1996-1997 si piazzer\u00e0 quinta in classifica, mentre l'annata successiva (1997-1998) una nuova retrocessione la porter\u00e0 in Prima Categoria. Riuscir\u00e0 a conquistare la serie superiore solo nel campionato 1999-2000.\nGli anni duemila.\nIl nuovo millennio non porta benefici al Rapallo Ruentes che nella stagione di Promozione 2000-2001, dopo la penalizzazione di 6 punti, rischia la retrocessione in Prima Categoria, salvo poi essere salvata in extremis per meriti sportivi dalla Federazione; il campionato successivo riuscir\u00e0 a salvarsi con soli 38 punti e al tredicesimo posto in classifica.\nNel 2002-2003 quattro punti di penalizzazione, inflitti dalla Federazione, gettano la squadra in Prima Categoria, ma acquistando i diritti sportivi del \"Casella Calcio\" potr\u00e0 disputare nuovamente il campionato di Promozione militante in quella categoria.\nNel 2003-2004 le partite casalinghe del campionato (che si conclude a 33 punti e undicesimo in classifica) sono disputate in trasferta per indisponibilit\u00e0 dello stadio comunale Macera, dovuto a lavori di ridimensionamento della struttura. Nel 2004-2005 la societ\u00e0 diventa \"S.p.A.\" ossia ad azionariato popolare e nel dicembre il Rapallo partecipa all\"'Expo Goal 2005\" come unica societ\u00e0 dilettantistica italiana.\nNei successivi campionati 2005-2006 e 2006-2007 militer\u00e0 ancora nel campionato di Promozione; il 16 maggio del 2007, in campo neutro a Caperana (Chiavari) perde per due reti a uno il decisivo spareggio playout contro il Moneglia Calcio, condannando cos\u00ec la societ\u00e0 ruentina alla retrocessione in Prima Categoria nel successivo campionato 2007-2008.\nIl fallimento.\nLa retrocessione in Prima Categoria, presunti debiti finanziari della societ\u00e0 verso la squadra e verso lo stesso Comune di Rapallo porteranno il Rapallo Ruentes ad un lento fallimento durante l'estate del 2007. La societ\u00e0 - nonostante non avesse pi\u00f9 una squadra regolare - riuscir\u00e0 ad iscriversi nel campionato 2007-2008 del girone spezzino, ma di fatto non disputer\u00e0 mai nessun incontro.\nNelle prime quattro giornate di campionato le avversarie che avrebbero dovuto giocare contro il Rapallo (Casarza Ligure, Tarros Migliarina, Sestieri, Ceparana) vinceranno a tavolino il mach poich\u00e9 nei rispettivi campi sportivi nessuno della squadra ruentina si presenter\u00e0 a disputare l'incontro. Il 14 ottobre 2007, dopo la quarta rinuncia del Rapallo Ruentes, nel proprio stadio comunale contro la squadra spezzina del Ceparana, la F.I.G.C., Comitato Locale di Chiavari, ne dichiarer\u00e0 ufficialmente la cancellazione dal campionato in corso e dai ruoli federali.\nLa rifondazione.\nNel 2008 l'unione della societ\u00e0 di Eccellenza Sammargheritese 1903 di Santa Margherita Ligure con il Sant'Ambrogio Zoagli di calcio a cinque, con sede a Rapallo, port\u00f2 alla fondazione dell'A.S.D. Rapallo; grazie al precedente titolo della societ\u00e0 sammargheritese il nuovo Rapallo pot\u00e9 disputare il campionato di Eccellenza 2008-2009. Nonostante una notevole campagna acquisti estiva voluta dalla presidenza Fossati - comprensiva di elementi tra i pi\u00f9 validi del panorama calcistico ligure - la Ruentes non raggiunse l'obiettivo prefissato della promozione in Serie D, classificandosi al terzo posto con 56 punti.\nNel successivo campionato 2009-2010 la squadra si mantiene su ottimi livelli classificandosi al quinto posto con 51 punti, mentre nel campionato 2010-2011 si classific\u00f2 all'ultimo posto, con un totale di 22 punti, con la matematica retrocessione diretta nel girone di Promozione nella stagione 2011-2012 con una nuova denominazione (A.C.D. Rapallo R. 1914) e cambio dei vertici presidenziali e tecnici. Nella stagione 2012-2013, terzultima, retrocede nel campionato di Prima Categoria. Nella stagione 2013-2014 si iscrive al campionato di Prima Categoria girone B, ma non riuscendo ad allestire una rosa e non presentandosi nelle prime quattro partite viene esclusa dal campionato dalla FIGC e retrocessa in Terza Categoria.\nNella stagione 2014-2015, grazie all'acquisizione del titolo societario dall'U.S.D. Vallesturla 1970 di Borzonasca, si iscrive al campionato di Eccellenza arrivando alla nona posizione. L'anno seguente si salva ai play-out contro la Cairese. Sotto la guida di Davide Marselli seguiranno un decimo posto nel 2016-2017 e un incredibile salvezza nel 2017-2018 con 27 punti guadagnati nel solo girone di ritorno. Nella stagione 2018-2019, posizionata al 12\u00ba posto in classifica, si salva ai play-out contro il Ventimiglia Calcio.\nNell'estate 2019, dopo una trattativa post campionato, viene ufficializzata la fusione per incorporazione tra il Rapallo R. 1914 e la Rivarolese 1919, quest'ultima militante nella stessa categoria di Eccellenza. La societ\u00e0, che assume la denominazione ufficiale di S.S.D.R.L. Rapallo R. 1914 Rivarolese, gioca sempre le sue partite casalinghe al Macera di Rapallo, mentre l'ex settore giovanile e juniores della Rivarolese rimane presso l'impianto genovese Torbella di Rivarolo.\nStrutture.\nStadio.\nIl Rapallo Rivarolese disputa le sue partite casalinghe presso il locale campo sportivo comunale \"Umberto Macera\".\nL'impianto sportivo venne realizzato tra il 1919 e il 1920 e ufficialmente inaugurato il 28 marzo 1920. Successivamente fu intitolato al concittadino Umberto Macera, militare rapallese caduto nel 1940 in Albania durante la seconda guerra mondiale.\nDopo alcuni lavori di rifacimento negli anni novanta, il sito sportivo \u00e8 stato oggetto di interventi strutturali nel periodo tra il 2002 e il 2004 con la costruzione, nella zona di confine con la bocciofila comunale, del nuovo campetto per il calcio a 5 e dei nuovi spogliatoi, e ancora di nuovi locali adibiti a magazzini e sedi delle varie societ\u00e0 sportive, dei bagni pubblici nella zona antistante la tribuna storica degli anni venti e una nuova illuminazione con torri faro (non presente fino ad allora). La revisione strutturale ha portato alla rimozione, oltrech\u00e9 della tribuna ospiti nella zona a nord dell'impianto in virt\u00f9 della nuova viabilit\u00e0 stradale e parcheggi, anche della circolare ellittica d'atletica in terra battuta (una delle gi\u00e0 poche presenti nel territorio levantino della Liguria). Conseguentemente la capienza totale dell'impianto sportivo \u00e8 stata ribassata, per motivi di sicurezza e circolari ministeriali e F.I.G.C., ai 378 spettatori. Nel 2005 l'erba naturale del campo di gioco a 11 \u00e8 stata sostituita da un manto in erba sintetico e ancora nel 2016 quando nuovi lavori hanno portato al rifacimento in sintetico dei due campi con impianto di irrigazione automatica; nei stessi lavori \u00e8 stata ripristinata una prefabbricata tribuna spettatori ospiti e bagni pubblici nella zona a nord.\nStatistiche e record.\nPartecipazione ai campionati.\nIn 97 stagioni sportive a partire dall'incardinamento nel sistema della FIGC nel 1920:\nCampionati nazionali.\nIn 52 stagioni sportive a partire dall'esordio a livello nazionale nella fase primaverile della Terza Divisione nel 1926:\nCampionati regionali.\nIn 41 stagioni sportive a partire dall'esordio a livello regionale in Promozione nel 1920:"}
{"id": "490147", "revid": "287204", "url": "https://it.wikipedia.org/wiki?curid=490147", "title": "\u0141\u0119czyca", "text": "\u0141\u0119czyca (in tedesco: \"Lenczyca\" o \"Lentschitza\" e tra il 1939 e il 1945 \"Lentsch\u00fctz\") \u00e8 una citt\u00e0 polacca del distretto di \u0141\u0119czyca nel voivodato di \u0141\u00f3d\u017a.Ricopre una superficie di 9,0 km\u00b2 e nel 2007 contava 15.376 abitanti.\nStoria.\n\u0141\u0119czyca \u00e8 una delle pi\u00f9 antiche citt\u00e0 della Polonia, citata per la prima volta nel XII secolo. Fu la sede della prima riunione del \"Sejm\" polacco, il Parlamento, nel 1182. Fu la capitale del Ducato di \u0141\u0119czyca nel XIII secolo, e in seguito divenne capitale del voivodato di \u0141\u0119czyca, dal XIV al XVIII secolo.\nDuchi di \u0141\u0119czyca.\nDopo il 1305 parte del Regno di Polonia, come ducato vassallo, fu poi incorporato dal re Casimiro III il Grande come voivodato di \u0141\u0119czyca.\nAvvenimenti successivi.\nNel 1807 \u0141\u0119czyca venne annessa al ducato di Varsavia creato da Napoleone, in cui \u00e8 una citt\u00e0 di guarnigione. Successivamente, fa parte del Regno del Congresso e cerc\u00f2 di diventare di nuovo un importante centro economico, soprattutto sviluppando il tessile. Ma presto, sar\u00e0 soppiantato da \u0141\u00f3d\u017a.\nNel 1939, a seguito dell'invasione tedesca della Polonia che diede inizio alla seconda guerra mondiale, \u0141\u0119czyca venne annessa alla Germania nazista all'interno del Reichsgau Wartheland."}
{"id": "490148", "revid": "287204", "url": "https://it.wikipedia.org/wiki?curid=490148", "title": "Leczyca", "text": ""}
{"id": "490149", "revid": "1924342", "url": "https://it.wikipedia.org/wiki?curid=490149", "title": "Craig David", "text": "Musicista della scena R&amp;B e garage britannica, a soli 18 anni \u00e8 venuto alla ribalta cantando quello che in pochissimo tempo divenne l'inno dei club londinesi, ossia \"Re-Rewind (The Crowd Say Bo Selecta)\". Successivamente l'artista ha ottenuto altre hit di grandissimo successo come \"Fill Me In\" e \"7 Days\" e venduto 7 milioni di copie con il suo primo album da solista \"Born To Do It.\" Dopo un calo di popolarit\u00e0 avvenuto in seguito alla pubblicazione del terzo album, Craig David \u00e8 tornato alla ribalta come esponente della musica garage a partire dal 2015, pubblicando 2 album quasi completamente incentrati su questo genere e di discreto successo in patria.\nBiografia.\nNato a Southampton il 5 maggio 1981, figlio di Tina (nata Loftus) e di George David, della Grenada, mentre sua madre \u00e8 inglese; il nonno materno di Craig era un ebreo ortodosso e sua nonna materna si era convertita al giudaismo. I suoi genitori si sono separati quando aveva otto anni ed \u00e8 stato educato da sua madre. Scopre gi\u00e0 da piccolo d'avere un'indubbia predisposizione alla musica, tanto che trascorre le sue giornate a scarabocchiare testi e melodie su un taccuino e a guardare il padre bassista mentre prova con la sua band reggae. Durante l'infanzia \u00e8 vittima di bullismo da parte di alcuni compagni di classe: un'esperienza che entrer\u00e0 a far parte anche nella sua produzione musicale. A 13 anni riesce a convincere la madre, che avrebbe preferito vederlo studiare, a farsi comprare una consolle da dj e a 14 anni trova lavoro in una radio locale, la PCRS 106.5 FM.\nCarriera.\nBorn To Do It, Sliker Than Your Average (1997-2003).\nLe sue prime esperienze musicali vere e proprie iniziano nel 1997, quando collabora con i gruppi garage Damage e Artful Dodgers, entrando poi a far parte di quest'ultimo in qualit\u00e0 di vocalist fisso. Successivamente l'artista entra in contatto con Colin Lester, proprietario della casa discografica Wildstar Records, che rimane molto colpito da alcune sue produzioni musicali e decide di metterlo sotto contratto. Nel 2000 Craig e gli Artful Lodgers pubblicano l'album garage \"It's All About The Straggiest\" ed uno dei singoli, la rivisitazione in chiave R&amp;B del brano \"Rewind,\" ottiene un enorme successo internazionale, grazie al quale l'UK garage inizia a farsi conoscere nel mondo per la prima volta. In seguito a questo successo, Craig David pubblica il suo primo singolo da solista \"Fill Me In\", che ottiene un notevole successo internazionale e raggiunge la numero 15 Billboard Hot 100 e la numero 1 in UK.\nSegue la pubblicazione del singolo \"7 Days,\" altro grandissimo successo mondiale e numero 1 in UK\",\" che anticipa l'uscita dell'album d'esordio, \"Born to Do It\", pubblicato nel settembre 2000. Verso la fine del 2000 il giovane si aggiudica ben 6 nomination (un primato) ai MOBO Awards, i premi britannici per la musica black. Craig David riceve 6 candidature anche ai Brit Awards di quell'anno, diventando l'artista pi\u00f9 nominato dell'edizione, ma non vince nemmeno un premio. Ci\u00f2 non inificia il suo enorme successo di pubblico: \"Born to Do It\" vende 7 milioni di copie, diventa disco di platino e multi-platino in pi\u00f9 di 20 paesi nel mondo e attira le lodi dei suoi colleghi tra i quali Elton John, Bono, Jennifer Lopez, Janet Jackson, Stevie Wonder, Usher, Missy Elliott e Beyonc\u00e9. Nel 2009, gli spettatori di MTV incoroneranno l'album come il secondo miglior lavoro musicale pubblicato dal 1981 in poi dopo \"Thriller\" di Michael Jackson.\nNell'ottobre 2002, Craig ritorna sulla scena con il singolo \"What's Your Flava?\", brano che mescola p-funk e rap. Poco dopo, esce l'album \"Slicker Than Your Average\", influenzato dal sound heavy bass dell'R&amp;B e ancora pi\u00f9 urban del precedente, con un ospite d'eccezione: Sting, che canta con lui \"Rise &amp; fall\", realizzata sul motivo di \"Shape of my heart\" dell'ex-Police. L'album ed i relativi singoli ottengono un grande successo in UK, tuttavia i numeri di Craig calano notevolmente in USA, tant'\u00e8 che nessuno dei sei singoli estratti riesce ad entrare nella Billboard Hot 100. L'album viene comunque certificato oro in USA, oltre che 2 volte platino in UK.\n\"The Story Goes,\" \"Trust Me, Greatest Hits (2005-2009)\".\nIn seguito al fallimento della Wildstar Records, Craig David firma un nuovo contratto discografico con la Warner Music. Nell'agosto del 2005 pubblica il suo terzo album \"The Story Goes...\" che include il successo estivo \"All the way\" ed i successivi singoli \"Don't love you no more (I'm sorry)\" e \"Unbelievable\". Nonostante i buoni risultati ottenuti in Europa, l'album non viene pubblicato in USA.\nNel 2007 Craig David ritorna con il singolo \"This is the Girl\", una collaborazione con il rapper inglese Kano che raggiunge il diciottesimo posto della classifica ed anticipa l'uscita del nuovo album \"Trust Me\". Il secondo singolo estratto \u00e8 \"Hot Stuff (Let's Dance)\" che contiene un sample del celeberrimo brano del 1983 di David Bowie \"Let's Dance\" cui seguono \"6 of 1 Thing\" e \"Officially yours\". Nei mesi successivi, l'artista viene insignito da vari premi: una laurea ad honorem in musica da parte della Southampton Solent University e viene nominato agli Urban Music Awards.\nIl 31 ottobre 2001 vengono pubblicate delle nuove versioni di \"Walking away\", ciascuna in duetto con un artista differente per mercati differenti: Nek per l'Italia, Monrose per la Germania, Lynnsha per la Francia e Alex Ubago per la Spagna. Nel mese successivo l'artista pubblica il suo primo \"Greatest Hits,\" lanciandolo in tutto il mondo il 24 novembre contenente i pi\u00f9 grandi successi della carriera dell'artista inglese.\nIl 17 novembre 2008 \u00e8 pubblicato come secondo singolo l'inedito intitolato \"Insomnia\", anch'esso contenuto nel \"Greatest Hits\". Viene pubblicato un altro singolo intitolato \"Where Is Your Love,\" un ritorno alla musica garage interpretato in collaborazione con Tinchy Stryder e la futura superstar Rita Ora.\nCambio etichetta, \"Signed Sealed Delivered\" (2009-2014).\nNell'ottobre 2009 Craig David rivela tramite Twitter di avere firmato un nuovo contratto discografico con la Motown, storica componente di Universal Music. Ciononostante, nel 2011 l'artista lascia la Universal senza aver nel frattempo pubblicato altra musica. Nei mesi successivi, l'artista partecipa a varie iniziative umanitarie e programmi televisivi, e desta particolarmente scalpore per via di una vera e propria trasformazione fisica conseguente ad un'intensa attivit\u00e0 sportiva.\nIl 29 marzo 2010 viene pubblicato il nuovo album, dal titolo \"Signed Sealed Delivered\", composto principalmente da cover di grandi hits americane del passato. Primo singolo estratto \u00e8 \"One More Lie (Standing in the Shadows)\" che contiene un sample di \"Standing in the Shadows of Love\", grande hit del 1967 dei The Four Tops, mentre secondo ed ultimo singolo \u00e8 \"All Alone Tonight (Stop, Look, Listen)\" che contiene un sample di \"Stop, Look, Listen (To Your Heart)\", brano inciso nel 1974 da Diana Ross e Marvin Gaye. Nel febbraio del 2011 David ha accettato di fare un trekking nel deserto per Comic Relief come parte del \"Red Nose Day 2011\".\nSempre nel 2011 collabora con Erick Morillo nel brano \"Fly Away\" e si esibisce in un concerto in tributo a Michael Jackson, svoltosi a Cardiff al Millennium Stadium l'8 ottobre 2011. Nel 2012 collabora di nuovo con Morillo e incide altri brani in collaborazione con vari artisti, tra cui Backstreet Boys e Mohombi. Nel 2013 firma finalmente un nuovo contratto discografico, di nuovo con Universal Music Group. Successivamente l'artista riprende anche l'attivit\u00e0 live. Nel 2014 pubblica i brani \"Cold\" e \"Seduction\".\n\"Following My Intuition\", \"The Time Is Now\", \"22\" (2015-presente).\nNel 2015, alcune performance di Craig David iniziano a riportare in auge il suo nome: si tratta di un'edizione insieme a Sigala presso BBC Live Lounge, in cui interpreta cover di \"Black Magic\" delle Little Mix e \"See You Again\" di Wiz Khalifa e Charlie Puth, e la seconda presso BBC Radio 1 Xtra in cui esegue un medley fra la sua \"Fill Me In\" e \"Where Are U Now\" di Diplo, Skrillex e Justin Bieber. Quest'ultima performance in particolare diventa virale, e indirizza l'artista verso un ritorno alla musica garage. Nei mesi successivi pubblica il singolo \"When The Bassline Drops\", che lo riporta nella top 50 della classifica britannica, e firma un contratto discografico con la Insanity Records, componente di Sony Music.\nL'artista si \u00e8 poi impegnato in un tour in vari locali famosi d'Europa col suo Dj set, in Italia tappa a Milano Marittima il 21 luglio 2012 ed a Bacoli il 28 giugno 2015. In seguito collabora con il noto DJ Hardwell nel singolo \"No Holding Back\", e a marzo 2016 pubblica il singolo da solista \"Nothing Like This\", che lo porta fino alla numero 15 della classifica britannica. Segue la pubblicazione dell'album \"Following My Intuition\", da cui vengono estratti in tutto 5 singoli e che riporta l'artista alla vetta della classifica album britannica. Nel 2017 l'artista pubblica la sua pubblicazione della seconda raccolta dell'artista, \"Rewind - The Collection\". Segue la pubblicazione del singolo inedito \"Headline\", a cui fa seguito nel gennaio 2018 l'album \"The Time Is Now,\" che raggiunge la numero 2 nella classifica britannica. L'artista lancia la collaborazione con i Bastille \"I Know You\" come secondo singolo estratto dal disco.\nNel 2019 pubblica i singoli \"When You Know What Love Is\" e \"Do You Miss Me Much\", per poi esibirsi al concerto di Capodanno della BBC. Il 23 ottobre 2020 collabora con Animal Farm e KSI nel singolo \"Really Love\". Nel 2021 collabora con il cantante e produttore MNEK nel singolo \"Who You Are\" e annuncia la pubblicazione dell'album 22, in uscita il 13 maggio 2022.\nVita privata.\nCraig David professa la religione ebraica.\nNel 2010, l'Organizzazione Mondiale della Sanit\u00e0 ha pubblicamente ringraziato l'artista per aver svolto l'attivit\u00e0 di missionario in Sudafrica per la cura dei malati affetti da tubercolosi.\nControversie.\nNegli anni 2000, Craig David era solito essere parodiato dal comico Leigh Francis nel suo programma televisivo \"Bo' Selecta;\" nel 2007, il cantante ha dichiarato pubblicamente di non aver gradito queste attenzioni e che anzi gli sketch di Francis lo avevano ferito profondamente ed avevano fatto s\u00ec che le persone non lo prendessero pi\u00f9 sul serio. Intervistato da The Sunday Times, Craig David ha definito Leigh Francis un \"idiota con un seguito enorme\" e ha affermato che in alcuni momenti avrebbe desiderato addirittura \"metterlo al tappeto\". In realt\u00e0 l'artista ha anche effettuato un cameo nello show, ma ha successivamente dichiarato di essersene pentito profondamente.\nCiononostante, nel 2015 Craig David ha ritrattato queste dichiarazioni affermando di non avere nulla contro Leigh Francis e che furono i suoi manager dell'epoca a suggerirgli di reagire duramente a tali caricature. Intervistato nel The Jonathan Ross Show, l'artista ha inoltre dichiarato di non sostenere la teoria secondo la quale il suo calo di popolarit\u00e0 in UK fosse dovuto alle parodie di Leigh Francis. Indipendentemente da ci\u00f2, nel 2020 il movimento Black Lives Matter ha comunque attaccato duramente Leigh Francis ed il suo show, accusandolo di aver messo in scena delle parodie contenenti blackface sia nei confronti di Craig David che di altre personalit\u00e0 di colore, tra cui il re del pop Michael Jackson: a questo punto l'attore ha chiesto per la prima volta scusa per il suo operato, e tutti i video relativi allo spettacolo sono stati rimossi dal servizio streaming \"All 4\"."}
{"id": "490152", "revid": "2110845", "url": "https://it.wikipedia.org/wiki?curid=490152", "title": "Camille Sandorfy", "text": "Biografia.\nLaureato in scienze nel 1943, consegu\u00ec il dottorato in chimica nel 1946 presso l'Universit\u00e0 di Seghedino; nel 1949 ottenne un secondo dottorato presso la Sorbona.\nNel 1956, in seguito alla rivoluzione ungherese emigr\u00f2 in Canada per lavorare al National Research Council of Canada. Lavor\u00f2 presso l'Universit\u00e9 de Montr\u00e9al inizialmente come assistente fino a diventare di ruolo nel 1959.\nFu membro della International Academy of Quantum Molecular Science.\nRaggiunta la pensione nel 1987, non interruppe i suoi studi, continuando, dal 1988, a collaborare con l'Universit\u00e0 di Montreal in qualit\u00e0 di Professore Emerito e partecipando a congressi in tutto il mondo.\nNell'ultima parte della sua vita altern\u00f2 come residenza Parigi e Montr\u00e9al.\nStudi.\n\u00c8 molto noto per i suoi lavori sulla spettroscopia e sulla chimica teorica. Fu un pioniere nel calcolo dell'orbitale molecolare degli idrocarburi saturi e degli stati eccitati delle molecole aromatiche.\nEffettu\u00f2 studi approfonditi sia sulla spettroscopia vibrazionale che elettronica, investigando in particolare gli effetti del legame idrogeno sulla non-armonicit\u00e0 delle vibrazioni."}
{"id": "490153", "revid": "47767", "url": "https://it.wikipedia.org/wiki?curid=490153", "title": "Harriet (tartaruga)", "text": "Harriet (Gal\u00e1pagos, 1830 circa \u2013 Brisbane, 23 giugno 2006) era una tartaruga delle Gal\u00e1pagos (\"Geochelone nigra porteri\") che aveva un'et\u00e0 stimata di 176 anni nel momento della sua morte, che l'ha resa uno degli animali pi\u00f9 vecchi del mondo.\nEra chiamata la \"Tartaruga di Darwin\" poich\u00e9 si pensava in principio che Harriet fosse stata catturata da Charles Darwin nel 1835 nelle Isole Gal\u00e1pagos. Dato che all'epoca la tartaruga non era pi\u00f9 grossa di un piatto da portata, fu stimato che avesse circa sei anni. Alcuni studiosi dubitano della veridicit\u00e0 dell'aneddotto su Darwin, visto che l'isola in cui vive tale sottospecie non \u00e8 stata visitata dallo scienziato.\nPer pi\u00f9 di un secolo, Harriet fu considerata un maschio e dunque chiamata \"Harry\".\nHa vissuto per 99 anni ai City Botanic Gardens di Brisbane, in Australia, ma in seguito fu trasferita all'Australia Zoo dove \u00e8 rimasta per il resto della sua vita.\nIl 5 novembre 2005, all'Australia Zoo, \u00e8 stato festeggiato il suo centosettantacinquesimo compleanno.\n\u00c8 morta nel suo recinto il 23 giugno 2006 per un'insufficienza cardiaca dopo una breve malattia.\nIl 4 ottobre 2019 il suo record mondiale di longevit\u00e0 viene battuto dalla tartaruga sacra di nome Alagba, deceduta a 344 anni."}
{"id": "490156", "revid": "19812", "url": "https://it.wikipedia.org/wiki?curid=490156", "title": "Composite (design pattern)", "text": ""}
{"id": "490157", "revid": "599013", "url": "https://it.wikipedia.org/wiki?curid=490157", "title": "Pietro dei Faitinelli", "text": "Biografia.\nDi professione notaio, partecip\u00f2 attivamente alla vita politica della sua citt\u00e0 natale, essendo di parte guelfa.\nNel 1313 spos\u00f2 Becchina di Coluccio della Volpe. Non si sa se ebbero dei figli. \nDal 1314, con la vittoria della fazione opposta, fu costretto a vivere a lungo in esilio. Rientr\u00f2 a Lucca nel 1331, dopo un'amnistia concessa da re Giovanni I di Boemia.\nDella sua produzione poetica ci restano 17 sonetti e una canzone. I temi principali delle sue opere sono la misoginia e la satira politica e morale, secondo la tradizione comico-realistica. "}
{"id": "490161", "revid": "110157", "url": "https://it.wikipedia.org/wiki?curid=490161", "title": "Brzeziny (\u0141\u00f3d\u017a)", "text": "Brzeziny \u00e8 una citt\u00e0 della Polonia situata nel voivodato di \u0141\u00f3d\u017a a 21\u00a0km da \u0141\u00f3d\u017a e a 101\u00a0km da Varsavia.\nEtimologia.\nL'origine del nome viene dalla parola polacco \"Brzozy\", che significa betulla. Infatti, la citt\u00e0 sorge sul sito di un'antica foresta di betulle.\nStoria.\nLe prime tracce della citt\u00e0 risalgono all'XI secolo. Nel XIX e nel XX secolo, Brzeziny \u00e8 stata famosa per le sue industrie tessili. La popolazione sal\u00ec dai 9.641 abitanti del 1900 ai 17.108 del 1917.\nNel maggio 1940, i Nazisti stabilirono un ghetto in una parte della citt\u00e0. Il ghetto fu svuotato il 14 maggio 1942, quando la maggior parte degli abitanti furono trasferito nel ghetto di \u0141\u00f3d\u017a.\nBrzeziny, oggi appartenente al voivodato di \u0141\u00f3d\u017a, ha fatto parte, quando ancora era in vigore la vecchia divisione amministrativa (1975-1998) del voivodato di \u0141\u0119czyca."}
{"id": "490164", "revid": "1369234", "url": "https://it.wikipedia.org/wiki?curid=490164", "title": "Richard Gere", "text": "Debutta come attore cinematografico negli anni settanta interpretando un ruolo secondario nel film \"In cerca di Mr. Goodbar\" e un ruolo da protagonista nel film \"I giorni del cielo\". Successivamente Gere ottiene la fama internazionale nel 1980, grazie al ruolo da protagonista nel film \"American Gigol\u00f2\", con il quale si consacr\u00f2 come nuovo sex symbol degli anni ottanta. Ha recitato in diversi film di successo, tra cui \"Ufficiale e gentiluomo\", \"Pretty Woman\", \"Schegge di paura\", \"La frode\", e \"Chicago\", grazie al quale ha vinto un Golden Globe per il miglior attore in un film commedia o musicale e uno Screen Actors Guild Award come parte del miglior cast.\nBiografia.\nNasce a Filadelfia, in Pennsylvania. I genitori sono di origine italiana e anglo-irlandese: il padre, Homer George Gere (1922), era un agente d'assicurazioni per la Nationwide Insurance Company e la madre, Doris Ann Tiffany (1924-2016), era una casalinga. Gere ha tre sorelle e un fratello. Il bisnonno paterno proveniva dal Veneto, probabilmente dalla provincia di Treviso. Alcune voci, non confermate, parlano della sua nascita nella zona di Oderzo con il cognome \"Geri\" poco prima dell'annessione del Veneto all'Italia e quindi come suddito austro-ungarico. Ancora bambino emigra con i genitori nel Rio Grande do Sul nel sud del Brasile. Qui, raggiunta la maggiore et\u00e0 e deluso dalle condizioni miserevoli degli immigrati veneti, raggiunge gli Stati Uniti sbarcando forse al porto di New Orleans.\nLa reiterata tendenza alla storpiatura involontaria della pronuncia del cognome porter\u00e0 il figlio (il nonno di Richard) a modificarlo legalmente come oggi appare. Sia lui e poi i suoi figli e nipoti per\u00f2 tesero sempre a dissimulare l'origine italiana per tema di essere associati ad una comunit\u00e0 che non godeva di stima sociale. La famiglia materna invece ascendeva forse sono ai primi coloni della nave Mayflower.\nNel 1967 Gere si diploma alla North Syracuse Central High School, dove eccelleva in ginnastica e in musica, suonando la tromba.\nAnimato da forte curiosit\u00e0 e da una volont\u00e0 di ricerca si iscrive alla facolt\u00e0 di filosofia dell'Universit\u00e0 del Massachusetts, ma dopo poco tempo la abbandona per dedicarsi esclusivamente al teatro. Con il tempo la recitazione diventa un'attivit\u00e0 a tempo pieno e Richard ha modo di sbarcare il lunario con piccole compagnie che, per quanto povere e malmesse, gli danno la preziosa opportunit\u00e0 di sperimentarsi al massimo e di imparare utili lezioni.\nCarriera.\nGere inizia cos\u00ec la carriera di attore nel 1973, quando viene scritturato per la rappresentazione teatrale di \"Grease\". Nel 1975 esordisce sul grande schermo con il film \"Rapporto al capo della polizia, \"mentre\" \"due anni dopo \u00e8 magistrale nel delineare il ritratto di un giovane dissoluto in \"In cerca di Mr. Goodbar. \"Dopo i primi successi (\"I giorni del cielo, Una strada chiamata domani\", \"Yankees). \"Due anni dopo, durante una gita in auto insieme al fotografo Herb Ritts, viene immortalato durante il cambio di una gomma danneggiata. Le foto, adesso appartenenti alla Gift of Herb Fitts Foundation, verranno usate da Gere per farsi conoscere meglio nel mondo del cinema e lo faranno entrare nella classifica tra i sex symbol americani di quegli anni.\nLa popolarit\u00e0 internazionale, tuttavia, la raggiunge solo nel 1980, grazie all'ottimo \"American Gigol\u00f2\", consacrandosi come il nuovo sex-symbol del cinema americano degli anni ottanta.\nL'anno successivo, conquista definitivamente i cuori del pubblico femminile con il ruolo dell'affascinante Zack Mayo in \"Ufficiale e gentiluomo\". Nei film successivi Gere continua a interpretare il personaggio che ormai lo star system gli aveva cucito addosso. Rubacuori, sempre inquieto e tormentato nelle parti affidategli come attore, non ha pi\u00f9 convinto nelle pellicole successive, tutte poco fortunate al botteghino. La definitiva consacrazione arriva nel 1990 quando gira il romantico \"Pretty Woman\", a fianco di Julia Roberts. Un anno dopo Akira Kurosawa lo sceglie per interpretare il cugino nippo-americano di \"Rapsodia in agosto\", poi \u00e8 stato il protagonista accanto a Jodie Foster di \"Sommersby\" (1993) e di \"Mr. Jones\" (1993) con Anne Bancroft.\nI successi si sono susseguiti poi con \"Il primo cavaliere\" (1995), \"Schegge di paura\" (1996), \"L'angolo rosso - Colpevole fino a prova contraria\" (1998) e soprattutto con la commedia romantica \"Se scappi, ti sposo\" (1999), dove Gere torner\u00e0 a lavorare con il regista Garry Marshall. Solo un regista del calibro di Robert Altman potr\u00e0 donargli una performance ispirata ne \"Il dottor T e le donne\" (2000). Tra i film di maggior successo sono da ricordare il pluripremiato musical \"Chicago\" (2002, di Rob Marshall, soggetto di Bob Fosse, con Ren\u00e9e Zellweger e Catherine Zeta Jones), grazie al quale vinse anche il premio Golden Globe come miglior attore in un film commedia o musicale nel 2003, e \"Shall We Dance\" (2004, con Susan Sarandon e Jennifer Lopez).\nNel 2008 \u00e8 protagonista, al fianco di Diane Lane per la terza volta nella sua carriera, nel film romantico \"Come un uragano\". Nel 2009 recita nei film \"Brooklyn's Finest\" e \"Amelia\", che racconta la vita e l'impresa di Amelia Earhart (interpretata da Hilary Swank). Nel 2011 torna a recitare nel film d'azione \"The Double \"con Topher Grace, mentre un anno pi\u00f9 tardi \u00e8 protagonista assoluto nel film \"La frode\", che gli valse una nomination ai Golden Globe 2013 come miglior attore in un film drammatico.\nDal 2012 \u00e8 cresciuto il suo interesse per il cinema indipendente, aderendo a diversi progetti, come nel ruolo di un senzatetto di New York ne \"Gli invisibili\".\nNel 2015 \u00e8 coprotagonista del film \"Ritorno al Marigold Hotel\" ambientato in India: narra la storia di Sonny e del suo sogno imprenditoriale di espandere il suo albergo. Inoltre \u00e8 protagonista del film \"Franny\" accanto a Theo James e Dakota Fanning.\nVita privata.\nNel 1991 sposa la top model Cindy Crawford, da cui divorzia nel 1995. Nel 2002 sposa l'attrice Carey Lowell, dalla quale ha avuto un figlio, Homer James Jigme Gere (nato nel febbraio del 2000). Nel settembre del 2013 la coppia si separa dopo undici anni a causa di differenze nello stile di vita; hanno divorziato nel 2016. Il 5 maggio 2018 sposa Alejandra Silva, responsabile delle relazioni esterne. L\u2019attore e la moglie hanno un figlio nato nel 2019, Alexander Gere. Nell'aprile del 2020 nasce il secondo figlio della coppia.\nGere, educato a frequentare la chiesa metodista, si avvicina al buddhismo quando era poco pi\u00f9 che ventenne, dopo avere studiato Buddhismo Zen con Kyozan Joshu Sasaki per cinque o sei anni.\nNel 1978 viaggia con la pittrice brasiliana Sylvia Martins in Nepal, dove incontra molti monaci tibetani e seguaci del Dalai Lama. Gere incontra proprio il 14\u00ba Dalai Lama in India, dove diventa un tibetano buddista praticante nonch\u00e9 un attivo sostenitore della figura politica del Dalai Lama stesso. Inoltre Gere visita regolarmente Dharamsala, la sede del governo tibetano in esilio.\nRichard \u00e8 anche un sostenitore dei diritti umani in Tibet; \u00e8 infatti un cofondatore della Tibet House, il creatore della Fondazione Gere e il presidente del Consiglio di Amministrazione per l'International Campaign for Tibet. Poich\u00e9 sostiene fermamente il Movimento per l'indipendenza del Tibet, gli \u00e8 stato vietato definitivamente l'ingresso nella Repubblica popolare cinese. Nel 1993 denunci\u00f2 pubblicamente in veste di presentatore degli Academy Award il governo cinese, motivo per cui l'organizzazione promotrice dell'evento lo ha escluso dalla lista dei possibili presentatori. Nel settembre del 2007 Gere ha chiesto il boicottaggio delle Olimpiadi di Pechino del 2008 per mettere pressione alla Cina nel riconoscere al Tibet l'indipendenza.\nGere sostiene attivamente da molti anni Survival International, l'organizzazione che difende i diritti umani dei popoli indigeni di tutto il mondo. Ha contribuito inoltre alla scrittura del libro \"We Are One: A Celebration of Tribal Peoples\", uscito nell'ottobre del 2009. Richard Gere combatte anche la perdita di terreno degli Jummas e richiama l'attenzione del mondo sul crimine contro la loro cultura di pace e sul rapporto con la natura. I guadagni della vendita di questo libro vanno tutti all'organizzazione per i diritti indigeni, Survival International.\nGere \u00e8 anche in prima linea per cause civili come la lotta all'AIDS. Attualmente fa parte del Consiglio di Amministrazione del Healing the Divide, un'organizzazione che sostiene le iniziative globali per promuovere la pace, la giustizia e la comprensione. Ha contribuito a stabilire l'AIDS Care Home, una struttura residenziale in India per donne e bambini affetti da AIDS. Nel 1999 inoltre ha creato la Gere Foundation India Trust per supportare una variet\u00e0 di programmi umanitari in India.\nIl 15 aprile 2007 Gere apparve in un raduno per l'AIDS a Jaipur, in India. Nel corso di una conferenza stampa per promuovere l'uso del preservativo tra i camionisti, ha abbracciato in diretta televisiva la superstar di Bollywood Shilpa Shetty, baciandola pi\u00f9 volte sulla guancia. Come conseguenza di quel gesto un tribunale locale ordin\u00f2 l'arresto di Gere e Shetty, poich\u00e9 violavano la legge sulla \"pubblica oscenit\u00e0\". Gere, fuggito in fretta dal Paese, disse che la polemica si fosse creata a causa di un piccolo partito politico che adottava una linea severa. Nonostante l'accaduto Gere \u00e8 stato ritenuto libero di entrare nel Paese.\nIl 12 giugno 2016 \u00e8 protagonista al TaorminaFilmFest della serata inaugurale \"Gli Invisibili\" dedicata alle Persone Senza Dimora. Nel corso della serata viene lanciata la campagna (della fio.PSD) \"#HomelessZero\" della quale Richard Gere \u00e8 testimonial con il video \"#HomelessZero\"\nRichard Gere non mangia carne rossa.\nOnori e riconoscimenti.\nNel 1995 \u00e8 stato presidente della giuria al 19\u00ba Festival cinematografico di Mosca.\nIl 17 maggio 2012 il presidente albanese Bamir Topi assegn\u00f2 a Richard Gere la \"Medaglia della Gratitudine\". Il 16 febbraio dello stesso anno, Richard Gere venne fotografato e la sua foto appesa nella George Eastman House, il museo fotografico pi\u00f9 antico del mondo per il suo grande contributo all'arte del cinema.\nVisione politica.\nInvasione dell'Iraq.\nNel 2010, a proposito della guerra in Iraq, Gere dichiar\u00f2 il suo disappunto in una conferenza stampa tenutasi alla fine del 34\u00b0 Cairo International Film Festival dicendo: \"Sono molto dispiaciuto per quello che gli Stati Uniti hanno fatto in Iraq. Questa guerra \u00e8 stata una tragedia per tutti. Spero che il popolo iracheno possa ricostruire il proprio Paese\".\nAttivismo.\nNella sua carriera Gere ha pi\u00f9 volte collaborato a attivit\u00e0 benefiche; per esempio nel 2011 ha messo all'asta centodieci chitarre, raccogliendo un milione di dollari per scopi umanitari; nel 2016 e nel 2019 \u00e8 stato al fianco di navi ONG impegnate nel soccorso di migranti; negli anni \u00e8 stato testimonial di campagne per sensibilizzare sull'AIDS e sulla povert\u00e0 in Tibet, e nel 2014 ha recitato nel film \"Gli invisibili\", nel quale si \u00e8 finto senzatetto, sempre per sensibilizzare.\nPremi e candidature.\nGolden Globe\nSatellite Awards\nScreen Actors Guild Awards\nRazzie Awards\nDavid di Donatello\nBlockbuster Entertainment Awards\nEmmy Awards\nNational Board of Review Awards\nBroadcast Film Critics Association Awards\nIndependent Spirit Awards\nDoppiatori italiani.\nNelle versioni in italiano dei suoi film Richard Gere \u00e8 stato doppiato da:\nDa doppiatore \u00e8 sostituito da:"}
{"id": "490167", "revid": "745179", "url": "https://it.wikipedia.org/wiki?curid=490167", "title": "Money in the Bank Match", "text": ""}
{"id": "490170", "revid": "287204", "url": "https://it.wikipedia.org/wiki?curid=490170", "title": "Steel Cage Match", "text": ""}
{"id": "490176", "revid": "828781", "url": "https://it.wikipedia.org/wiki?curid=490176", "title": "Gastone Nencini", "text": "Professionista dal 1953 al 1965, vinse un Giro d'Italia e un Tour de France. \u00c8 il quarto dei sette vincitori italiani del Tour dopo Ottavio Bottecchia, Gino Bartali, Fausto Coppi e prima di Felice Gimondi, Marco Pantani e Vincenzo Nibali.\nPassista-scalatore, era soprannominato \"Il Leone del Mugello\" per l'indomito coraggio e la determinazione in corsa.\nCarriera.\nVincitore del Giro d'Italia nel 1957, avrebbe potuto affermarsi gi\u00e0 nel 1955 se, vittima di una foratura, non fosse stato attaccato da Fiorenzo Magni e Fausto Coppi, che riuscirono ad arrivare soli a San Pellegrino. Oltre alla classifica generale del 1957 si aggiudic\u00f2 complessivamente otto tappe e la maglia verde nel 1955; vest\u00ec inoltre per otto giorni la maglia rosa. In tale stagione, oltre al successo al giro ottenne un sesto posto al Tour de France e un nono alla Vuelta a Espa\u00f1a, risultando il secondo ciclista dopo Rapha\u00ebl G\u00e9miniani, l'ultimo ad oggi, ad aver concluso i tre Grandi Giri nei primi dieci nella stessa stagione, nonch\u00e9 l'unico ad averne vinto uno dei tre.\nDopo essere stato il vincitore morale del Giro d'Italia del 1955 ed essersi aggiudicato chiaramente quello del 1957, Nencini risult\u00f2 ancora una volta il vincitore morale della corsa in rosa del 1960. I principali avversari del campione del Mugello erano il francese Jacques Anquetil, passista straordinario e specialista delle cronometro, ed il lussemburghese Charly Gaul, scalatore sommo in grado di difendersi anche contro il tempo, ma assai limitato in discesa.\nNencini sapeva che per battere questi due campioni avrebbe dovuto attaccare ogni giorno per cercare di raggranellare secondi in ogni occasione. Con questa convinzione riusc\u00ec a portare a termine due imprese epiche, da ciclismo d'altri tempi. Nella quinta tappa che partiva da Pescara si doveva scalare il Terminillo per poi scendere all'arrivo di Rieti. Nencini riusc\u00ec a scollinare il Terminillo a ridosso dei primi e pot\u00e9, quindi, buttarsi in picchiata verso l'arrivo. Dopo pochi chilometri di discesa aveva superato e distaccato tutti, meno il suo rivale toscano Guido Carlesi, come lui discesista spericolato. I due trovarono l'accordo e proseguirono con grande determinazione. A quei tempi la televisione non disponeva di telecamere mobili su moto o elicotteri; esistevano solo telecamere fisse che coprivano pi\u00f9 o meno l'ultimo chilometro. Gli storici telecronisti della Rai, Adone Carapezzi e Adriano De Zan, stavano dissertando sulla situazione della corsa sulla base che gli speakers ufficiali fornivano, in attesa dell'arrivo delle moto che, come consuetudine, precedevano di poco i corridori. Ad un certo punto cominciarono a gridare: le moto non apparivano in fondo al rettilineo finale, c'erano, per\u00f2, Nencini e Carlesi che gi\u00e0 si trovavano in prossimit\u00e0 del traguardo per disputarsi la vittoria: in realt\u00e0 non ci fu volata, in quanto Carlesi, che sapeva di conquistare nell'occasione la maglia rosa, lasci\u00f2 la vittoria di tappa al compagno di fuga.\nNella fase di risalita verso il nord era previsto un arrivo spettacolare sul lungomare di Sestri Levante. Approfittando di una \"d\u00e9faillance\" di Anquetil, un drappello di corridori, fra i quali Carlesi, Nencini ed il grande velocista belga Rik Van Loy, prese il largo e si present\u00f2 ai 300 metri finali per una volata che vedeva il belga nettamente favorito. Nencini sfoder\u00f2 un'imperiosa volata, tutta coraggio e potenza e con uno spettacoloso colpo di reni finale mise il suo tubolare davanti a quello di Van Loy.\nMa c'era una cronometro di oltre 45 chilometri da Milano a Lecco, seguita dal tappone alpino con il Passo del Gavia e la lunga, pericolosa discesa su Bormio. Nencini doveva contenere il divario con Anquetil, in maglia rosa, nella cronometro per batterlo in salita e distanziarlo nella discesa.\nIl corridore normanno rifil\u00f2 a Nencini, pur piazzatosi fra i primi, circa 4 minuti nella tappa contro il tempo. Il toscano, peraltro, riusc\u00ec a precedere il rivale francese al passaggio sul Gavia, gettandosi a capofitto gi\u00f9 per la discesa. Le prime notizie di radio-corsa davano Nencini in progressivo vantaggio. La rimonta era quasi completata, ma accadde qualcosa di imprevisto: in discesa Carlesi raggiunse e super\u00f2 Anquetil, che gli prese la ruota e cominci\u00f2 a sfruttare l'abilit\u00e0 del toscano a disegnare le curve. Dal canto suo Nencini, convinto da radio-corsa di aver completato con successo la sua rimonta, decise di correre qualche minor rischio. Il risultato fu che sul traguardo di Bormio a Nencini manc\u00f2 l'inezia di 28 secondi per vincere il suo meritatissimo secondo Giro d'Italia.\nSempre in quell'anno vinse il Tour de France 1960 sfiorando cos\u00ec la grande impresa di vincere nello stesso anno sia il Giro che il Tour. Nella \"Grande Boucle\" Nencini port\u00f2 la maglia gialla fino a Parigi senza riportare vittorie di tappa, mettendo in mostra ancora una volta le sue grandi qualit\u00e0 di discesista, ma anche attaccando sulle montagne ed evidenziando una notevole capacit\u00e0 di gestione della corsa e del comando. Conquist\u00f2 di fatto la corsa francese, prima giungendo secondo nella prima cronometro conquistando proprio in quell'occasione la maglia gialla, poi attaccando e staccando il suo principale rivale, Roger Rivi\u00e8re, sui Pirenei (in particolare sul Peyresourde). Quando, durante la tappa Millau - Avignone, Rivi\u00e8re cadde rovinosamente ferendosi gravemente nel tentativo di non farsi distaccare nella discesa del Perjuret, Nencini vantava gi\u00e0 nei confronti dello sfortunato campione transalpino oltre 2 minuti di vantaggio. Fuori gioco anche lo scalatore spagnolo Bahamontes e crollati sulle Alpi Baldini e Simpson, successivamente si difese dagli attacchi dello spagnolo Manzaneque, del francese Anglade e del belga Adriaenssens e nell'azione di controffensiva, con cui consolid\u00f2 il suo primato in classifica, diede via libera ai suoi alfieri Battistini e Massignan, che si aggiudicarono alcuni successi parziali. Graziano Battistini raggiunse cos\u00ec il secondo posto in classifica a oltre 5 minuti dal suo capitano, mentre Imerio Massignan conquist\u00f2 la maglia a pois quale miglior scalatore. Dopo un secondo posto nell'ultima cronometro alle spalle solo dello specialista, lo svizzero Graf, si present\u00f2 per il tradizionale trionfo al Parco dei Principi di Parigi, consegnando il mazzo di fiori del giro d'onore al commissario tecnico francese Bodet perch\u00e9 lo portasse allo sfortunato Rivi\u00e8re.\nNel corso delle sue partecipazioni al Tour de France si aggiudic\u00f2 in totale tre tappe e la maglia a pois, vestendo per 12 giorni la maglia gialla.\nNelle corse di un giorno ottenne alcuni buoni piazzamenti come il secondo posto al Giro dell'Appennino del 1962 e al Campionato di Zurigo nel 1964, il terzo nel Giro del Lazio del 1957 e nella Milano-Torino del 1960 e una vittoria nella Tre Valli Varesine nel 1956. Si aggiudic\u00f2 in totale 24 corse.\nVest\u00ec sei volte la maglia azzurra della Nazionale italiana. Importante il suo ruolo nella squadra azzurra che port\u00f2 Ercole Baldini alla maglia iridata nel 1958 a Reims.\nNencini \u00e8 morto nel 1980 dopo una breve malattia, a soli 49 anni, ed \u00e8 stato sepolto nel cimitero comunale di Barberino.\nMemoria.\nIn suo onore esiste un monumento posto al passo della Futa: lungo il muraglione spartivento \u00e8 posto un grande ritratto a bassorilievo di bronzo che lo raffigura in corsa con la sottostante dedica che recita: \u00abA Gastone Nencini. Il comune di Barberino, gli sportivi, i compagni di tante battaglie ricordano il campione mugellano\u00bb. \nNel 2012 in Toscana gli \u00e8 stato intitolato un canale televisivo regionale che si chiama, per l'appunto, Gastone Nencini; tale canale trasmette servizi relativi al ciclismo.\nNel 1980, in seguito alla sua prematura scomparsa, gli venne dedicata la \"cronoscalata della Futa\". La corsa per professionisti infatti, creata appena l'anno prima e che partiva dal suo paese natale, in seguito alla sua morte venne rinominata Cronoscalata della Futa-Memorial Gastone Nencini. Nel 2020, in occasione del sessantesimo anniversario della vittoria al Tour de France, Firenze ha intitolato a lui una piazza: \"Piazza Gastone Nencini\"."}
{"id": "490183", "revid": "88740", "url": "https://it.wikipedia.org/wiki?curid=490183", "title": "Bassa marea", "text": ""}
{"id": "490184", "revid": "63760", "url": "https://it.wikipedia.org/wiki?curid=490184", "title": "Bassa Marea", "text": ""}
{"id": "490191", "revid": "3612426", "url": "https://it.wikipedia.org/wiki?curid=490191", "title": "Flare star", "text": ""}
{"id": "490194", "revid": "3612433", "url": "https://it.wikipedia.org/wiki?curid=490194", "title": "Stella a flare", "text": ""}
{"id": "490227", "revid": "3612596", "url": "https://it.wikipedia.org/wiki?curid=490227", "title": "Deepsky", "text": ""}
{"id": "490252", "revid": "124682802", "url": "https://it.wikipedia.org/wiki?curid=490252", "title": "Sig. Dapatas", "text": "Sig. Dapatas \u00e8 il quarto album di Daniele Silvestri, pubblicato nel 1999 dalla BMG Ricordi. L'album, scritto e arrangiato dallo stesso Silvestri, fa seguito alla sua seconda partecipazione al Festival di Sanremo, dove present\u00f2 \"Aria\".\nIl titolo dell'album \u00e8 composto dalle lettere iniziali delle dieci canzoni.\n\"Tu non torni mai\" \u00e8 cantata dal solo Giulio Corda, voce dei Giuliodorme, band prodotta anch'essa da Enzo Miceli.\n\"Insieme\" ha fatto da colonna sonora allo spettacolo teatrale \"La verit\u00e0 vi prego sull'amore\" di Francesco Apolloni.\n\"Adesso basta\" \u00e8 cantato in parte in inglese, e in parte in italiano, aggiungendo parole non intellegibili che ricordano il dialetto salentino.\nLa cantautrice italo-finlandese Lara Martelli canta con lui in \"Giro in si\".\nNel booklet \u00e8 presente una dedica a Feiez, un membro degli Elio e le storie tese morto il 23 dicembre del 98\nTracce.\nTesti e musiche di Daniele Silvestri, salvo dove indicato."}
{"id": "490257", "revid": "1318658", "url": "https://it.wikipedia.org/wiki?curid=490257", "title": "Diritti speciali di prelievo", "text": "I diritti speciali di prelievo (abbreviato DSP, in inglese special drawing rights o SDRs, in francese droits de tirage speciaux, abbreviato DTS) sono un particolare tipo di valuta. Si tratta dell'unit\u00e0 di conto del FMI (Fondo Monetario Internazionale), il cui valore \u00e8 ricavato da un paniere di valute nazionali, rispetto alle quali si calcola una sorta di \"comune denominatore\": il risultato \u00e8 il valore dei DSP. Scopo precipuo dei DSP era rimpiazzare l'oro nelle transazioni internazionali: per questo i diritti speciali di prelievo sono definiti anche \"oro di carta\".\nStoria.\nFino al 1999 (anno di introduzione dell'Euro come unit\u00e0 di conto), le valute che costituivano il paniere erano: dollaro statunitense, marco tedesco, franco francese, sterlina britannica e yen. Dal 1999 l'euro ha sostituito il marco ed il franco (il valore approssimativo di 1 euro \u00e8 pari a 0,76 DSP). Dal 30 novembre 2015 \u00e8 stato deciso che anche il renminbi cinese sarebbe entrato a far parte del paniere di valute; dal 1\u00ba ottobre del 2016 la decisione \u00e8 stata applicata. Le ultime valutazioni dei DSP in rapporto al dollaro sono consultabili dal sito dell'FMI, aggiornato quotidianamente.\nDi seguito l'esatto ammontare di ogni valuta nel paniere, e il suo contributo nella formazione del valore dei DSP.\nUtilizzi.\nNon solo il Fondo monetario internazionale si serve dei DSP: alcuni Paesi valutano la loro moneta in diritti speciali di prelievo; di questa unit\u00e0 di conto ci si serve anche all'interno di Convenzioni internazionali di disciplina internazional-privatistica sulla responsabilit\u00e0, come, ad esempio, nella Convenzione di Varsavia (12 ottobre 1929), che regola la responsabilit\u00e0 per morte e lesioni personali dei passeggeri in occasione di un trasporto aereo di persone, per fissare il massimale del debito vettoriale; sempre nel campo diritto aeronautico, ricordiamo il loro utilizzo nella Convenzione di Montr\u00e9al del 1999.\nNel diritto marittimo, vengono valutati in DSP il debito armatoriale nella \"Limitation of Liability in Maritime Claims Convention\" del 1976, il limite risarcitorio nella \"Civil Liability Convention\" (\"CLC 1969\" sul trasporto di idrocarburi, come modificata dai protocolli del 1976 e 1992), nella \"FUND Convention\" (1971, modificata dai protocolli del 1976 e 1992), nella \"HNS Convention\" sul trasporto di sostanze pericolose e nocive (1996); il debito vettoriale per trasporto di cose nelle Convenzioni di Bruxelles (1924, modificata dai protocolli del 1968 e 1979) e di Amburgo (cosiddette \"Regole di Amburgo\", 1978), e per trasporto di persone nella Convenzione di Atene del 1974 (come emendata dai Protocolli di Londra del 1976, 1990 e 2002). Nel trasporto internazionale di merci, la Convenzione di Ginevra del 1956, modificata dal protocollo del 1978, prevede un limite di responsabilit\u00e0 fissato in DSP.\nAl giorno d'oggi i DSP vengono utilizzati anche dall'Unione postale universale, responsabile del coordinamento del sistema postale internazionale, e negli accordi tra compagnie telefoniche nel \"roaming\" internazionale."}
{"id": "490259", "revid": "709565", "url": "https://it.wikipedia.org/wiki?curid=490259", "title": "Phaser (Star Trek)", "text": "I phaser sono le armi tipiche delle serie di telefilm di fantascienza di \"Star Trek\", a volte tradotte come \"armi a fase\", \"pistole a fase\" o \"fasatori\".\nDal profilo estetico variabile (alcuni modelli ricordano le odierne pistole, altri assomigliano a telecomandi), emettono un sottile raggio di energia colorato, simile ad un laser. Secondo l'Enciclopedia di Star Trek, il nome significa \"phased energy rectification\".\nQuesto tipo di arma \u00e8 entrata in uso a partire dal 2171, sostituendo i pi\u00f9 antichi laser e le pi\u00f9 moderne armi a fase sia nei dispositivi portatili sia in quelli delle astronavi. I phaser traggono energia dai \"nadioni\", particelle subatomiche a vita breve, che, attraverso speciali cristalli, liberano e trasportano la forza nucleare forte. Nel caso delle armi portatili, a seconda della quantit\u00e0 di nadioni che transita nei cristalli, il raggio emesso dal phaser pu\u00f2 procurare diversi effetti sul bersaglio:\nLa differenza di potenza influisce anche sulla durata della carica del phaser. Un phaser regolato su 10 ha un consumo pari a 25 volte quello di un phaser regolato su 7, mentre su 16 il consumo \u00e8 315 volte maggiore.\nAnche nelle armi montate sulle astronavi \u00e8 possibile variare la potenza di emissione, con diverse conseguenze sul bersaglio.\nI phaser \"portatili\" sono divisi in tre tipi:\nDal \"Tipo IV\" in avanti i phaser non sono pi\u00f9 portatili e vengono installati sulle astronavi o su altri insediamenti fissi, con l'aumentare del numero di designazione aumenta anche la potenza erogata:\nI primi phaser avevano un emettitore solo, costringendo cos\u00ec la nave ad allinearsi con il bersaglio prima di sparare. I moderni phaser hanno invece un insieme di emettitori raggruppati in banchi. Una volta creato, il fascio di energia viene immesso nei banchi che lo trasportano fino all'emettitore giusto tramite appositi campi di forza. I banchi phaser possono essere teoricamente infiniti, ci\u00f2 consente una copertura completa dello spazio attorno alla nave e permette di centrare un bersaglio anche se questo non \u00e8 allineato con la nave. I phaser disposti in banchi sono utilizzati pressoch\u00e9 da tutte le navi della Flotta Stellare. Le navi di classe Defiant montano dei cannoni phaser ad impulso in grado di sviluppare una potenza massima pari a 50,3 MW, che sparano rapide raffiche ad alta energia che producono un effetto devastante sugli scudi nemici."}
{"id": "490264", "revid": "52076", "url": "https://it.wikipedia.org/wiki?curid=490264", "title": "L'Opinione on line", "text": ""}
{"id": "490266", "revid": "712828", "url": "https://it.wikipedia.org/wiki?curid=490266", "title": "Zona Safari", "text": ""}
{"id": "490270", "revid": "287204", "url": "https://it.wikipedia.org/wiki?curid=490270", "title": "La signora di Avalon", "text": "La signora di Avalon \u00e8 un libro scritto da Marion Zimmer Bradley e pubblicato per la prima volta negli Stati Uniti nel 1997. In Italia la prima pubblicazione, a opera della Longanesi, risale al settembre 1997.\nIl libro, in ordine narrativo, \u00e8 il seguito di \"Le querce di Albion\" e precede \"La sacerdotessa di Avalon\" e \"Le nebbie di Avalon\" (sebbene quest'ultimo sia stato scritto prima degli altri).\nIl 15 ottobre 2020 l'editore HarperCollins Italia d\u00e0 nuovamente alle stampe il romanzo in una nuova versione integrale (mai pubblicata prima in Italia), ritradotta da Flavio Santi senza le precedenti censure. Il romanzo viene per l'occasione presentato col titolo, \"Signora di Avalon\".\nTrama.\nLa trama si divide in 3 parti, a notevole distanza di tempo l'una dall'altra, ma accomunate dall'ambientazione di Avalon.\nParte prima: \n\"Inizio II secolo d.C.\"\nLa prima parte ci mostra Caillean e Gawen (il figlio di Eilan), incontrati nel prequel, \"La casa della foresta\". Caillean assume il ruolo di Alta Sacerdotessa di Avalon e diventa la madre adottiva di Gawen che, sebbene cresciuto come un druido, riceve insegnamenti anche dalla Regina delle fate. La regina, che ha una figlia mezza mortale, Sianna, concorda con Caillean che Sianna studi ad Avalon. Man mano che Sianna e Gawen crescono, sviluppano un legame speciale. A un certo punto Gawen, in preda a una crisi d'identit\u00e0, cerca il nonno romano Macellio, che gli consente di unirsi all'esercito romano. Gawen trascorre diversi mesi ad allenarsi con i romani. Separato dalla sua unit\u00e0 durante la sua prima battaglia, torna ad Avalon. Poco dopo il suo ritorno, lui e Sianna si uniscono nel sacro rito di Avalon. Gawen viene per\u00f2 ucciso il giorno dopo il loro matrimonio mentre cerca di proteggere Avalon dai cristiani, che in precedenza erano tolleranti nei confronti dei druidi ma che ora hanno un leader fanatico (giunto fin qui assieme a una pattuglia romana, inviata per trovarlo e riportarlo indietro per punizione come disertore). Dopo la morte di Gawen e la scoperta di Avalon da parte della pattuglia romana, Caillean nasconde Avalon nelle nebbie, rendendolo accessibile solo a coloro che hanno l'addestramento adeguato per penetrarli.\nQuando Caillean invecchia, Sianna le succede come Alta Sacerdotessa. La figlia di Sianna e Gawen le succeder\u00e0 a sua volta, facendo di Sianna la matriarca di una linea di Alte Sacerdotesse.\nParte seconda: \n\"Fine III secolo d.C.\"\nLa seconda parte ci narra della Sacerdotessa Dierna. Accoglie una nuova novizia di nome Teleri, una principessa straniera che spera di diventare una grande sacerdotessa. Quando Dierna riceve una visione sul nuovo protettore della Britannia, un ammiraglio romano di nome Carausius, costringe Teleri a sposarsi con lui. Alcuni anni dopo, per\u00f2, Carausio si oppone. Teleri lo lascia e sostiene le profferte di uno dei suoi ex ufficiali, Allectus, di diventare il nuovo Sommo Re. Dierna e Carausio hanno nel frattempo una breve relazione, che scatena le rivalit\u00e0. Allectus insegue e ferisce Carausio, che cerca di raggiungere la salvezza di Avalon e Dierna, ma fallisce, morendo per le ferite sul bordo del lago di Avalon. Poco dopo, Teleri lascia Allectus e trova la via del ritorno ad Avalon, dove si riunisce con Dierna, e qui completa la sua formazione e alla fine diventa il suo successore.\nParte terza: \n\"Met\u00e0 del V secolo d.C.\"\nQuesta parte si apre quando l'Alta Sacerdotessa Ana invia il druido bardo Taliesin per scortare la sua terza figlia, Viviane, ad Avalon. Viviane era stata adottata e cresciuta in una fattoria, ma quando ha quattordici anni, sua madre la richiama ad Avalon per prendere il posto delle sue due sorelle maggiori, che erano morte. Poich\u00e9 il forte temperamento di Viviane \u00e8 simile a quello di sua madre, le due spesso si scontrano. Viviane completa la sua formazione come sacerdotessa, ma Ana rifiuta la sua iniziazione, costringendo Viviane a rimanere una novizia - e una vergine - molto pi\u00f9 a lungo del solito. Sebbene Viviane si irriti per quella che considera una restrizione ingiusta, il suo stato verginale le consente di diventare la prima donna da secoli a gestire il Sacro Graal, che \u00e8 mantenuto dall'ordine dei Druidi di Taliesin. Infine, Viviane viene iniziata quando diventa l'amante del capo britannico Vortimer. Quando Vortimer muore, Viviane torna ad Avalon portando un neonato, una figlia che vivr\u00e0 solo tre mesi. Nel frattempo, Ana \u00e8 rimasta incinta, ma \u00e8 troppo vecchia per partorire in sicurezza. Lei e Viviane si perdonano a vicenda in attesa del parto. Ana muore di parto, ma il bambino, Morgause, sopravvive. Viviane, i cui seni stanno ancora producendo latte, diventa nutrice e madre adottiva della sua sorellastra.\nLa fine del libro conduce agli eventi di \"Le nebbie di Avalon\"."}
{"id": "490272", "revid": "93556", "url": "https://it.wikipedia.org/wiki?curid=490272", "title": "I lavoratori del mare", "text": "I lavoratori del mare (\"Les Travailleurs de la mer\") \u00e8 un romanzo di Victor Hugo. L'opera \u00e8 dedicata all'isola di Guernsey, dove Hugo pass\u00f2 15 anni in esilio.\nTrama.\nLa storia ha come protagonista un abitante di Guernsey di nome Gilliat. Il personaggio, che, secondo un leitmotiv consueto nella poetica di Victor Hugo, \u00e8 un emarginato sociale, si innamora di Deruchette, nipote dell'armatore Lethierry. Quando la nave di Lethierry fa naufragio sulle Roches Douvres, una scogliera particolarmente pericolosa, Deruchette promette di sposare l'uomo capace di portare in salvo il motore a vapore della nave. Gilliat si offre, e il romanzo passa a narrare le sue avventure, tra cui la lotta con una piovra. \"I lavoratori del mare\" \u00e8 ambientato subito dopo le Guerre napoleoniche, e tra i suoi temi c'\u00e8 anche quello dell'impatto della prima rivoluzione industriale sull'isola.\nPubblicazione.\nIl romanzo fu pubblicato a Bruxelles nel 1866, quando Hugo era in esilio dalla Francia. L'intenzione originaria dell'autore era porre come introduzione al romanzo il suo saggio L'Archipel de la Manche (L'arcipelago della Manica). Lo scritto, per\u00f2, fu pubblicato solo nel 1883, e le due opere sono state pubblicate insieme solo nel ventesimo secolo.\nCuriosit\u00e0.\nIl romanzo introdusse la parola \"piovra\" (\"pieuvre\") nel vocabolario francese: il termine usato precedentemente era \"poulpe\"."}
{"id": "490274", "revid": "289247", "url": "https://it.wikipedia.org/wiki?curid=490274", "title": "Cinesiologia applicata", "text": ""}
{"id": "490275", "revid": "767487", "url": "https://it.wikipedia.org/wiki?curid=490275", "title": "Abbazia di Santa Maria di Pulsano", "text": "L'abbazia di Santa Maria di Pulsano \u00e8 un complesso monastico situato sul Gargano. I suoi eremi sono luogo del cuore FAI. L'8 settembre ricorre la festivit\u00e0 della Madonna di Pulsano: i fedeli partono da Monte Sant'Angelo e raggiungono l'abbazia sul dorso di muli.\nIl monastero ha anche una foresteria per ospitare un numero limitato di pellegrini per brevi periodi di ritiro.\nStoria.\nEdificata nel 591, sui resti di un antico tempio oracolare pagano dedicato a Calcante, fu affidata ai monaci dell'ordine di Sant'Equizio abate.\nPoco note sono le vicende storiche fino al XII secolo quando, nel 1129, l'intervento di san Giovanni da Matera e della sua Congregazione Pulsanense la fece risorgere dal grave stato di abbandono in cui versava, fondando l'ordine monastico autonomo dei poveri eremiti pulsanesi.\nNel 1177 fu ultimata la costruzione della chiesa abbaziale dedicata alla Santa Madre di Dio, il cui altare, sotto il quale furono poste le spoglie di san Giovanni da Matera, abate morto nel 1139, fu consacrato dal papa Alessandro III in pellegrinaggio sul Gargano. Al termine del XIV secolo, durante il pontificato del papa Martino V, l'Ordine Pulsanense si estinse e i superstiti passarono all'Ordine benedettino, rinunciando alla regola di San Giovanni abate.\nNel XV secolo furono i celestini a prendersi cura dell'abbazia, tutelandola dalle pretese dei signori locali, L'abbazia fu comunque affidata ad un cardinale commendatario che l'amministrava da Roma.\nTra i celestini \u00e8 da ricordare il monaco garganico Ludovico Giordani che da abate costru\u00ec due altari laterali nella chiesa abbaziale di Pulsano, oggi distrutti, e il monastero dei Celestini in Manfredonia.\nIl violento terremoto del Gargano del 1646 travolse l'archivio e la biblioteca. In seguito furono i Celestini di Manfredonia a reggere Santa Maria di Pulsano sino all'emanazione delle leggi napoleoniche del 1806.\nGiuseppe Bonaparte soppresse definitivamente la presenza di un ordine monastico e autorizz\u00f2 i fittuari dei beni a ritenere in enfiteusi i pagamenti.\nNel 1842 il sacerdote montanaro Nicola Bisceglia riceve ufficialmente in enfiteusi dal Demanio il complesso del protomonastero pulsanense per \u201csottrarlo all'abbandono e agli atti vandalici dei pastori e pecorai\u201d, ad eccezione della chiesa soggetta alla giurisdizione dell'Ordine diocesano.\nNel 1966 \u00e8 stata trafugata la pregevole e venerata icona della \"Madre di Dio di Pulsano\", non ancora ritrovata, opera di quella scuola bizantino \u2013 italiana, detta dei \u201cRitardatari\u201d, fiorita in Puglia nel XII e nel XIII secolo.\nGli eremi.\nL'abbazia \u00e8 circondata da vari eremi i quali venivano utilizzati come abitazione. Spesso per accedere a questi gli eremiti erano costretti ad utilizzare corde o scale.\nLa riapertura.\nDal 1991 si \u00e8 costituito il Movimento \"Cristiani Pro Pulsano\" associazione di volontariato formata da cittadini che si prefigge di mantenere viva la memoria storica dell'antica Abbazia di Pulsano.\nFinalmente nel 1997, grazie anche all'interessamento dell'arcivescovo Vincenzo D'Addario, la chiesa abbaziale \u00e8 stata riaperta al culto pubblico e vi \u00e8 stata fondata la comunit\u00e0 monastica di Pulsano, di diritto diocesano, birituale: latina e bizantina.\nOggi, grazie anche al contributo e alla concreta collaborazione di numerosi cittadini, presenta una comunit\u00e0 attiva ed attenta alle esigenze spirituali del nostro tempo.\nLuogo del cuore FAI 2010.\nGli Eremi di Pulsano, nel 2010, sono stati eletti \"Luogo del cuore FAI\" con 34.118 segnalazioni."}
{"id": "490276", "revid": "1828", "url": "https://it.wikipedia.org/wiki?curid=490276", "title": "Emilio Maria Giuseppe Argiroffi", "text": ""}
{"id": "490278", "revid": "339392", "url": "https://it.wikipedia.org/wiki?curid=490278", "title": "Rey Mysterio Jr.", "text": ""}
{"id": "490280", "revid": "531291", "url": "https://it.wikipedia.org/wiki?curid=490280", "title": "Grado topologico", "text": "In matematica, e pi\u00f9 precisamente in topologia, il grado topologico \u00e8 una quantit\u00e0 introdotta da Luitzen Brouwer attorno al 1910 che misura il \"numero di avvolgimento\" di una funzione continua fra spazi topologici \"della stessa dimensione\". Questa quantit\u00e0 fornisce un'informazione sul comportamento qualitativo globale della funzione, ed \u00e8 un \"invariante omotopico\", cio\u00e8 non cambia se la funzione viene deformata in modo continuo (una tale deformazione \u00e8 chiamata omotopia).\nL'esempio fondamentale \u00e8 quello di una funzione continua tra due circonferenze: il grado topologico \u00e8 il \"numero di avvolgimenti\" che la funzione fa compiere alla circonferenza.\nIl grado di una funzione formula_1 viene solitamente indicato con deg formula_1.\nDefinizione intuitiva.\nSia formula_3 una funzione continua, dove formula_4 \u00e8 la circonferenza del piano. Si pu\u00f2 interpretare la formula_1 come un arco chiuso in formula_4: un arco chiuso in topologia \u00e8 spesso chiamato \"laccio\". Tale laccio potr\u00e0 avvolgersi in formula_4 in modi diversi, ad esempio girando due volte in senso antiorario oppure sette volte in senso orario: nel primo caso si dir\u00e0 che formula_8 ha grado 2 e nel secondo che ha grado -7. Un esempio di laccio di grado 0 \u00e8 quello che non si avvolge su formula_4 ma rimane fisso su un punto. \nIl grado \u00e8 inoltre un \"invariante omotopico\", cio\u00e8 non cambia se il laccio viene deformato. Ad esempio, il laccio che percorre la circonferenza cinque volte in senso antiorario e due volte in senso orario pu\u00f2 essere deformato in un laccio che gira tre volte in senso antiorario, e quindi ha grado 3. Un laccio che percorre mezzo giro e torna indietro al punto iniziale si deforma nel laccio fisso in un punto, e quindi ha grado 0.\nIl fatto rilevante \u00e8 che in questo modo abbiamo associato ad ogni numero intero una classe di lacci \"simili\" e solo quelli.\nIl discorso pu\u00f2 essere generalizzato per funzioni continue formula_10 dalla sfera nella sfera, in tre dimensioni, e pi\u00f9 in generale per funzioni formula_11, anche se in questi casi l'interpretazione di una sfera che si \"avvolge\" \u00e8 geometricamente meno intuitiva.\nDefinizione.\nNella definizione odierna, se formula_12 \u00e8 una funzione continua della sfera in s\u00e9, l'omomorfismo indotto \nnegli n-esimi gruppi di omologia \u00e8 una funzione Z \u2192 Z, dove Z indica i numeri interi, e si definisce grado di formula_8 il numero\nNel caso della circonferenza, si pu\u00f2 definire il \"grado topologico\" di formula_16 usando il rivestimento universale\nIn questo caso si definisce il grado considerando formula_1 come un laccio\nformula_19 \ne prendendo il sollevamento\ndi formula_1 che parte da zero. Questo sollevamento non \u00e8 pi\u00f9 un laccio, cio\u00e8 punto finale ed iniziale possono non coincidere: il grado di formula_22 \u00e8 valore del punto finale formula_23.\nEsempio.\nUn esempio di mappa di grado n \u00e8 dato dal rivestimento a n-fogli della circonferenza formula_37, vista come sottoinsieme del campo C dei numeri complessi.\ngi\u00e0 descritto in precedenza come \"avvolgimento \"n\" volte\".\nGeneralizzazioni.\nIn topologia differenziale, il grado ha un'interpretazione che ne permette il calcolo esplicito. Sia formula_39 una funzione differenziabile tra due variet\u00e0 differenziabili della stessa dimensione, la prima compatta e senza bordo, la seconda connessa. \nSia formula_40 un punto di formula_41. Se formula_40 \u00e8 un valore regolare per formula_8, la sua controimmagine ha cardinalit\u00e0 formula_44 finita, e la sua classe di resto modulo 2 \u00e8 un valore in {0, 1} che non dipende dal valore regolare formula_45, n\u00e9 dalla classe di omotopia differenziabile di formula_8, ed \u00e8 chiamata grado modulo 2 di formula_8.\nPer poter definire un grado intero \u00e8 necessario che \"M\" ed \"N\" siano orientate e senza bordo: in questo caso, per ogni formula_48 in formula_49 che sia un punto regolare di formula_8 possiamo definire il segno del differenziale formula_51 di f in x come +1 se questo mantiene l'orientazione o -1 se la inverte (il segno del differenziale \u00e8 uguale a quello del determinante dello jacobiano nel punto). Si definisce quindi per ogni valore regolare formula_45 in formula_53 il grado di Brouwer\nche risulta anch'esso invariante per valori regolari e classi di omotopia differenziabile.\nOgni mappa continua \u00e8 approssimabile da una differenziabile, e quindi questa definizione pu\u00f2 essere estesa facilmente alle funzioni continue da \"M\" in \"N\". Se formula_55, grado topologico e grado di Brouwer coincidono.\nApplicazioni.\nCome applicazione del grado topologico si pu\u00f2 dimostrare il teorema della sfera \"pettinabile\": formula_32 ammette un campo non nullo di vettori tangenti se e solo se n \u00e8 dispari. Inoltre \u00e8 diffusamente usato in topologia differenziale per la dimostrazione di molti teoremi, tra cui il Teorema del punto fisso di Brouwer, il Teorema di Borsuk-Ulam, il Teorema della curva di Jordan, e anche nella teoria delle equazioni differenziali.\nUn risultato fondamentale dovuto ad Heinz Hopf asserisce che due mappe fra sfere formula_57 che hanno lo stesso grado sono omotope: il grado \u00e8 quindi un \"invariante omotopico completo\", nel senso che descrive completamente le mappe tra sfere della stessa dimensione, viste a meno di omotopia. In particolare si dimostra che l'applicazione \ndefinisce un isomorfismo tra ln\"-esimo gruppo di omotopia formula_59 e Z\"'."}
{"id": "490287", "revid": "1310927", "url": "https://it.wikipedia.org/wiki?curid=490287", "title": "Fudbalski klub Partizan", "text": "Il Fudbalski klub Partizan (; letteralmente \"Associazione calcistica Partigiano\"), meglio noto come FK Partizan o Partizan Beograd e in Italia come Partizan Belgrado, \u00e8 una societ\u00e0 calcistica serba con sede nella citt\u00e0 di Belgrado. Fondata il 4 ottobre del 1945 da una societ\u00e0 polisportiva fu una delle prime sezioni istituite del Sportsko Dru\u0161tvo Partizan e prese parte all'Associazione Sportiva Jugoslava (oggi Associazione Sportiva Serba). Oltre alla sezione calcistica, la societ\u00e0 polisportiva includeva altre 25 discipline, tra le quali il KK Partizan Belgrado, squadra di pallacanestro, e il VK Partizan Belgrado, squadra di pallanuoto.\nStoria.\nIl club fu fondato da partigiani jugoslavi (da qui l'origine del nome). Nei suoi 75 anni di attivit\u00e0 la squadra ha disputato 75 campionati nella SuperLiga (prima chiamata Prva Liga di Jugoslavia), conquistando 27 campionati nazionali, 16 coppe nazionali, una supercoppa nazionali, una Mitropa Cup, una Uhrencup e un Torneo di Viareggio. Grandi sono state le vittorie e ugualmente importanti le occasioni mancate per un soffio: una finale di Coppa dei Campioni nel 1966 persa con il Real Madrid per 2-1, sette volte finalista nelle coppe nazionali (1948, 1959, 1960, 1979, 1993, 1996, 1999) e undici volte \u00e8 riuscito ad andare oltre la fase a gironi (sedicesimi, ottavi, quarti) nelle coppe europee (UEFA Champions League e Coppa UEFA). Il Partizan partecip\u00f2 alla primissima edizione della Coppa Campioni nel 1955 giocando la prima partita del torneo contro lo Sporting Lisbona finita per 3-3. Divenne anche il primo club dell'est europeo ad avere giocato una finale di Coppa dei Campioni, dopo avere eliminato il Manchester United nelle semifinali del torneo. Negli ultimi anni la squadra ha partecipato alla Champions League dell'anno 2003-2004 inserita nel girone con Real Madrid, Porto e Olympique Marsiglia dopo avere eliminato nell'ultimo turno di qualificazione il Newcastle United. Il Partizan partecip\u00f2 anche all'edizione 2004-2005 della Coppa UEFA raggiungendo gli ottavi di finale dove venne eliminato dal , campione in quell'edizione, per un risultato complessivo di 3-1 (1-1 andata; 0-2 ritorno).\nLa squadra FK Teleoptik che milita nella seconda divisione serba \u00e8 di propriet\u00e0 del Partizan. Secondo la federazione UEFA il Partizan possiede il secondo miglior settore giovanile europeo, dopo quello dell'Ajax. \nIl Partizan Belgrado \u00e8 la seconda squadra pi\u00f9 tifata in Serbia (con il 32,2%). I supporters locali della formazione costituiscono il gruppo ultras denominato \"Grobari\", una delle tifoserie pi\u00f9 accese al mondo. La partita pi\u00f9 attesa dell'anno \u00e8 sicuramente il derby di Belgrado tra Partizan e Stella Rossa, che \u00e8 stato classificato tra i 10 derby pi\u00f9 accesi del mondo riuscendo in passato a raggiungere la bellezza di 108.000 spettatori.\nLa societ\u00e0 si posiziona al 2\u00ba posto nella classifica perpetua della Prva Liga Jugoslava.\nPalmar\u00e8s.\nCompetizioni nazionali.\nCampionato nazionale: 27\nCoppe nazionali: 16\nSupercoppe nazionali: 1\nStatistiche e record.\nStatistiche di squadra.\nI bianco-neri sono detentori del record nel campionato jugoslavo, parlando in termini di punti segnati durante un solo campionato che furono 107, inoltre sono l'unica squadra che \u00e8 riuscita ad arrivare imbattuta a fine campionato nella stagione 2004-05.\nProbabilmente, una delle partite pi\u00f9 emozionanti per i bianconeri fu la doppia sfida con il Celtic nella Coppa della Coppe del 1989. La prima partita fu giocata a Mostar dove il Partizan trionf\u00f2 per 2-1. La partita di ritorno fu giocata in Scozia dove il Celtic vinse per 5-4. Il Partizan segn\u00f2 negli ultimi minuti del match, e grazie alla regola dei gol fuori casa, si qualific\u00f2 al turno successivo lasciando perplessi gli oltre 50.000 scozzesi presenti. Dopo aver eliminato il Manchester United (2-1) nelle semifinali, il Partizan disput\u00f2 la finale di Coppa Campioni nel 1966 contro il perdendo per 2-1, in cui i bianco-neri fino al 70\u00b0 conducevano la gara per 1-0 grazie al gol di testa del difensore Velibor Vasovi\u0107.\nNel recente passato si ricorda la partecipazione del club alla fase finale della Champions League nel 2003-04. Dopo avere eliminato il Newcastle United al Saint James Park il Partizan venne sorteggiato nel gruppo F con , FC Porto (vincitore della Coppa UEFA 2002-03 e futuro campione della Champions League 2003-04) e Olympique Marsiglia (arrivato in finale di Coppa UEFA in quell'anno perdendo la finale con il Valencia). Il Partizan non perse neanche una delle gare in casa, pareggi\u00f2 0-0 con il e 1-1 con e Olympique Marsiglia. Con questi risultati fu il primo club serbo che raggiunse la fase finale della Champions League dopo il 1992.\nNella stagione successiva il Partizan raggiunse gli Ottavi di Finale di Coppa UEFA dove venne eliminato dal (vincitore della Coppa UEFA in quell'anno) per un risultato complessivo di 3-1. Ai sedicesimi di finale i bianco-neri affrontarono in Dnipro e vinsero a San Pietroburgo allo scadere con gol di Radovi\u0107 ottenendo la qualificazione. Nella fase a gironi dimostrarono subito di essere una squadra motivata, trionfando sui greci dell'Egaleo per 4-0, pareggiando 1-1 con il Villareal in casa e 2-2 con la Lazio all'Olimpico di Roma.\nNei gironi di qualificazione della Coppa UEFA nell'edizione del 2007-08 il Partizan, sotto la decisione della UEFA, venne espulso dalla competizione e multato di \u20ac 30,056 a causa degli scontri durante il match contro lo H\u0160K Zrinjski Mostar dopo che i bianconeri trionfarono per 6-1 in trasferta e 5-0 in casa.\nLe stagioni 2007-08, 2008-09, 2009-2010, 2010-2011 sono state per il Partizan delle ottime stagioni nella competizione nazionale. I bianconeri sono riusciti a vincere per quattro anni di seguito campionato e coppa lasciandosi la Stella Rossa alle spalle, regalando una grande gioia ai tifosi.\nDa notare per\u00f2 che la coppa nazionale 2011 viene vinta a tavolino: durante la finale la squadra avversaria, il Vojvodina, abbandona l'incontro a 10 minuti dal termine (sul punteggio di 2-1 per i bianconeri, lamentando gravi errori arbitrali a suo carico.\nIl 21 luglio 2009 il Partizan demolisce il Rhyl F.C., campione di Galles, per un risultato di 12-0 (8-0 in casa e 4-0 in trasferta), registrata come la maggiore vittoria nelle competizioni europee del club bianconero.\nStatistiche individuali.\nIl giocatore che detiene il record di presenze nella maglia del Partizan Belgrado \u00e8 Mom\u010dilo Vukoti\u0107 che ha collezionato ben 752 partite con i bianco-neri; un altro giocatore da ricordare \u00e8 Stjepan Bobek che vest\u00ec per ben 468 la maglia bianco-nera segnando 403 gol.\nOltre 130 giocatori del Partizan Belgrado fecero parte della nazionale di calcio Yugoslava; tra loro ricordiamo: Stjepan Bobek, Branko Zebec, Zlatko \u010cajkovski, Fahrudin Jusufi, Milan Gali\u0107, Milutin \u0160o\u0161ki\u0107, Slavi\u0161a Jokanovi\u0107, Predrag Mijatovi\u0107 (ora direttore sportivo del ) e Savo Milo\u0161evi\u0107, altro giocatore cresciuto nel Partizan, che detiene il record di 102 presenze nella maglia della nazionale.\nUno dei giocatori leggendari del Partizan \u00e8 Dragan Mance. \u00c8 stato il trascinatore della squadra nella partita del secondo turno di Coppa UEFA del 1984\u201385 contro gli inglesi del Queens Park Rangers, una delle partite memorabili della storia del club. Il QPR aveva trionfato per 6-2 nella gara di andata: quando tutto sembrava gi\u00e0 scritto, il Partizan riusc\u00ec nell'impresa di trionfare in casa per 4-0, qualificandosi al turno successivo. La partita tra QPR e Partizan Belgrado occupa la 70\u00aa posizione nella classifica delle 100 partite pi\u00f9 grandi della storia del calcio, in un sondaggio organizzato dalla emittente televisiva Eurosport nel settembre del 2009. Mance mor\u00ec il 3 settembre del 1985 mentre andava all'allenamento in un incidente d'auto. Tutto ci\u00f2 accadde quando il giocatore aveva solo 23 anni ed era al culmine della sua popolarit\u00e0. La tragedia fu molto sentita dai Grobari, tanto che Mance fu nominato dai tifosi \"leggenda della Curva Sud\" e tutt'oggi viene ricordata, con cori e striscioni, la sua tragica scomparsa.\nOrganico.\nRosa.\n\"Aggiornata al 27 gennaio 2022\"."}
{"id": "490290", "revid": "466539", "url": "https://it.wikipedia.org/wiki?curid=490290", "title": "British Academy of Film and Television Arts", "text": "British Academy of Film and Television Arts (BAFTA) \u00e8 un'organizzazione britannica che premia annualmente opere cinematografiche, televisive e interattive.\nStoria.\nBAFTA \u00e8 stata fondata nel 1947 come The British Film Academy, da David Lean, Alexander Korda, Carol Reed e Charles Laughton, e da altre figure di primo piano dell'industria cinematografica britannica. \nNel 1958 si \u00e8 fusa con la The Guild of Television Producers and Directors formando la The Society of Film and Television, che divenne British Academy of Film and Television Arts nel 1976. Dal 1976 la fondazione ha esteso il suo campo di giudizio alle opere televisive e a quelle multimediali.\nBAFTA \u00e8 un'organizzazione indipendente il cui scopo \u00e8 sostenere, sviluppare e promuovere le forme d'arte dell'immagine in movimento, individuando e premiando l'eccellenza. BAFTA \u00e8 supportato da circa 6.000 persone provenienti dal mondo del cinema, della televisione e delle industrie di videogiochi. La sede principale \u00e8 a Piccadilly a Londra, ma ha anche filiali in Scozia (BAFTA Scotland), Galles (BAFTA Cymru), New York (BAFTA East Coast) e Los Angeles (BAFTA / LA).\nIl premio raffigura una maschera teatrale creata dalla scultrice statunitense Mitzi Cunliffe, commissionato dalla Guild of Television Producers nel 1955. La consegna dei BAFTA anticipa di circa 15 giorni il pi\u00f9 prestigioso avvenimento della notte degli Oscar, che si tiene a fine febbraio a Los Angeles. I BAFTA sono considerati l'equivalente britannico degli Oscar, nonch\u00e9 uno dei pi\u00f9 prestigiosi premi del cinema al mondo (dopo gli Oscar e i Golden Globe).\nPremi.\nLe categorie attualmente giudicate sono: film, televisione, film per bambini, programmi interattivi\nBritish Academy Film Awards.\nI premi BAFTA che si occupano della valutazione delle opere cinematografiche \u00e8 conosciuta come British Academy Film Awards. La cerimonia di premiazione ha sempre avuto luogo nel mese di aprile o maggio, ma dal 2002 la cerimonia \u00e8 stata anticipata al mese di febbraio, al fine di precedere gli Oscar. I premi sono per lo pi\u00f9 aperti a tutte le nazionalit\u00e0, escludendo le categorie \"Miglior film britannico\" e \"Miglior emergente\". Dal 2008 la cerimonia di premiazione ha luogo alla Royal Opera House.\nOrange Rising Star Award.\nPresentato dalla Orange British Academy Film Awards l'Orange Rising Star Award \u00e8 un riconoscimento assegnato annualmente a nuovi talenti del cinema britannico.\nTelevisione.\nSi occupa della valutazione delle opere televisive una sezione del BAFTA, il \"British Academy Television Awards\", che giudica la migliore opera televisiva dell'anno.\nBritish Academy Children's Awards.\nSi occupa della valutazione delle opere cinematografiche e televisive indirizzate al pubblico dei bambini, una sezione del BAFTA, il \"British Academy Children's Film and Television Awards\", nato nel 1995, che giudica la migliore opera per l'infanzia, sia a livello cinematografico sia televisivo.\nBritish Academy Video Games Awards.\nSi occupa della valutazione delle opere interattive, come siti web e videogiochi, la sezione del BAFTA, \"BAFTA Interactive Entertainment Awards\", nata nel 1998."}
{"id": "490296", "revid": "640277", "url": "https://it.wikipedia.org/wiki?curid=490296", "title": "Incubus", "text": ""}
{"id": "490297", "revid": "767487", "url": "https://it.wikipedia.org/wiki?curid=490297", "title": "Br\u00fcgglen", "text": "Br\u00fcgglen (toponimo tedesco) \u00e8 una frazione di 200 abitanti del comune svizzero di Buchegg, nel Canton Soletta (distretto di Bucheggberg).\nStoria.\nFino al 31 dicembre 2013 \u00e8 stato un comune autonomo che si estendeva per 1,70\u00a0km\u00b2; il 1\u00ba gennaio 2014 \u00e8 stato accorpato agli altri comuni soppressi di Aetigkofen, Aetingen, Bibern, Gossliwil, Hessigkofen, K\u00fcttigkofen, Kyburg-Buchegg, M\u00fchledorf e Tscheppach per formare il nuovo comune di Buchegg."}
{"id": "490302", "revid": "1318658", "url": "https://it.wikipedia.org/wiki?curid=490302", "title": "Tristan Tzara", "text": "Di origine ebraica, visse per la maggior parte della sua vita in Francia, ed \u00e8 conosciuto soprattutto per essere uno dei fondatori del Dadaismo, un movimento di avanguardia rivoluzionaria nelle arti.\nVita.\nIl movimento Dada nacque a Zurigo durante la prima guerra mondiale: Tzara scrisse i primi testi Dada, \"La premi\u00e8re aventure c\u00e9leste de Monsieur Antipyrine\" (1916), \"Vingt-cinq po\u00e8mes\" (1918) e il manifesto del movimento, \"Sept manifestes Dada\" (1924). A Parigi, assieme alla moglie Greta Knutson e ad altri artisti come Andr\u00e9 Breton, Philippe Soupault e Louis Aragon, fu protagonista di attivit\u00e0 artistiche rivoluzionarie con l'intento di scioccare il pubblico e di disintegrare le strutture del linguaggio. Nel 1921 si distinse anche nel mondo del teatro con la sua grande opera \"Cuore a gas\", in cui i personaggi sono parti del corpo, che comunicano con il pubblico coinvolgendolo nella rappresentazione teatrale.\nAlla fine del 1929, stanco del nichilismo e del distruzionismo, si un\u00ec ai suoi amici nelle attivit\u00e0 pi\u00f9 costruttive del surrealismo. Si spese per conciliare il surrealismo con il marxismo ed entr\u00f2 a far parte del Partito Comunista Francese nel 1937. Combatt\u00e9 in Spagna per la repubblica contro i franchisti e fu un attivo resistente francese nella Seconda guerra mondiale. Secondo Arturo Schwarz fu agente della polizia segreta stalinista e denunci\u00f2 i poeti surrealisti trotskisti che l'avevano ospitato a Praga e a Belgrado, che furono tutti fucilati. Lasci\u00f2 il partito nel 1956, in protesta contro la repressione Sovietica della Rivoluzione Ungherese.\nI suoi ideali politici lo portarono poco a poco a divenire un poeta lirico. Le sue poesie narrano l'angoscia della sua anima, intrappolata tra rivolta e meraviglia nella tragedia quotidiana della condizione umana. I suoi lavori pi\u00f9 maturi sono considerati \"L'Homme approximatif\" (1931), \"Parler seul\" (1950) e \"La face int\u00e9rieure\" (1953), dove le parole, affiancate in modo anarchico nel Dada, sono sostituite da un linguaggio ancora difficile ma pi\u00f9 esplicito.\nMor\u00ec a Parigi nel 1963. Il suo corpo \u00e8 sepolto nel cimitero di Montparnasse."}
{"id": "490304", "revid": "486946", "url": "https://it.wikipedia.org/wiki?curid=490304", "title": "Superammasso locale", "text": ""}
{"id": "490312", "revid": "3613309", "url": "https://it.wikipedia.org/wiki?curid=490312", "title": "GAIA", "text": ""}
{"id": "490313", "revid": "1776051", "url": "https://it.wikipedia.org/wiki?curid=490313", "title": "K\u00fcttigkofen", "text": "K\u00fcttigkofen (toponimo tedesco) \u00e8 una frazione di 263 abitanti del comune svizzero di Buchegg, nel Canton Soletta (distretto di Bucheggberg).\nStoria.\nFino al 31 dicembre 2013 \u00e8 stato un comune autonomo che si estendeva per 2,17\u00a0km\u00b2; il 1\u00ba gennaio 2014 \u00e8 stato accorpato agli altri comuni soppressi di Aetigkofen, Aetingen, Bibern, Br\u00fcgglen, Gossliwil, Hessigkofen, Kyburg-Buchegg, M\u00fchledorf e Tscheppach per formare il nuovo comune di Buchegg."}
{"id": "490316", "revid": "767487", "url": "https://it.wikipedia.org/wiki?curid=490316", "title": "Tscheppach", "text": "Tscheppach (toponimo tedesco) \u00e8 una frazione di 189 abitanti del comune svizzero di Buchegg, nel Canton Soletta (distretto di Bucheggberg).\nStoria.\nFino al 31 dicembre 2013 \u00e8 stato un comune autonomo che si estendeva per 1,86\u00a0km\u00b2; il 1\u00ba gennaio 2014 \u00e8 stato accorpato agli altri comuni soppressi di Aetigkofen, Aetingen, Bibern, Br\u00fcgglen, Gossliwil, Hessigkofen, K\u00fcttigkofen, Kyburg-Buchegg e M\u00fchledorf per formare il nuovo comune di Buchegg."}
{"id": "490317", "revid": "287204", "url": "https://it.wikipedia.org/wiki?curid=490317", "title": "My\u015blenice", "text": "My\u015blenice \u00e8 un comune urbano-rurale polacco del distretto di My\u015blenice, nel voivodato della Piccola Polonia.&lt;br&gt;Ricopre una superficie di 153,7 km\u00b2 e nel 2006 contava 40.541 abitanti. Dal 1975 al 1998 ha invece fatto parte del voivodato di Cracovia."}
{"id": "490319", "revid": "729019", "url": "https://it.wikipedia.org/wiki?curid=490319", "title": "Nellis Air Force Base", "text": "La Nellis Air Force Base, spesso abbreviata in Nellis AFB, \u00e8 una base dell'United States Air Force (USAF, l'aeronautica militare statunitense) e un census-designated place sito nella Contea di Clark, nello stato del Nevada, immediatamente all'esterno del limite nord-orientale dell'area metropolitana di Las Vegas. Nel 2000 la base aveva 8.897 abitanti.\nNellis \u00e8 una delle maggiori basi di addestramento per piloti di aerei da caccia sia degli Stati Uniti sia stranieri. La base porta il nome di William Harrell Nellis, un pilota di P-47 residente a Las Vegas morto in combattimento durante l'offensiva delle Ardenne, a cavallo tra il 1944 e il 1945.\nLa base principale si estende per circa 46\u00a0km\u00b2. Il 62% dell'area \u00e8 costituita da deserto non utilizzato, mentre il resto dell'area \u00e8 pavimentata oppure contiene strutture di vario tipo.\nLe \"aree\" della base.\nLa base \u00e8 divisa in tre aree maggiori funzionali:\nL'area di test nucleari e di esplosivo convenzionale \"Nellis Air Force Range\" si trova a ovest nella contea di Nye e si estende su ulteriori contee.\nStoria.\nLa storia della base ha inizio con un'indagine conoscitiva nell'ottobre 1940 da parte del maggiore David M. Schlatter dello Army Air Corps, che esaminava alcune localit\u00e0 del sud-ovest degli Stati Uniti cercando un luogo adatto a una scuola di mitragliamento e cannoneggiamento aereo. Las Vegas aveva il vantaggio del suo cielo limpido che permetteva il volo a vista per tutto l'anno, oltre al fatto di essere una citt\u00e0 allora impoverita a causa dell'abbandono delle miniere e che era molto disponibile a ospitare una base militare.\nIl 2 gennaio del 1941 il consiglio comunale di Las Vegas acquist\u00f2 una pista allora utilizzata dalla compagnia Western Air Express e tre giorni dopo la diede in leasing all'U.S. Air Corps, con il proposito di utilizzare la pista sia per velivoli militari sia civili.\nCostruzione.\nLa costruzione del \"Las Vegas Army Air Field\" incominci\u00f2 nel marzo 1941. Il primo comandante, il colonnello Martinus Stenseth, arriv\u00f2 a maggio. Molto dell'iniziale addestramento al mitragliamento cominci\u00f2 nel gennaio 1942, e utilizzava mitragliatrici pesanti montate su camion da impiegare contro bersagli montati su vagoni ferroviari, in modo da abituare i corsisti a sparare contro bersagli mobili.\nLo scoppio della seconda guerra mondiale rese di estrema importanza la base, e alla fine del 1942 vi erano 9.117 mitraglieri che avevano superato i corsi e che volavano su aerei come il Martin B-10, il AT-6, il B-17 Flying Fortress, il B-24 Liberator e il B-26 Marauder.\nAddestramento mitraglieri di coda.\nAll'apice delle sessioni di addestramento nel 1943 e 1944, pi\u00f9 di 15.000 uomini e donne si trovavano nella base. Gli attori Ronald Reagan e Burgess Meredith vi giunsero per aiutare a produrre il film propagandistico Rear Gunner. Gran parte dell'addestramento serviva per i mitraglieri dei B-17, ma dal 1945 l'enfasi si spost\u00f2 sui B-29.\nUn'importante innovazione fu l'utilizzo di un aeroplano specialmente progettato come bersaglio, l'RP-63, che era sufficientemente corazzato per resistere agli impatti dei proiettili frangibili. Verso la fine della guerra, la scuola aveva addestrato pi\u00f9 di 45.000 mitraglieri per i B-17 e pi\u00f9 di 3.000 per i B-29.\nLa base venne rinominata Nellis Air Force Base il 30 aprile del 1950. Poco dopo ci fu la necessit\u00e0 di addestrare piloti per la guerra di Corea, all'inizio con i P-51 Mustang e successivamente con gli F-80 Shooting Star e F-86 Sabre.\nLa base divenne anche un centro sperimentale per i test di nuovi tipi di velivoli.\nLa pattuglia acrobatica dei Thunderbirds si spost\u00f2 a Nellis il 1\u00ba giugno del 1956, dove sono ancora di base (2006), assieme ai F-100 Super Sabre; gli F-105 Thunderchief arrivarono nel 1960. Nel giugno del 1962 due incidenti in un solo giorno forzarono la messa a terra di tutti gli F-105 per valutazioni e modifiche.\nNel 1966 venne creato il Tactical Fighter Weapons Center per unificare la ricerca e l'addestramento nella base, e nel 1969 gli ultimi F-100 venivano ritirati dal servizio.\nScuola avanzata di combattimento.\nNel 1969 venne attivato il \"57th Fighter Wing\" per incominciare con la scuola di armamenti \"USAF Weapons\". Fornisce addestramento a livello di \"graduate level\" su tutte le armi che i piloti dell'USAF potrebbero utilizzare, includendo tattiche per il combattimento aria-aria, sia con mitragliatrici sia con missili, e per l'attacco al suolo. I diplomati seguono anche corsi basici sulla manutenzione dei sistemi del velivolo, specialmente per determinare se un sistema \u00e8 stato male installato durante l'ispezione visiva del velivolo prima del decollo.\nQuesta scuola venne creata come risposta a quanto sul combattimento aria-aria durante la guerra del Vietnam, ed \u00e8 paragonabile alla Fighter Weapons School (pi\u00f9 nota come \"Top Gun\") della marina statunitense; dopo le numerose perdite in quella guerra, vennero istituite le esercitazioni Red flag a Nellis.\nAlcuni piloti formano il \"64th Aggressor Squadron\" che simula le tattiche dei velivoli nemici. Attualmente volano su F-16, in accordo alla dottrina del simulare una forza nemica standard, e ingaggiano finti \"dogfights\" (combattimenti aerei) con squadroni in visita, provenienti sia dagli Stati Uniti sia da paesi alleati degli USA (anche dall'Italia). I migliori piloti volano nel \"65th Aggressor Squadron\" e volano su F-15, nei suoi primi impieghi come velivolo \"avversario\".\nNel 1988 il cacciabombardiere stealth Lockheed F-117A Nighthawk venne presentato qui: era stato sviluppato e testato al Tonopah Test Range, una struttura pi\u00f9 piccola nella parte nord della vicina Nellis Air Force Range, nel deserto a nord di Las Vegas.\nIl 14 gennaio del 2003, venne spedito alla base il primo Lockheed-Boeing F-22 Raptor. La base di Nellis \u00e8 stata scelta come luogo per la valutazione dello sviluppo delle capacit\u00e0 dell'F-22 e per la sua scuola di armamenti. Il 21 dicembre del 2004 un F-22A si schiant\u00f2 al decollo, segnando il primo incidente nella base sin dal marzo del 1996 e il primo incidente per un F-22 dal 1992.\nLo \"Unmanned Aerial Vehicle Center for Excellence\" (\"Centro per l'eccellenza dei veicoli aerei senza pilota\") venne creato nella Creech Air Force Base nel 2005 per valutare e sviluppare le capacit\u00e0 militari del velivolo non pilotato RQ-1 Predator.\nA luglio del 2015, l'aviazione statunitense ha per la prima volta sganciato con successo una bomba B61-12 armata di inerte, a bordo di un velivolo F15 Eagle decollato dalla base di Nellis, nel Nevada.\nGeografia.\nSecondo l'Ufficio del censimento degli Stati Uniti, la base ha un'area totale di 8 km2 in un comprensorio di solo terreno. Secondo le statistiche USA viene considerato un census-designated place del Censo degli Stati Uniti, e dunque si dispone di informazioni demografiche specifiche sui residenti della base. Nel 2000, la base aveva una popolazione di 8.896 abitanti.\nUnit\u00e0 assegnate.\nCome conseguenza della sua ampia gamma di funzioni (addestramento avanzato, test sperimentali e nucleari), la base di Nellis ospita pi\u00f9 squadroni rispetto a qualsiasi altra base dell'USAF.\nUnit\u00e0 militari assegnate a questo complesso di basi:"}
{"id": "490322", "revid": "767487", "url": "https://it.wikipedia.org/wiki?curid=490322", "title": "Bibern (Buchegg)", "text": "Bibern (toponimo tedesco) \u00e8 una frazione di 247 abitanti del comune svizzero di Buchegg, nel Canton Soletta (distretto di Bucheggberg).\nStoria.\nFino al 31 dicembre 2013 \u00e8 stato un comune autonomo che si estendeva per 2,99\u00a0km\u00b2; il 1\u00ba gennaio 2014 \u00e8 stato accorpato agli altri comuni soppressi di Aetigkofen, Aetingen, Br\u00fcgglen, Gossliwil, Hessigkofen, K\u00fcttigkofen, Kyburg-Buchegg, M\u00fchledorf e Tscheppach per formare il nuovo comune di Buchegg."}
{"id": "490323", "revid": "3613485", "url": "https://it.wikipedia.org/wiki?curid=490323", "title": "Raggi \u03b3", "text": ""}
{"id": "490328", "revid": "1543377", "url": "https://it.wikipedia.org/wiki?curid=490328", "title": "Miech\u00f3w", "text": "Miech\u00f3w \u00e8 una citt\u00e0 della Polonia, appartenente al voivodato della Piccola Polonia, situata a circa 30\u00a0km da Cracovia. \u00c8 il capoluogo del distretto di Miech\u00f3w.\nLa popolazione ammonta a 11.852 persone (2004)."}
{"id": "490329", "revid": "287204", "url": "https://it.wikipedia.org/wiki?curid=490329", "title": "Miechow", "text": ""}
{"id": "490331", "revid": "3613555", "url": "https://it.wikipedia.org/wiki?curid=490331", "title": "Materia barionica", "text": ""}
{"id": "490332", "revid": "33888", "url": "https://it.wikipedia.org/wiki?curid=490332", "title": "Morcelliana", "text": "Morcelliana \u00e8 una casa editrice cattolica con sede a Brescia.\nStoria.\nFu fondata nel 1925 da un gruppo di giovani cattolici: Alessandro Capretti, Antonio Cottinelli, Mario Bendiscioli, Giulio Bevilacqua, Carlo Manziana, Fausto Minelli, Giovanni Battista Montini (futuro papa Paolo VI). Il nome deriva da Stefano Antonio Morcelli, sacerdote lombardo di Chiari.\nLe pubblicazioni trattano di esegesi biblica, letteratura cristiana antica, spiritualit\u00e0 sia cristiana che ebraica, teologia, filosofia, scienza delle religioni e storia. Oltre ai numerosi libri, la casa editrice propone diversi periodici: \"Henoch\", \"Adamantius\", \"Hermeneutica\", \"Humanitas\", \"Studi e materiali di storia delle religioni\" e la \"Rivista di Storia del Cristianesimo\".\nNel corso della sua storia ha dato spazio ad autori come Jacques Maritain, Karl Adam, Hans Urs von Balthasar, Hubert Jedin, Cornelio Fabro, don Giuseppe De Luca. E poi Mario Apollonio, Piero Bargellini, Paolo Becchi, Robert Hugh Benson, Giulio Bevilacqua, Gilbert Keith Chesterton, Alcide De Gasperi, Mauro Pesce, Karl Rahner, Joseph Ratzinger, Paul Ric\u0153ur, Alessandro Spina. Nel 2004 inizia la pubblicazione dell\"'Opera omnia\" di Romano Guardini, suddivisa in 27 tomi, uno all'anno. Pubblica anche la \"Bibbia dei Settanta\" a cura di Paolo Sacchi in cui confronta la versione ebraica della Bibbia con quella greca.\nNell'ottobre 2016 rileva dall'Editrice La Scuola il ramo d'azienda della saggistica. Nel maggio 2018 d\u00e0 il nuovo nome di Schol\u00e9 al catalogo di saggistica de La Scuola realizzato in 110 anni di storia."}
{"id": "490336", "revid": "486946", "url": "https://it.wikipedia.org/wiki?curid=490336", "title": "Friedman-Robertson-Walker", "text": ""}
{"id": "490341", "revid": "467420", "url": "https://it.wikipedia.org/wiki?curid=490341", "title": "Primavera dei popoli", "text": "La primavera dei popoli, conosciuta anche come rivoluzione del 1848 o moti del 1848, fu un'ondata di moti rivoluzionari contro i regimi assolutisti, eredi dei moti del 1820-21 e del 1830-31, che sconvolsero l'Europa, nel 1848-49. Solo il Regno Unito vittoriano, in un periodo di stabilit\u00e0 politica ed economica (ma soprattutto grazie alle riforme elettorali del 1832 che pacificarono la classe borghese e scatenarono il cartismo) e la Russia (in cui all'opposto erano praticamente assenti una classe borghese e una classe proletaria potenzialmente in grado di ribellarsi) furono esentate delle rivoluzioni del 1848-49. In particolare la Russia fu esentata dalle innovazioni portate dalla primavera dei popoli.\nScopo dei moti fu abbattere i governi della Restaurazione per sostituirli con governi liberali. Il loro impatto storico fu cos\u00ec profondo e violento che nel linguaggio corrente \u00e8 entrata in uso l'espressione \u00ab\"fare un quarantotto\"\u00bb per sottintendere una improvvisa confusione, o scompiglio.\nEventi.\nNegli Stati italiani.\nLa prima agitazione europea del 1848 si verific\u00f2 in Sicilia: la rivoluzione siciliana che esplose il 12 gennaio di quell'anno, che rappresent\u00f2 la prima miccia dell'esplosione europea. L'insurrezione siciliana, infatti, spinse in un primo momento i Borbone a concedere il ritorno nell'Isola alla costituzione del 1812. Segu\u00ec una rivoluzione a Napoli, il 27, che costrinse, due giorni dopo, Ferdinando II a promettere una Costituzione, promulgata l'11 febbraio.\nLo stesso 11 febbraio Leopoldo II di Toscana, cugino primo dell'imperatore Ferdinando I d'Austria, concesse la Costituzione, nella generale approvazione dei suoi sudditi. L'esempio asburgico fu seguito da Carlo Alberto di Savoia (Statuto albertino) e da Papa Pio IX (\"Statuto fondamentale\"). Solo il re piemontese mantenne per\u00f2 lo statuto.\nIn Sicilia il parlamento siciliano proclam\u00f2 in marzo l'indipendenza e la nascita del regno di Sicilia, che sarebbe durato fino al maggio 1849. Nel napoletano la concessione e la successiva repressione delle libert\u00e0 costituzionali, port\u00f2 dal maggio al settembre di quell'anno a una serie di moti.\nIn tutto il Regno Lombardo-Veneto scoppiarono rivolte, come le Cinque giornate di Milano che costituirono l'inizio della prima guerra di indipendenza.\nNel Ducato di Modena e Reggio ai primi tentativi di rivolta armata il duca Francesco V tent\u00f2 di rispondere militarmente, ma davanti all'avvicinamento di volontari bolognesi a sostegno degli insorti, nell'intento di evitare spargimenti di sangue prefer\u00ec lasciare la citt\u00e0 promettendo costituzione e amnistie. Il 21 marzo 1848 part\u00ec per Bolzano. A Modena si costitu\u00ec un Governo provvisorio.\nNello Stato Pontificio una rivolta interna estromise papa Pio IX dai suoi poteri temporali e port\u00f2 alla costituzione della Repubblica Romana.\nI comuni di Mentone e di Roccabruna al tempo parte del Principato di Monaco, si unirono ed ottennero l'indipendenza come Citt\u00e0 libere di Mentone e Roccabruna.\nLa cronologia degli eventi principali \u00e8 sintetizzata nei Sincronismi degli avvenimenti italiani nel biennio 1848-1849.\nIn Francia.\nLa minaccia principale fu rappresentata dalla rivolta denominata \"campagna dei banchetti\" che scoppi\u00f2 il 22-24 febbraio a Parigi, prendendo il controllo della citt\u00e0. Il monarca Luigi Filippo rinunci\u00f2 a soffocare con le armi la rivolta e abdic\u00f2 il 24 febbraio, mentre il governo provvisorio rivoluzionario proclam\u00f2 il 4 maggio la Seconda repubblica.\nNegli Stati tedeschi.\nNel 1848 a Francoforte i rappresentanti dei vari Stati tedeschi si riunirono in assemblea nazionale costituente per dare un assetto unitario alla Confederazione germanica. Divisi tra sostenitori di una Grande Germania (\"Gro\u00dfdeutschland\") ad egemonia austriaca e di una Piccola Germania (\"Kleindeutschland\") ad egemonia prussiana, dopo il prevalere di quest'ultima ipotesi, offrirono la corona imperiale a Federico Guglielmo IV di Prussia, al rifiuto del quale, contrario al principio della sovranit\u00e0 popolare, segu\u00ec la repressione nel 1849.\nNel Regno di Prussia.\nIn seguito all'insurrezione di Berlino nel marzo 1848, Re Federico Guglielmo IV concesse la convocazione di un'assemblea costituente prussiana da eleggersi a suffragio universale maschile, ma gi\u00e0 nel dicembre dello stesso anno la sciolse ed eman\u00f2 una costituzione di stampo autoritario.\nNell'Impero austriaco.\nOltre che nel Lombardo-Veneto nel 1848 nelle aree dell'Impero austriaco vi furono anche altri moti.\nLa rivoluzione ungherese fu una delle molte di quell'anno. Nacque in seguito alla dichiarazione d'indipendenza del popolo magiaro, guidato da Lajos Kossuth, dalla dominazione austriaca.\nCause politiche, economiche e sociali.\nI fattori sono molteplici: sotto il profilo politico, sia i riformisti borghesi che i radicali si trovarono a scontrarsi con una realt\u00e0 anacronistica, frutto delle conclusioni tratte durante il Congresso di Vienna mentre sotto il profilo sociale, i cambiamenti nella vita causati dalla prima rivoluzione industriale (rivoluzione industriale in Gran Bretagna) e la diffusione delle testate giornalistiche favorirono l'ascesa degli ideali di nazionalismo e giustizia sociale anche nelle masse meno colte. La recessione economica del 1846-47 (da cui peraltro l'Europa si sarebbe ripresa piuttosto in fretta) e il fallimento di alcuni raccolti, che portarono inevitabilmente all'inedia, furono la goccia che fece traboccare il vaso.\nAnche dal punto di vista culturale il clima era maturo alla rivoluzione, la letteratura romantica, nata contestando la rivoluzione francese, aveva anche criticato alcuni valori tradizionali (ubbidienza, gerarchie), esaltava il popolo e la libert\u00e0 individuale (anche in campo sentimentale), ed aveva infine iniziato a rivalutare alcuni passaggi della rivoluzione stessa. Vi era inoltre un divario generazionale e culturale tra le giovani generazioni e quelle precedenti (un fenomeno raro prima del XIX secolo, ed ancora frammentario), mentre iniziava ad essere rivalutata, anche in ambito storiografico e di letteratura popolare, l'esperienza della rivoluzione francese, demonizzata nei decenni precedenti (anche da alcuni rivoluzionari del '20 e del '30). In questi anni inoltre, con un occhio rivolto al passato della \"grande rivoluzione\" ed un altro rivolto al futuro, iniziavano ad essere riformulate le posizioni poi assunte dai liberali, democratici, comunisti, anarchici e nazionalisti, ovvero le maggiori forze e ideologie politiche dei successivi 150 anni, ognuna in quel momento all'opposizione e sovente in clandestinit\u00e0 (solo in Gran Bretagna i liberali erano una forza di governo legittima) dei governi reazionari figli del congresso di Vienna, ma ognuna di queste nascenti ideologie si era dotata di strumenti di propaganda (opuscoli, stampa, volantini), oltre che di una certa capacit\u00e0 di penetrazione e ricezione intellettuale nei circoli, soprattutto giovanili e universitari, delle maggiori citt\u00e0 europee, con anche una capacit\u00e0 di dialogo inter-statuale, molto diversa (pi\u00f9 pubblica e palese, solo politica e non esoterica), rispetto ai gruppi segreti legati alla massoneria e alle varie carbonerie (che pure esistevano ed anzi conoscevano un revival raggiungendo e superando l'importanza e la penetrazione sociale raggiunte alla fine del Settecento).\nNegli Stati Uniti era nel frattempo entrato in vigore il suffragio universale maschile, un provvedimento che non aveva portato all'anarchia (come sostenuto da tutti gli ambienti monarchico-reazionari europei). Inoltre, anche ben fuori dai circoli radicali e liberali, l'idea di monarchia costituzionale risultava attrattiva per varie personalit\u00e0, in precedenza reazionarie, della borghesia e dell'aristocrazia (soprattutto in nord Europa e in Ungheria), mentre il concetto di nazione, nato con la rivoluzione francese (e anzi nella sinistra giacobina), iniziava ad essere risemantizzato anche in ambienti non pi\u00f9 propriamente di sinistra, si assiste anzi alla nascita di nazionalismi vagamente di destra, ma non esplicitamente reazionari.\nAnche in ambiente clericale si verificavano dibattiti e contraddizioni, sia interne, tra l'alto e il basso clero, sia successive all'elezione del nuovo Papa, con fama di progressista illuminato (in buona parte risultate poi esagerate); la chiesa cattolica rimaneva ufficialmente reazionaria e sostenitrice della monarchia assoluta per diritto divino e della tradizione, ma numerosissimi parroci (soprattutto giovani), e alcuni vescovi, avevano assunto toni decisamente meno reazionari e pi\u00f9 aperti, arrieggianti il successivo cattolicesimo sociale ed aperti all'idea di nazione.\nNell'Europa protestante un ruolo simile fu assunto da congregazioni dissidenti e minoritarie, particolarmente evidente in Gran Bretagna (dove il 1848 non fu all'insegna delle barricate, ma di manifestazioni, movimenti di preghiera e raccolta di firme, sovente sponsorizzare proprio da predicatori di chiese non conformiste).\nEffetti della \"Primavera dei popoli\".\nPer quanto i moti furono sedati abbastanza velocemente, le vittime furono decine di migliaia: \"il destino della democrazia europea ci \u00e8 sfuggito di mano\" dichiarer\u00e0 Pierre-Joseph Proudhon. Gli storici concordano che la Primavera dei popoli fu, alla fin fine, soprattutto un sanguinoso fallimento, se si eccettua la concessione dello Statuto Albertino nel Regno di Sardegna da parte di Carlo Alberto di Savoia, l'unica costituzione non revocata di quelle concesse o votate nel 1848-49. Vi furono tuttavia radicali e notevoli effetti a lungo termine: Germania e Italia sarebbero presto arrivate all'unificazione facendo leva anche sulla necessit\u00e0 di autodeterminazione dei popoli. Analogamente l'Ungheria sarebbe giunta ad un parziale riconoscimento della propria autonomia (a discapito della popolazione slava) grazie all\"'Ausgleich\" del 1867. In Prussia e Austria fu abolito il feudalesimo, mentre in Russia fu eliminata la servit\u00f9 della gleba (1861).\nIn Francia invece uno degli esiti a breve termine della rivoluzione fu il sorgere del Bonapartismo, un concetto anti-reazionario, ma decisamente non progressista e anti-liberal/democratico.\nIn definitiva le rivoluzioni del 1848 cancellarono completamente nel senso comune europeo il concetto di Restaurazione, il portato della rivoluzione francese fu rivisitato e riassunto sotto nuove forme (specificatamente nazionali), i movimenti meno radicali (in particolare quelli liberali e monarchico-costituzionali, ma anche quelli nazionalisti), furono quelli che ne trassero maggior giovamento, riuscendo nei successivi 60 anni ad imporre o ad ottenere costituzioni e parlamenti in tutte le nazioni europee, mettendo i monarchi sotto controllo e rendendo difficile, per non dire impossibile, la monarchia assoluta, ristabilendo il principio dell'uguaglianza formale davanti alla legge e diffondendo la libert\u00e0 di stampa e di pensiero, oltre alla possibilit\u00e0 di creare un'opinione pubblica incisiva sull'azione del governo.\nAlcune delle idee quadro del '48 divennero dunque egemoniche nella societ\u00e0 e nella cultura europea, soprattutto in Europa occidentale e settentrionale.\nI gruppi pi\u00f9 radicali: democratici, progressisti, anarchici, socialisti, comunisti, neo-giacobini, mazziniani, democratico-federalisti di Cattaneo, populisti russi, ecc. nati sovente a ridosso del 1848, furono invece quelli maggiormente repressi, sia fisicamente (carcere, esilio, fucilazioni, confino, deportazioni), sia perch\u00e9 contro di loro si accan\u00ec il controllo poliziesco dei successivi anni, con una repressione alimentata dal timore di una nuova sollevazione, che coinvolse tutti gli stati europei eccetto Svizzera e Gran Bretagna (divenute per questo meta d'esilio di molti perseguitati politici). Contro di loro funzion\u00f2 a lungo la censura, rendendo la penetrazione delle loro idee pi\u00f9 lenta, ma comunque notevole, soprattutto in Francia, come si vide nel 1870."}
{"id": "490342", "revid": "14214", "url": "https://it.wikipedia.org/wiki?curid=490342", "title": "Moti del 1848", "text": ""}
{"id": "490344", "revid": "14214", "url": "https://it.wikipedia.org/wiki?curid=490344", "title": "Rivoluzioni del 1848", "text": ""}
{"id": "490349", "revid": "3613662", "url": "https://it.wikipedia.org/wiki?curid=490349", "title": "Georges \u00c9douard Lema\u00eetre", "text": ""}
{"id": "490351", "revid": "1534511", "url": "https://it.wikipedia.org/wiki?curid=490351", "title": "Metrica di Friedman-Lema\u00eetre-Robertson-Walker", "text": ""}
{"id": "490355", "revid": "2149966", "url": "https://it.wikipedia.org/wiki?curid=490355", "title": "Kappa boys", "text": "I Kappa boys, che dalla fine degli anni duemila usano l'appellativo abbreviato di Kappa, sono un gruppo di quattro persone che operano nel settore dei fumetti dalla seconda met\u00e0 degli anni Ottanta, in particolar modo nel settore giapponese e quello italiano. I componenti sono Andrea Baricordi, Massimiliano De Giovanni, Andrea Pietroni e Barbara Rossi.\nSono conosciuti per essere stati i primi, agli inizi degli anni Novanta, ad introdurre strutturalmente i manga sul mercato italiano e a diffondere in Italia una cultura del fumetto giapponese. Hanno collaborato con Granata Press dalla fine degli anni Ottanta per portare i primi manga in Italia, creato e sviluppato la divisione editoriale manga della Star Comics dal 1992 al 2008, e si sono occupati del kickstart di GP Manga nel 2009. Oltre a numerose consulenze e collaborazioni con terzi, i Kappa boys hanno fondato nella met\u00e0 degli anni Novanta una propria casa editrice, la Kappa Edizioni, e nel 2012 una societ\u00e0 multimediale, Kappalab, impegnata nella pubblicazione narrativa per ragazzi.\nStoria.\nI Kappa boys iniziarono la loro avventura nel mondo dell'editoria alla fine degli anni Ottanta, quando, poco pi\u00f9 che maggiorenni, fondarono la fanzine pionieristica \"Mangazine\" e tentarono di avviare i primi contatti con case editrici italiane per pubblicare fumetti di origine giapponese. Il gruppo ottenne l'interessamento della Granata Press, per quale crearono e curarono un parco editoriale manga, primo nel suo genere in Italia, e scrissero il volume \"Anime, guida al cinema d'animazione giapponese\", in collaborazione con Sabrina Tunesi. Contemporaneamente gestivano attraverso Granata Press alcune testate di supereroi Marvel e DC Comics edite da Play Press, realizzandone traduzioni, lettering e alcuni redazionali. In questi anni il loro nome era legato principalmente a quello della loro rivista e i quattro si facevano chiamare Staff di Mangazine.\nNel 1991 iniziarono a collaborare con Alessandro Distribuzioni per dare il via alla prima importazione in Italia di manga originali dal Giappone, e contemporaneamente si occuparono di realizzare la rivista mensile AD Anteprima per conto del distributore-editore.\nNel 1992 il gruppo venne contattato da Star Comics, allora emergente casa editrice, in cerca di consulenza per inaugurare una nuova linea editoriale dedicata ai manga. Il quartetto si struttur\u00f2 allora come agenzia di service editoriale \"Kappa\" e assunse il nome di Kappa boys. I Kappa boys organizzarono quindi il settore manga della Star Comics, fondando la rivista \"Kappa Magazine\" e gestendo fino al 2008 tutto l'apparato redazionale della casa editrice: dalla scelta dei titoli da pubblicare e degli autori da lanciare, alle traduzioni, fino alla strutturazione degli albi. Il felice sodalizio con la Star Comics permise l'introduzione di generi innovativi nel panorama fumettistico italiano e consent\u00ec un elevato grado di sperimentazione, suggellato ad esempio dall'uscita, nel 1995, di \"Dragon Ball\", il primo manga edito in Italia a conservare il senso di lettura orientale. Per alcuni anni i gruppo collabor\u00f2 anche all'avvio della divisione manga di Marvel Italia e con Dynamic Italia per alcune testate, poi nel 1995 fond\u00f2 la propria casa editrice, la Kappa Edizioni, con la quale avvi\u00f2 dei progetti indipendenti. Nel frattempo, collaborarono con diverse realt\u00e0 editoriali, fra le quali Disney in qualit\u00e0 di consulenti per la creazione della serie a fumetti W.I.T.C.H., Hobby &amp; Work e DeAgostini.\nNel novembre 2008, dopo sedici anni insieme, i Kappa boys e la Star Comics interruppero la loro collaborazione, per motivi di divergenze di obiettivi e di interessi, maturati nel corso del tempo. Passati pochi mesi, a inizio 2009, i quattro erano gi\u00e0 al lavoro per progettare il piano editoriale della GP Publishing, divisione con cui la Grani &amp; Partners intendeva affacciarsi sul mercato del fumetto. Durante l'anno di contratto, i Kappa boys permisero alla neonata casa editrice di crescere e le procurarono i primi contatti con gli editori nipponici.\nDa allora i Kappa boys si sono dedicati a iniziative indipendenti. A inizio 2010 vide la luce Ronin Manga, una nuova linea editoriale di Kappa Edizioni, \"appositamente studiata per la libreria di varia, che risultasse appetibile e incuriosisse anche chi normalmente non leggeva n\u00e9 manga, n\u00e9 fumetti\". Ritenendosi vittime di scorrettezze da parte del sistema distributivo fumettistico, i Kappa boys si allontanarono parzialmente dal settore e fondarono nel 2012 Kappalab, un laboratorio che promuove eventi, incontri, corsi di fumetto e finalizzato a \"produrre attivamente opere audiovisive sul suolo italiano\". Tra le opere principali pubblicate figura la linea editoriale \"LibriGhibli\", in cui vengono editi i romanzi originali da cui sono stati tratti i film dello Studio Ghibli.\nI Kappa boys sono singolarmente anche autori di libri e fumetti. Fra questi, \"Oltre la porta\", nato nel 1992 dalla collaborazione tra Baricordi, De Giovanni e Rossi con l'autrice giapponese Keiko Ichiguchi, i volumi della serie \"Lupin III Millennium\", realizzata tra il 2001 e il 2007 in collaborazione con l'autore originale Monkey Punch, la miniserie da edicola \"Mondo Naif\" del 1996, i volumi della collana libraria \"Mondo Naif\" per Kappa Edizioni dal 1998 al 2005, storie brevi e racconti per le raccolte annuali umoristiche \"Jet Lag\" e, successivamente, della collana \"Graphic Novel\" di Kappalab per cui firmano anche alcuni saggi e manuali. Baricordi ha pubblicato inoltre il librogame \"L'occhio della mente\", con illustrazioni di Marco Albiero, liberamente ispirato al manga \"3x3 occhi\" di Yuzo Takada, il \"Gioco di ruolo ufficiale dei manga\" insieme a Mirko Pellicioni, il \"mockazine\" \"Mangazine 100\", e scritto soggetti e sceneggiature per l'animazione, fra cui \"Dragonix\" e \"Beast Keeper\", oltre ad aver collaborato con la rete televisiva nazionale NHK per cui ha realizzato la rubrica mensile \"Felsina Jones\" sulla rivista \"Italia go kaiwa\". Nel 2020 De Giovanni ha scritto la graphic novel \"Le semplici cose\" disegnata da Andrea Accardi e edita da Feltrinelli."}
{"id": "490363", "revid": "237256", "url": "https://it.wikipedia.org/wiki?curid=490363", "title": "Aleksandr Alexandrovich Fridman", "text": ""}
{"id": "490368", "revid": "114385", "url": "https://it.wikipedia.org/wiki?curid=490368", "title": "Luc de Clapiers de Vauvenargues", "text": "Biografia.\nNacque a Aix-en-Provence, da una famiglia di nobilt\u00e0 di provincia. La sua infanzia trascorse tra il castello di Vauvenargues e il palazzo di Aix, citt\u00e0 nella quale studi\u00f2 senza riuscire a padroneggiare n\u00e9 il latino n\u00e9 il greco, per quanto divenisse presto grande ammiratore di Plutarco e di Seneca.\nEntr\u00f2 nell'esercito con il grado di tenente nel 1735 e vi rimase per nove anni, prendendo parte alla guerra di successione polacca, alla campagna d'Italia del Maresciallo Villars nel 1736, e alla spedizione in Boemia per sostenere le ambizioni di Federico II di Prussia sulla Slesia, nella quale l'esercito francese, sotto il comando del Maresciallo de Belle-Isle, fu abbandonato dai suoi alleati e costretto, nel 1742, a una disastrosa ritirata, dopo la quale Vauvenargues fu obbligato a subire una lunga permanenza nell'ospedale di Nancy per un congelamento alle gambe. Partecip\u00f2 ancora alla battaglia di Dettingen nel 1743 e di ritorno in Francia fu di stanza ad Arras.\nAbbandonata la carriera militare anche per seri disturbi alla vista, dal suo amico marchese di Mirabeau, autore de' \"L'Ami des Hommes\" e padre del noto uomo politico, fu spinto a volgersi verso la letteratura, ma era troppo povero per andare a Parigi. Cerc\u00f2 invano d'entrare nel servizio diplomatico. Un attacco di vaiolo mise fine del resto a questa possibilit\u00e0 di carriera.\nVauvenargues si trasfer\u00ec a Parigi nel 1745 e vi condusse una vita ritirata, frequentando pochi amici tra i quali Jean-Fran\u00e7ois Marmontel e Voltaire. Tra i suoi corrispondenti c'era l'archeologo Fauris de Saint-Vincens. Su consiglio di Voltaire e le esortazioni di Mirabeau, ignor\u00f2 le obiezioni di suo padre e si lanci\u00f2 nella scrittura. Riprese le osservazioni e le note segnate su carta e pubblic\u00f2 nel 1746, coperto dall'anonimato, una \"Introduction \u00e0 la connaissance de l'esprit humain\", seguita da qualche \"R\u00e9flexions\" e \"Maximes\". Il libro non pass\u00f2 completamente inosservato, ma l'accoglienza non fu molto calorosa. Voltaire che non aveva mai dubitato del suo talento, incit\u00f2 Vauvenargues a riprendere la sua opera per \"rendere il libro eccellente dal principio alla fine in vista di una seconda edizione\". Egli segu\u00ec i consigli di Voltaire, ritocc\u00f2 lo stile in molti punti e soppresse pi\u00f9 di duecento pensieri. Questa edizione, pubblicata nel 1747, dopo la morte di Vauvenargues, dagli abati Trublet e S\u00e9guy \u00e8 la pi\u00f9 fedelle alle idee del moralista.\nVauvenargues avrebbe, forse, completato la sua \"Introduction \u00e0 la connaissance de l'esprit humain\", se la morte non l'avesse improvvisamente colpito.\nMor\u00ec a Parigi il 28 maggio 1747, non aveva ancora trentadue anni. In base a diversi ritratti, si scopre \"un'anima pura e fiera, generosa e tenera, colma di ideali. Un uomo di giudizio saldo, lucido e ponderato, non privo di finezza\".\nCritica della sua opera.\nHa lasciato pochi scritti ma il loro interesse \u00e8 considerevole. Nell\"'Introduction\", le \"R\u00e9flexions\" e in altri frammenti minori, egli emette dei pensieri frammentari su questioni di filosofia morale e di critica letteraria \u2014 ma queste ultime considerazioni non hanno niente di originale.\n\u00c8 migliore in qualit\u00e0 di scrittore, anche se il suo stile non \u00e8 sempre corretto da un punto di vista strettamente accademico, e che le sue rare incursioni nella retorica abbiano i difetti d'artificialit\u00e0 e affettazione del suo secolo.\nEgli brilla soprattutto in qualit\u00e0 di moralista. Il suo vocabolario \u00e8 popolare e rilassato, e le sue idee si organizzerebbero male in sistema. La sua vera forza \u00e8 di esprimere con un linguaggio assai epigrammatico i risultati della sua attenta osservazione dei comportamenti e delle motivazioni degli uomini, una osservazione alla quale, con comodo, si dedic\u00f2 nel corso delle sue campagne.\nLa principale differenza tra Vauvenargues e il suo famoso predecessore La Rochefoucauld \u00e8 che Vauvenargues ha una nobile idea dell'Uomo, e che \u00e8 anche pi\u00f9 incline allo stoicismo che alle teorie epicuree."}
{"id": "490369", "revid": "767487", "url": "https://it.wikipedia.org/wiki?curid=490369", "title": "Anton Staus", "text": "Staus da giovane scopr\u00ec un asteroide."}
{"id": "490371", "revid": "57342", "url": "https://it.wikipedia.org/wiki?curid=490371", "title": "Roberto Saviano", "text": "Nei suoi scritti, articoli e nel suo romanzo di esordio \"Gomorra\" (che lo ha portato alla notoriet\u00e0) utilizza la letteratura e il reportage per raccontare la realt\u00e0 economica, di territorio e d'impresa della camorra e della criminalit\u00e0 organizzata in senso pi\u00f9 generale.\nDalle prime minacce di morte del 2006 da parte dei cartelli camorristici del clan dei casalesi, di cui denunci\u00f2 l'operato nel suo esposto e nella piazza di Casal di Principe durante una manifestazione per la legalit\u00e0, \u00e8 sottoposto ad un severo protocollo di protezione che dal 13 ottobre 2006 prevede che viva sotto scorta. Per le proprie posizioni \u00e8 stato destinatario di appelli alle istituzioni da parte di scrittori e altri personaggi della cultura.\nNumerose le sue collaborazioni con testate giornalistiche internazionali e italiane tra le quali \"L'Espresso\", \"La Repubblica, Il Post\" e \"The Post Internazionale\" in Italia, \"Washington Post\", il \"New York Times\", \"Newsweek\" e il \"TIME\" negli Stati Uniti, \"El Pa\u00eds\" in Spagna, \"Die Zeit\" e \"Der Spiegel\" in Germania, in Svezia con \"Expressen\", in Gran Bretagna con il \"The Guardian\" e il \"The Times.\"\nBiografia.\nSaviano nasce a Napoli, nel quartiere di Chiaia, figlio di Luigi Saviano, un medico originario di Frattamaggiore (un comune del napoletano), e di Maria Rosaria Ghiara, nata a Trento da genitori liguri di origine ebraica sefardita, ma cresce a Caserta. Consegue la maturit\u00e0 scientifica presso il Liceo Scientifico \"Armando Diaz\" di Caserta e successivamente si laurea in Filosofia presso l'Universit\u00e0 degli Studi di Napoli \"Federico II\", dove \u00e8 stato allievo dello storico meridionalista Francesco Barbagallo.\nNel 1997 (all'et\u00e0 di 17 anni), secondo il Partito Marxista-Leninista Italiano, Saviano avvia una collaborazione con loro (senza per\u00f2 iscrivervisi), pubblicando dei contributi sul settimanale \"Il Bolscevico\" sotto lo pseudonimo di \"Roberto Ercolino\"; nel 2001 interrompe per\u00f2 ogni rapporto con il partito.\nComincia la sua carriera giornalistica nel 2002 scrivendo per riviste e quotidiani tra cui: \"Pulp\", \"Diario\", \"Sud\", \"il manifesto\", il sito web \"Nazione Indiana\" e per l'osservatorio sulla camorra del \"Corriere del Mezzogiorno\"; due anni dopo, nel 2004, si trasferisce a Napoli per poter osservare pi\u00f9 da vicino i fenomeni criminali in citt\u00e0. I suoi articoli sulla camorra spingono l'autorit\u00e0 giudiziaria a sentirlo, nei primi mesi del 2005, in merito al crimine organizzato.\nNel marzo 2006 pubblica il romanzo, ispirato a situazioni reali, \"Gomorra\". \u00c8 autore insieme a Mario Gelardi dello spettacolo teatrale omonimo ed \u00e8 sceneggiatore del film tratto dal suo romanzo. Il 10 dicembre 2009, alla presenza di Dario Fo, riceve il titolo di Socio Onorario dell'Accademia di Brera e il Diploma di Secondo Livello in Comunicazione e Didattica dell'Arte honoris causa, massimo riconoscimento dall'ateneo pari a una laurea magistrale. Saviano dedica i riconoscimenti ai meridionali di Milano.\nIl 22 gennaio 2011 l'Universit\u00e0 degli Studi di Genova ha concesso la laurea honoris causa in Giurisprudenza \"per l'importante contributo alla lotta contro la criminalit\u00e0 e alla difesa del principio di legalit\u00e0 nel nostro Paese\". Saviano dedica il riconoscimento ai magistrati della procura di Milano che indagano sul \"Ruby-gate\". Da qui la polemica con Marina Berlusconi, figlia di Silvio Berlusconi e presidente della Arnoldo Mondadori Editore. Nel 2011 lo scrittore fu invitato a tenere lezioni alla \"New York University\", rimanendo a vivere per un semestre negli Stati Uniti. In seguito si \u00e8 trasferito a vivere regolarmente per alcuni periodi a Manhattan.\nDopo aver sostituito Roberto Santachiara con Andrew Wylie come agente letterario, il 27 agosto 2013, sul periodico \"Roberto Saviano\" di Roberto Saviano e Feltrinelli Editore, pubblica una monografia dedicata a Enzo Baldoni in cui dichiara tra l'altro, di essere ateo.\nNel 2014 Saviano \u00e8 stato invitato per un semestre come borsista a lungo termine in visita (\"long-term visiting fellows\") all'Universit\u00e0 di Princeton, a tenere un corso sui rapporti della mafia con politica e imprese, intitolato \"Politica economica e crimine organizzato\" (\"Economic Politics and Organized Crime\"). In programma le organizzazioni criminali e il loro ruolo politico e sociale, i rapporti tra mafia e giornalismo, con la tecnica del giornalismo investigativo, la cultura e i simboli mafiosi, come i riti della 'Ndrangheta, il traffico di cocaina e le storie di scrittori condannati a morte dai cartelli della droga nel mondo.\nIl pensiero di Saviano \u00e8 influenzato, principalmente, dagli intellettuali meridionalisti Giustino Fortunato e Gaetano Salvemini, dagli anarchici Errico Malatesta e Michail Bakunin, e dal poeta Rocco Scotellaro. Inoltre ha dichiarato di essersi \u00abformato su molti autori riconosciuti della cultura tradizionale e conservatrice, Ernst J\u00fcnger, Ezra Pound, Louis-Ferdinand C\u00e9line, Carl Schmitt\u00bb e Julius Evola che legge spesso. Per quest'ultima affermazione e altro ancora, Vincenzo Consolo ha ritirato sdegnato la sua prevista introduzione a \"La parola contro la camorra\".\nNel 2015 Roberto Saviano collabora con il drammaturgo napoletano Mimmo Borrelli nello spettacolo \"Sanghenapule - Vita straordinaria di San Gennaro\", inserito nella rassegna 2015/2016 del Piccolo Teatro di Milano. Dal 2015 \u00e8 presente sul web con un proprio progetto editoriale, chiamato RSO - Roberto Saviano Online.\nNel settembre 2016 viene insignito dalla cancelliera tedesca Angela Merkel del premio M100 Sanssouci Colloquium Award, che viene dato a giornalisti e scrittori che si distinguono per il loro coraggio.\nL'8 gennaio 2021 viene ufficialmente annunciato che il 15 gennaio seguente Saviano inizier\u00e0 a collaborare con il \"Corriere della Sera\", con commenti, inchieste, video e podcast, interrompendo cos\u00ec dopo parecchi anni il rapporto con \"La Repubblica\".\nIl caso Gomorra.\nSaviano esordisce \u00abcon un racconto imitando Tommaso Landolfi ed inviandolo a Goffredo Fofi il quale gli fece capire che, pur scrivendo molto bene per la sua et\u00e0, scriveva \"stronzate\". Ho visto dal timbro da dove vieni\u00a0\u2013 gli disse \u2013 Scrivi delle tue parti. Deve molto Saviano a scrittori come Fofi o Gustaw Herling-Grudzi\u0144ski, scrittori che lui definisce \"combattenti\", maestri che usano la penna come arma\u00bb.\nNel marzo 2006 esce nella collana \"Strade Blu\" dell'editore Mondadori il suo primo romanzo, definito dallo stesso come una \"non-fiction novel\", \"Gomorra - Viaggio nell'impero economico e nel sogno di dominio della camorra\", un viaggio nel mondo affaristico e criminale della camorra e dei luoghi dove questa \u00e8 nata e vive: la Campania, Napoli, Casal di Principe, San Cipriano d'Aversa, l'agro aversano, luoghi dove l'autore \u00e8 cresciuto dei quali fa conoscere al lettore una realt\u00e0 inedita agli occhi di chi da tali luoghi non proviene. Il libro parla di ville sfarzose di boss malavitosi create a copia di quelle di Hollywood, di campagne pregne di rifiuti tossici smaltiti per conto di mezza Europa, di una popolazione che non solo \u00e8 connivente con questa criminalit\u00e0 organizzata, ma la protegge e ne approva l'operato. Racconta quindi di un sistema (questo il nome usato per riferirsi alla camorra) che adesca nuove reclute non ancora adolescenti, facendo loro credere che la loro sia l'unica scelta di vita possibile, di boss-bambini convinti che l'unico modo di morire come un uomo vero sia quello di morire ammazzati, e di un fenomeno criminale influenzato dalla spettacolarizzazione mediatica, in cui i boss si ispirano negli abiti e nelle movenze ai divi del cinema. Nello stesso anno il libro vince il Premio Viareggio per la miglior opera prima.\nAd agosto 2009 il libro ha venduto oltre 2,5 milioni di copie in Italia ed \u00e8 stato tradotto in 52 paesi. Nel resto del mondo \"Gomorra\" \u00e8 stato venduto in circa 2 milioni di copie. \u00c8 presente nelle classifiche di \"Best seller\" in Germania, Paesi Bassi, Belgio, Spagna, Francia, Svezia, Finlandia, Lituania, Albania, Israele, Libano, Austria.\nDa \"Gomorra\" sono stati tratti uno spettacolo teatrale, scritto da Mario Gelardi, che ha valso a Saviano gli Olimpici del Teatro 2008 come miglior autore di novit\u00e0 italiana, e l'omonimo film (regia di Matteo Garrone) vincitore al Festival di Cannes del Grand Prix Speciale della Giuria. Nel 2009, il film ha vinto il \"Premio Tonino Guerra\" per il miglior soggetto al Bif&amp;St di Bari.\nIn seguito ne viene tratta anche una trasposizione televisiva intitolata \"Gomorra - La serie\" prodotta da Sky Italia, Fandango, Cattleya, Beta Film e LA7, con la supervisione dello stesso Saviano e la regia di Stefano Sollima (gi\u00e0 regista della serie \"Romanzo criminale\"), Francesca Comencini e Claudio Cupellini; la serie composta da dodici episodi va in onda sul canale Sky Atlantic a partire dal 6 maggio 2014 e viene in seguito trasmessa in chiaro su Rai 3 il sabato in seconda serata tra gennaio e febbraio 2015. Dopo il successo ottenuto sul satellite, viene annunciata la produzione di una seconda stagione della serie, le cui riprese sono iniziate nell'aprile 2015, al trio di registi della prima stagione si aggiunge anche Claudio Giovannesi. Tale seconda stagione viene trasmessa dal 10 maggio al 14 giugno 2016 sempre su Sky Atlantic e Sky Cinema 1 e ottiene un successo maggiore rispetto alla prima, con conferma della produzione della terza stagione (che vede l'abbandono alla regia di Stefano Sollima e Claudio Giovannesi, perch\u00e9 impegnati in altri progetti), le cui riprese sono iniziate nell'ottobre del 2016. Tale terza stagione viene trasmessa sempre su Sky Atlantic e Sky Cinema 1 dal 17 novembre 2017 al 22 dicembre 2017.\nLa quarta stagione della serie televisiva Gomorra - La serie \u00e8 stata trasmessa dalla pay tv satellitare Sky sui canali Sky Atlantic e Sky Cinema 1 dal 29 marzo al 3 maggio 2019, con due episodi settimanali. In chiaro viene trasmessa su TV8 dal 19 ottobre al 23 novembre 2020.\nLa quinta stagione della serie televisiva Gomorra - La serie viene trasmessa dalla pay tv satellitare Sky sui canali Sky Atlantic e Now dal 19 novembre al 17 dicembre 2021, con due episodi settimanali. \nNel 2016, sempre per la stessa regia e la stessa produzione, iniziano le riprese della trasposizione di \"ZeroZeroZero\", altro romanzo di Saviano uscito nel 2013.\nNel 2017, con la vendita di oltre 10 milioni di copie, il libro Gomorra \u00e8 stato considerato come un best-seller internazionale.\nLe minacce e la vita sotto scorta.\nIn seguito al successo ottenuto da \"Gomorra\", Saviano ha ricevuto lettere minatorie e telefonate mute.\nDurante una manifestazione per la legalit\u00e0 tenuta il 23 settembre del 2006 a Casal Di Principe, lo scrittore denunci\u00f2 in piazza gli affari dei capi del clan dei Casalesi, Francesco Bidognetti, Francesco Schiavone e dei due reggenti, Antonio Iovine e Michele Zagaria (tutti attualmente in carcere), rivolgendosi a loro con toni accesi (\"Voi non siete di questa terra! Smettete di essere di questa terra!\") e invitando la popolazione a ribellarsi. A causa delle minacce e intimidazioni subite, il Ministro dell'Interno Giuliano Amato ha deciso di assegnargli la scorta per motivi di sicurezza dal 13 ottobre 2006 (Saviano stava tornando da Pordenone dove si era recato per promuovere il libro Gomorra).\nIl 14 marzo 2008, durante il Processo Spartacus, il legale dei boss Francesco Bidognetti e Antonio Iovine, Michele Santonastaso (coadiuvato da Carmine D'Aniello), lesse dinanzi al presidente della prima sezione di corte d'assise d'appello Raimondo Romeres, una lettera scritta congiuntamente dai boss Francesco Bidognetti e Antonio Iovine (in quel momento il primo in carcere, il secondo latitante). La lettera conteneva una richiesta di spostamento del processo per legittima suspicione causata dalle influenze che Roberto Saviano, Rosaria Capacchione e i pubblici ministeri Federico Cafiero De Raho e Raffaele Cantone avrebbero avuto sui giudici. \nA seguito della lettera, il Ministero dell'Interno decise di rinforzare le misure di sicurezza dello scrittore, aumentando la scorta da tre a cinque uomini. I boss Francesco Bidognetti e Antonio Iovine e gli avvocati Michele Santonastaso e Carmine D'Aniello sono stati accusati di minacce aggravate dalla \"finalit\u00e0 mafiosa\" contro lo scrittore Saviano e la giornalista Capacchione (per le presunte minacce contro i magistrati si procede invece a Roma). Per queste accuse, nel maggio 2014 il pm Antonello Ardituro, dinanzi alla terza sezione penale del Tribunale di Napoli, ha avanzato la richiesta di condanna: un anno e sei mesi di carcere, il massimo della pena, per il boss Francesco Bidognetti e per gli avvocati, Michele Santonastaso e Carmine D'Aniello, mentre per il boss Antonio Iovine \u00e8 stata richiesta l'assoluzione per insufficienza di prove. Il 24 Maggio 2021 i giudici della quarta sezione penale del tribunale di Roma hanno condannato il boss Francesco Bidognetti ad un anno e sei mesi di carcere e l'avvocato Michele Santonaso ad un anno e due mesi per minacce aggravate dal metodo mafioso, mentre hanno assolto Carmine D'Aniello. Il processo era stato spostato a Roma dopo la dichiarazione di incompetenza territoriale da parte della Corte d'Appello di Napoli.\nIl 14 ottobre 2008 un ispettore di Polizia della DIA di Milano inform\u00f2 la direzione distrettuale antimafia di essere venuto a conoscenza, dal pentito Carmine Schiavone (cugino del boss Francesco Schiavone), di un piano, ormai in fase operativa, per uccidere lo scrittore e gli uomini della scorta entro Natale con un attentato spettacolare sull'autostrada Roma-Napoli nello stile della Strage di Capaci. \nTuttavia Carmine Schiavone, interrogato dai magistrati, ha smentito di essere a conoscenza di un piano dei Casalesi per uccidere Saviano, negando di sapere dell'attentato ma confermando che Saviano \u00e8 stato condannato a morte dal clan dei casalesi, provocando l'immediata risposta dello scrittore: \u00ab\u00c8 ovvio che lo dica; se lo dicesse, implicitamente dovrebbe ammettere di avere ancora rapporti con la criminalit\u00e0 organizzata\u00bb. \nIl pubblico ministero titolare dell'indagine ha, infine, chiesto e ottenuto l'archiviazione dopo che la notizia si \u00e8 rivelata infondata.\nNell'ottobre del 2008 Roberto Saviano ha deciso di lasciare l'Italia per un periodo in seguito alle minacce e al progetto di ucciderlo da parte del clan dei Casalesi.\nL'appello dei premi Nobel.\nIl 20 ottobre 2008, sei premi Nobel - Dario Fo, Michail Gorba\u010d\u00ebv, G\u00fcnter Grass, Rita Levi-Montalcini, Orhan Pamuk e Desmond Tutu - si mobilitano chiedendo che lo stato italiano faccia qualsiasi sforzo per proteggerlo e sconfiggere la camorra, ponendo l'accento sul fatto che la criminalit\u00e0 organizzata non \u00e8 un problema di polizia che riguarda solo lo scrittore, ma un problema di democrazia che riguarda tutti i cittadini liberi. Questi cittadini, specificano nell'appello, non possono tollerare che gli eventi descritti nel libro accadano in Europa nel 2008, cos\u00ec come non possono tollerare che il prezzo da pagare per aver denunciato questi eventi sia la rinuncia alla propria libert\u00e0 e alla propria incolumit\u00e0.\nL'appello \u00e8 stato firmato da altri scrittori quali Jonathan Franzen, Javier Mar\u00edas, Jonathan Safran Foer, Jonathan Lethem, Martin Amis, Chuck Palahniuk, Nathan Englander, Ian McEwan, Hans Magnus Enzensberger, Jos\u00e9 Saramago, Elfriede Jelinek, Wis\u0142awa Szymborska, Betty Williams, Lech Wa\u0142\u0119sa, Paul Auster, Siri Hustvedt, Peter Schneider, Colum McCann, Patrick McGrath, Cathleen Shine, Junot D\u00edaz, Tahar Ben Jelloun, Taslima Nasreen, Caro Llewelyn, \u00cdngrid Betancourt, Adam Michnik e Claudio Magris. Anche i media stranieri rilanciano l'iniziativa: da \"El Pa\u00eds\" al \"Le Nouvel Observateur\", dal \"Courrier International\" fino ad \"Al Arabiya\" e alla Cnn.\nDopo l'iniziativa, diverse radio hanno aperto i loro microfoni a dibattiti e commenti sul tema, in particolar modo la trasmissione Fahrenheit trasmessa da Radio 3 ha organizzato una maratona di letture di Gomorra in cui si sono alternati personaggi della cultura, dell'informazione, dello spettacolo e della societ\u00e0 civile. Numerose citt\u00e0 italiane hanno inoltre offerto la cittadinanza onoraria allo scrittore, mentre numerose sono state le scuole che hanno sottoscritto l'appello. La Casa della Memoria e della Storia, a Roma, ha infine ospitato per otto ore una lettura corale di Gomorra.\nIn aggiunta alle firme dei sei Nobel, i cittadini hanno potuto firmare l'appello su un'apposita pagina del quotidiano \"La Repubblica\". Le firme raccolte sono state complessivamente pi\u00f9 di .\nProcedimenti giudiziari.\nCondanna per plagio.\nNel 2013 Saviano e la casa editrice Mondadori sono stati condannati in appello per plagio. La Corte d'Appello di Napoli ha riconosciuto che alcuni passaggi dell'opera \"Gomorra\" (secondo lo scrittore le parti plagiate riguarderebbero solo 2 pagine, pari allo 0,6 % dell'intero libro) sono risultate un'illecita riproduzione del contenuto di due articoli dei quotidiani locali \"Cronache di Napoli\" e \"Corriere di Caserta\", modificando cos\u00ec parzialmente la sentenza di primo grado, in cui il Tribunale aveva rigettato le accuse dei due quotidiani e li aveva anzi condannati al risarcimento dei danni per aver \"abusivamente riprodotto\" due articoli di Saviano.\nLo scrittore e la Mondadori in Appello sono stati condannati in solido al risarcimento dei danni, patrimoniali e non, per 60.000 euro pi\u00f9 parte delle spese legali. Lo scrittore ha presentato ricorso in Cassazione contro la sentenza e la Suprema Corte ha confermato in parte l'impianto della sentenza d'Appello e ha invitato alla riqualificazione del danno al ribasso, stimando euro una somma eccessiva per articoli di giornale con diffusione limitatissima.\nLa condanna per plagio nei confronti di Saviano e della Mondadori \u00e8 stata confermata nel 2016 dalla Corte di Appello di Napoli, che ha ridimensionato il danno da risarcire da a euro per l'illecita riproduzione in Gomorra di due articoli di Cronache di Napoli e per l'omessa citazione della fonte nel caso di un articolo del Corriere di Caserta riportato tra virgolette.\nSuccessivamente, la Corte di Cassazione ha censurato la pronuncia della Corte di Appello, ordinandole la rideterminazione dell'importo che Saviano e Mondadori dovranno risarcire alla Libra Editrice, in ragione degli \"utili realizzati illegalmente dall'autore della violazione\" .\nCondanna per diffamazione.\nL'11 agosto 2018 Saviano e la Mondadori Libri sono stati condannati dal Tribunale di Milano per diffamazione ai danni di Vincenzo Boccolato, imprenditore residente all'estero e incensurato. Saviano aveva falsamente affermato in \"Gomorra\" che Boccolato facesse parte di un clan camorristico coinvolto nel traffico di cocaina.\nProcesso per diffamazione.\nIl 5 novembre 2021 il Tribunale di Roma lo ha rinviato a giudizio con l'accusa di diffamazione per aver definito \"bastarda\", durante una trasmissione televisiva nel dicembre 2020, la leader di Fratelli d'Italia Giorgia Meloni.\nControversie.\nNecessit\u00e0 della scorta.\nNell'ottobre 2009 il capo della Squadra Mobile di Napoli Vittorio Pisani ha messo in dubbio la necessit\u00e0 della scorta per proteggere Roberto Saviano sostenendo che non vi erano riscontri alle minacce di morte. A sollevare dubbi sull'opportunit\u00e0 della scorta \u00e8 intervenuto anche il regista Pasquale Squitieri nel 2008, secondo il quale Saviano si sarebbe recato al festival di Cannes \u00abprobabilmente per fare un po' di show\u00bb e che \u00abchi \u00e8 veramente preso di mira gira con la scorta, certo, ma ha il veto assoluto di prendere aerei e di frequentare luoghi pubblici perch\u00e9 potrebbe rappresentare pericolo per s\u00e9 e per gli altri\u00bb. Le dichiarazioni di Squitieri hanno innescato una polemica tra i due.\nIl capo della polizia Antonio Manganelli ha replicato ribadendo la necessit\u00e0 della scorta. Anche il Procuratore Capo della Procura Antimafia di Napoli Federico Cafiero de Raho ha dichiarato che Saviano \u00e8 esposto ad un alto rischio e necessita di una protezione. Anche il pm Raffaele Cantone e il pm Franco Roberti hanno ribadito la situazione di pericolo di Roberto Saviano. Il giornalista Giuseppe D'Avanzo su Repubblica ha chiesto le dimissioni del capo della Mobile per le sue dichiarazioni.\nRoberto Saviano ha replicato in un articolo su la Repubblica denunciando il tentativo di isolamento della sua persona e di \"\"sgretolamento\" della pubblica solidariet\u00e0 verso di lui, confrontando il suo caso con quello di Peppino Impastato, Giuseppe Fava e Giancarlo Siani. A seguito dell'iniziativa di Pisani, Saviano ha dovuto \"esibire, come richiesto, la giusta causa delle minacce\"\".\nIl 19 maggio 2014 l'ex capo della Mobile di Napoli, Vittorio Pisani, ascoltato nell'ambito di un processo ai capi casalesi e ai loro avvocati, che tramite un'istanza di remissione avevano minacciato in aula Saviano e altri, ha per\u00f2 disconosciuto il titolo dell'intervista che aveva pubblicato nel 2009 al Corriere della Sera: \"Saviano non doveva avere la scorta\". \"\"Non condivido il titolo di quell'articolo\", ha dichiarato Pisani ai Giudici, chiarendo anche il contenuto dell'indagine che la Mobile aveva svolto sulle minacce a Saviano: \"Svolgemmo accertamenti e mostrammo alcune foto a Saviano, che per\u00f2 non riconobbe in loro le persone che gli avevano rivolto minacce. La decisione della scorta ovviamente non spettava a noi\"\". Pisani ha quindi precisato di non aver detto le parole pronunciate nell'articolo, dato che era l'Arma dei Carabinieri a dover decidere circa la scorta a Saviano. \" \"\nCesare Battisti.\nNel 2004 il sito internet Carmilla Online organizz\u00f2 una raccolta di firme di solidariet\u00e0 per l'ex terrorista dei PAC Cesare Battisti, poi rifugiatosi in Francia e in Brasile e divenuto scrittore, coinvolgendo oltre 1.500 firmatari nel panorama politico-culturale di Francia e Italia; tra i firmatari del documento comparve anche il nome di Roberto Saviano, che tuttavia, nel gennaio 2009, ritir\u00f2 la sua firma in segno di rispetto per le vittime. Questa raccolta di firme ha suscitato l'attenzione dei media soprattutto grazie all'interessamento del settimanale Panorama.\nDichiarazioni su Israele.\nDurante la manifestazione \"Per la verit\u00e0, per Israele\", organizzata dalla deputata del PdL Fiamma Nirenstein e tenutasi a Roma il 7 ottobre 2010, Saviano \u00e8 intervenuto in un videomessaggio elogiando lo Stato ebraico come luogo di libert\u00e0 e civilt\u00e0. Nel suo discorso, lo scrittore ha parlato delle sue origini ebraiche e ha dichiarato che Israele \u00e8 una \u00abdemocrazia sotto assedio\u00bb, Tel Aviv \u00e8 \u00abuna citt\u00e0 ospitale\u00bb \u00abche non dorme mai, piena di vita e soprattutto di tolleranza, una citt\u00e0 che pi\u00f9 di ogni altra riesce ad accogliere la comunit\u00e0 gay\u00bb e che \u00abi profughi del Darfur, ad esempio, vengono accolti in Israele\u00bb.\nQueste e altre dichiarazioni hanno suscitato polemiche, e ricevuto critiche per aver ignorato le ingiustizie subite dalla popolazione palestinese. L'attivista Vittorio Arrigoni ha risposto alle sue affermazioni tramite un video, invitandolo a rivedere le sue opinioni, oltre a definire Shimon Peres, encomiato da Saviano, un \u00abcriminale di guerra\u00bb.\nTra i critici Vittorio Arrigoni e Caterina Donattini, attivista in campo profughi palestinese, la quale, in una lettera indirizzata a Saviano, ha affermato che la questione israelo-palestinese presenta i connotati di \u00abun progetto coloniale che ha molte similitudini con quello dell'Apartheid Sudafricana\u00bb e \u00abche ha trasformato un paese in un formaggio groviera\u00bb, aggiungendo che persino alcuni storici ebrei come Ilan Papp\u00e9, Avi Shlaim, Benny Morris hanno documentato questa realt\u00e0.\nSaviano ha risposto alle contestazioni dicendo: \u00abNel video ridotto all'osso non ho mai appoggiato la guerra, mai appoggiato Piombo Fuso o la destra israeliana, mai Netanyahu. Ho parlato di un'altra Israele, quella a cui rivolgersi per poter arrivare alla pace\u00bb. Riferendosi ad Arrigoni lo scrittore ha replicato cos\u00ec: \u00abAlla domanda stai con i palestinesi o con gli israeliani, deluder\u00f2 forse, ma risponder\u00f2 sempre come mi ha insegnato il mio amico David Grossman: \"Sto con la pace\"\u00bb.\nIpotesi sull'omicidio di Yara Gambirasio.\nNel 2013, Saviano \u00e8 stato accusato di diffamazione per alcuni passaggi del libro \"ZeroZeroZero\" (2013), riguardanti l'imprenditore Pasquale Claudio Locatelli, ritenuto colluso con il traffico di droga, i suoi figli Massimiliano e Patrizio e l'azienda Lopav di Ponte San Pietro, che Patrizio Locatelli aveva amministrato prima del fallimento. Tra le altre cose, Saviano riporta l'ipotesi dell'esistenza di legami tra la morte di Yara Gambirasio, tredicenne di Brembate di Sopra uccisa nel 2011, la criminalit\u00e0 organizzata, la Lopav e Fulvio Gambirasio, padre di Yara, geometra presso i cantieri edili della bergamasca, indicando cos\u00ec un'ipotesi alternativa all'accusa della procura di Bergamo, rivolta contro il muratore Massimo Giuseppe Bossetti (accusato nel 2014 di aver ucciso Yara a seguito del ritrovamento sugli indumenti intimi della ragazzina di materiale genetico ricondotto a lui). Saviano sostenne che Fulvio Gambirasio avrebbe infatti testimoniato in un processo a Napoli contro Pasquale Claudio Locatelli, il quale avrebbe quindi fatto assassinare Yara volendo ottenere una ritorsione di tipo malavitoso contro la famiglia Gambirasio.\nIl pm Maria Cristina Rota ha interrogato l'uomo, che ha ribadito di non aver mai testimoniato in un processo contro Locatelli, e in seguito ha iscritto Saviano nel registro degli indagati per diffamazione nei confronti del geometra Gambirasio, il quale non ha comunque sporto querela contro lo scrittore campano, e della famiglia Locatelli. Lo stesso pm Rota ha per\u00f2 archiviato l'accusa il 21 maggio 2014.\nTuttavia, nel 2016, Saviano ha nuovamente affrontato la questione, dichiarando di ritenere ingiusto che non si fosse indagato relativamente alle sue ipotesi, in quanto la Lopav, nel periodo in cui vi lavorava Fulvio Gambirasio, era diretta proprio da Patrizio Locatelli ed operava nel cantiere edile di Mapello in cui i cani molecolari avevano rilevato tracce di Yara.\nApprofondimenti.\nIl caso Palmesano.\nRoberto Saviano \u00e8 stato il primo in Italia a occuparsi del caso di Enzo Palmesano, il giornalista del \"Corriere di Caserta\" (oggi \"Cronache di Caserta\") licenziato su mandato del boss della Camorra Vincenzo Lubrano. Il caso \u00e8 stato accertato giudizialmente, con una sentenza di condanna a carico di Francesco Cascella, il nipote acquisito del boss che fece da mediatore tra il clan e l'allora direttore del quotidiano, Gianluigi Guarino, al fine di allontanare il giornalista sgradito al clan Lubrano.\nDella vicenda Palmesano si \u00e8 occupata invece la giornalista e conduttrice televisiva Nadia Toffa nella trasmissione televisiva OpenSpace intervistando Enzo Palmesano, il magistrato Giovanni Conzo, che si \u00e8 occupato delle indagini, e lo stesso Roberto Saviano.\nTelevisione.\nDall'8 al 29 novembre 2010, Roberto Saviano conduce insieme a Fabio Fazio il programma di approfondimento culturale \"Vieni via con me\" su Rai 3. La trasmissione ottiene un grande successo di ascolti: nella terza puntata il programma ha raggiunto telespettatori e il 31,60 % di ascolto. I temi trattati sono appunto la malavita (non solo camorra), ma anche l'immigrazione, l'emancipazione della donna, la politica e i pi\u00f9 gravi problemi sociali italiani. Tipica del programma \u00e8 la lettura di \"elenchi\", con lo scopo di mettere in evidenza con una serie di dati i problemi che vengono affrontati. Numerosi sono gli ospiti speciali che intervengono durante le quattro puntate del programma.\nDal 14 maggio 2012 conduce con Fabio Fazio il programma Quello che (non) ho, in onda su LA7 e trasmesso anche in diretta su YouTube. Nella prima puntata ha fatto registrare il record di ascolto di LA7 con il 12,65 % e telespettatori, risultando il terzo programma pi\u00f9 visto della serata, record superato due giorni dopo dalla terza e ultima puntata del programma, con il 13,06 % di ascolto.\nNel 2016 \u00e8 il protagonista del mediometraggio sulla sua vita \"\", in cui viene intervistato e accompagnato dal regista Pif.\nDal 4 ottobre 2017 conduce per quattro settimane un programma sul canale Nove: \"Kings of Crime\" che parla dei maggiori boss della criminalit\u00e0 organizzata italiana ed internazionale. Nel 2018 conduce la seconda stagione del programma.\nOnorificenze.\nNel dicembre del 2008 gli era stata conferita la cittadinanza onoraria della citt\u00e0 di Verona dall'allora sindaco Flavio Tosi, successivamente revocatagli dal consiglio comunale veronese il 23 dicembre 2020; tra le motivazioni addotte a sostegno della revoca figurano le dichiarazioni fortemente critiche di Saviano contro Giorgia Meloni e Matteo Salvini (ritenute diffamatorie dal segretario leghista, che ha querelato lo scrittore campano), unitamente alle sue esternazioni di sostegno alla liberalizzazione della cocaina e delle droghe leggere, il mancato ringraziamento al comune di Verona per la concessione del riconoscimento e il non aver mai manifestato la volont\u00e0 di ritirarlo, gli elogi a Carola Rackete e l'essersi schierato a favore di Mimmo Lucano.\nPremi e riconoscimenti.\nRiconoscimenti.\nL'Unione Astronomica Internazionale ha denominato l'asteroide 278447 Saviano in suo onore, per i meriti come scrittore."}
{"id": "490375", "revid": "1305772", "url": "https://it.wikipedia.org/wiki?curid=490375", "title": "Trattato di Georgievsk", "text": "Il trattato di Georgievsk (russo: \u0413\u0435\u043e\u0440\u0433\u0438\u0435\u0432\u0441\u043a\u0438\u0439 \u0442\u0440\u0430\u043a\u0442\u0430\u0442, \"Georgievskij Traktat\", georgiano: \u10d2\u10d4\u10dd\u10e0\u10d2\u10d8\u10d4\u10d5\u10e1\u10d9\u10d8\u10e1 \u10e2\u10e0\u10d0\u10e5\u10e2\u10d0\u10e2\u10d8) \u00e8 un trattato stipulato nel 1783 che poneva il regno orientale di Georgia, retto dal principe Eraclio II di Georgia, sotto la protezione della Russia di Caterina.\nNel trattato si definivano i diritti e doveri che reciprocamente le due nazioni si impegnavano a rispettare.\nIl trattato.\nNegli articoli I, II, IV, VI e VII dei termini del trattato, l'imperatrice di Russia diventava la sola ed unica signora dei sovrani di Cartalia-Cachezia, garantendo la sovranit\u00e0 interna della Georgia e la sua integrit\u00e0 territoriale, e promettendo di \"considerare i loro nemici come Suoi nemici\". Ognuno dei regnanti del regno georgiano avrebbero dovuto da allora obbligarsi a giurare fedelt\u00e0 agli imperatori russi, per dare supporto in tempo di guerra, e di non stabilire colloqui diplomatici con altre nazioni senza il consenso della Russia.\nPoich\u00e9 la Georgia annoverava nella sua storia diverse invasioni dal sud, una alleanza con la Russia poteva essere vista come l'unico mezzo per scoraggiare od impedire le aggressioni di Persiani e Ottomani, e permetteva al tempo stesso un collegamento con l'Europa Occidentale. Nel passato i sovrani georgiani non solo avevano accettato formalmente la dominazione turca e persiana, ma si erano anche convertiti all'Islam e avevano soggiornato nelle capitali dei loro dominatori. Cos\u00ec non fu affatto una rottura con la tradizione n\u00e9 una capitolazione della propria indipendenza per i Cartali-Cacheti trattare il loro vassallaggio per la pace con un vicino pi\u00f9 potente. Per questo nel preambolo del trattato e nell'articolo VIII l'unione tramite il Cristianesimo ortodosso tra georgiani e russi venne sancita e il primate georgiano, ovvero il Catholicos, divenne membro permanente del Sacro Sinodo russo.\nAltri obblighi del trattato prevedevano mutue garanzie per il mantenimento dei confini aperti per viaggiatori, emigranti e mercanti (articoli 10, 11), mentre la Russia si impegnava di intervenire militarmente o politicamente con gli affari interni dei Cartali-Cacheti (articolo VI). L'Articolo III cre\u00f2 una cerimonia d'investitura per i sovrani georgiani secondo la quale essi avrebbero dovuto prestare giuramento di fedelt\u00e0 al sovrano russo ricevendo in segno di gratitudine il dono simbolico di una spada, dello scettro e di un mantello di ermellino.\nIl trattato venne negoziato per nome della Russia dal generale Pavel Sergeevi\u010d Pot\u00ebmkin, comandante dell'esercito russo ad Astrachan', delegato e cugino del principe generale Grigorij Aleksandrovi\u010d Pot\u00ebmkin. La delegazione ufficiale per conto dei Cartali-Cacheti era composta da un cartaliano e da un cacheto, entrambi di alto rango: Ioan\u00e9 (Bagrationi)-batonishvili (1755-1800), il 18\u00b0 \"Mukhranbatoni\" (\"Principe di Mukhrani\").\nConseguenze.\nLe conseguenze del trattato di Georgievsk si dimostrarono molto svantaggiose per i Georgiani. L'adesione di Re Eraclio al trattato diedero al nuovo sovrano della Persia, Agha Mohammad Khan, un nuovo pretesto per invadere la Georgia. La Russia non fece assolutamente nulla per aiutare militarmente i Georgiani nella disfatta di Krtsanisi del 1795, che caus\u00f2 il saccheggio di Tbilisi e della Georgia (compreso il regno occidentale di Imereti, retto dal nipote di Eraclio II, re Salomone II). Solo in un secondo tempo la regina Caterina dichiar\u00f2 guerra alla Persia e invi\u00f2 un esercito nella Transcaucasia.\nIl 14 gennaio 1798 il trono di re Eraclio II venne affidato al suo figlio maggiore con il nome di Giorgio II (1746-1800)."}
{"id": "490377", "revid": "86599", "url": "https://it.wikipedia.org/wiki?curid=490377", "title": "Asteroidi troiani di Giove (campo troiano)", "text": "Segue una lista degli asteroidi troiani di Giove del cosiddetto \"campo troiano\", i cui nomi sono cio\u00e8 ispirati da partecipanti alla guerra di Troia di provenienza troiana, come narrato dalla mitologia greca. Si tratta degli asteroidi troiani orbitanti nei pressi del punto lagrangiano L5 di Giove, ovvero circa 60\u00b0 indietro rispetto al gigante gassoso, sulla sua stessa orbita.\nTutti i troiani di Giove situati nel punto lagrangiano L4, per contro, sono stati intitolati a partecipanti alla guerra di Troia dalla parte greca. Le uniche eccezioni sono costituite dagli asteroidi Patroclo ed Ettore, appartenenti rispettivamente al campo troiano e al campo greco, al contrario di quanto racconta la mitologia, poich\u00e9 l'attuale convenzione di nomenclatura non era ancora in uso al momento della designazione.\nProspetto.\nSegue un prospetto non esaustivo dei troiani di Giove appartenenti al campo troiano. Oltre il numero 50000 vengono elencati solo quelli ufficialmente denominati dall'IAU."}
{"id": "490380", "revid": "86599", "url": "https://it.wikipedia.org/wiki?curid=490380", "title": "Asteroidi troiani di Giove (campo greco)", "text": "Segue una lista degli asteroidi troiani di Giove del cosiddetto \"campo greco\", i cui nomi sono cio\u00e8 ispirati da partecipanti alla guerra di Troia di provenienza greca, come narrato dalla mitologia. Si tratta degli asteroidi troiani orbitanti nei pressi del punto lagrangiano L4 di Giove, ovvero circa 60\u00b0 avanti rispetto al gigante gassoso, sulla sua stessa orbita.\nTutti i troiani di Giove situati nel punto lagrangiano L5, per contro, sono stati intitolati a partecipanti alla guerra di Troia dalla parte troiana. Le uniche eccezioni sono costituite dagli asteroidi Patroclo ed Ettore, appartenenti rispettivamente al campo troiano e al campo greco, al contrario di quanto racconta la mitologia, poich\u00e9 l'attuale convenzione di nomenclatura non era ancora in uso al momento della designazione.\nProspetto.\nSegue un prospetto non esaustivo dei troiani di Giove appartenenti al campo greco. Oltre il numero 50000 vengono elencati solo quelli ufficialmente denominati dall'IAU."}
{"id": "490382", "revid": "158913", "url": "https://it.wikipedia.org/wiki?curid=490382", "title": "Erva mate", "text": ""}
{"id": "490384", "revid": "77358", "url": "https://it.wikipedia.org/wiki?curid=490384", "title": "Beretta mod.38", "text": ""}
{"id": "490386", "revid": "828781", "url": "https://it.wikipedia.org/wiki?curid=490386", "title": "Passo Buole", "text": "Il passo Buole (\u00a0m) \u00e8 un valico alpino delle Prealpi venete, fra il Gruppo del Carega e il Coni Zugna, in provincia di Trento.\nSituato sulla cresta montuosa che separa la Vallarsa dalla bassa Val Lagarina, non \u00e8 interamente transitabile dagli autoveicoli, per cui la sua importanza come via di collegamento \u00e8 limitata all'escursionismo.\nStoria.\nPasso Buole \u00e8 passato alla storia come le \"Termopili d'Italia\", per gli aspri combattimenti che vi ebbero luogo nel maggio-giugno del 1916 durante la Strafexpedition.\nL'attacco principale ebbe inizio il 30 maggio 1916 dopo che l'esercito austro-ungarico si era assestato nelle vicinanze nei giorni precedenti. Il 3\u00ba reggimento della Divisione Landesschutzen fu fermato per ben tre volte dai fanti della Brigata Sicilia e poi della Brigata Taro, per poi essere ancora fermati l'indomani dalla Brigata Padova giunta in rinforzo. \nLe vicende di passo Buole furono della massima importanza strategica in quanto un eventuale sfondamento austriaco avrebbe aperto ai soldati asburgici la via verso la vallata dell'Adige. \nI vari comandi delle truppe italiane, sin dallo scoppio della guerra, presero sede nella villa dei Gresti di Ala (vicina alla chiesa di San Leonardo, propriet\u00e0 della famiglia) poi divenuta villa Guerrieri Gonzaga, e in quelle stanze i plenipotenziari austriaci, dopo essere passati per passo Buole, nel 1918, si recarono per redigere il testo del trattato di resa all'Italia che sarebbe poi stato firmato a Villa Giusti il 3 novembre. \nAncora oggi nella zona circostante sono visibili i resti delle trincee sul campo di battaglia. Sul fianco della montagna, dalla valle dell'Adige \u00e8 visibile la grande scritta \"A Passo Buole\" eretta in ricordo dell'evento."}
{"id": "490391", "revid": "827882", "url": "https://it.wikipedia.org/wiki?curid=490391", "title": "Ayane (Dead or Alive)", "text": " \u00e8 un personaggio immaginario delle serie di videogiochi \"Dead or Alive\" e \"Ninja Gaiden\", creati da Team Ninja e Tecmo Koei.\nAyane appare per la prima volta come personaggio segreto nella versione di \"Dead or Alive\" per PlayStation del 1997, e ricompare da allora in tutti i seguiti e spin-off della serie, oltre a essere protagonista di \"Dead or Alive 3\". Nei videogiochi \u00e8 una \"kunoichi\" adolescente caratterizzata da una complessa relazione con la sorellastra Kasumi, uno dei personaggi principale di \"Dead or Alive\". Ayane ricorre anche come personaggio di supporto nel reboot della serie \"Ninja Gaiden\" del 2004, giocabile in alcuni titoli, oltre che apparire nella serie \"Dynasty Warriors\".\nAyane \u00e8 un personaggio di ampia popolarit\u00e0, essendo anche una delle mascotte della Tecmo Koei, ma \u00e8 stata oggetto di controversie legate alla sua giovane et\u00e0 e alla sua sessualizzazione.\nSviluppo.\nPersonalit\u00e0.\nNella storia della serie \"Dead or Alive\", Ayane nacque in seguito allo stupro che Raidou perpetr\u00f2 nei confronti di Ayame, gi\u00e0 madre di Kasumi e moglie di Shiden, quest'ultimo leader del clan ninja . La bambina fu poi allevata da Genra, capo della setta Hajinmon (il lato oscuro del clan Mugen Tenshin), con il quale viveva in un'altra parte del villaggio. Durante la sua infanzia era in buoni rapporti con la sorellastra Kasumi e con il fratellastro Hayate. Con il passare degli anni inizi\u00f2 a percepire la differenza di status sociale tra lei e Kasumi, che godeva di privilegi maggiori in quanto figlia del capoclan, e svilupp\u00f2 un sentimento di invidia e gelosia nei suoi confronti. Nonostante questo antagonismo con la sorellastra, Ayane continu\u00f2 ad ammirare Hayate, il quale ricambiava la gentilezza.\nRappresentata come una ragazza silenziosa e riservata, Ayane affin\u00f2 le sue abilit\u00e0 per dimostrare agli altri di non essere solamente una \"figlia del male\", cio\u00e8 il risultato di un atto di violenza del malvagio Raidou. Dopo il tradimento di suo padre adottivo Genra, divent\u00f2 suo compito trovarlo ed ucciderlo, come tempo prima cerc\u00f2 di fare con Raidou stesso. In \"Dead or Alive 4\" divent\u00f2 la ninja pi\u00f9 forte e potente della setta Hajinmon e decise di aiutare Hayate a distruggere la DOATEC. Nel corso della serie, Ayane mantiene prevalentemente una rivalit\u00e0 mortale con Kasumi, rimanendo per\u00f2 fedele ad Hayate e provando ammirazione per Ryu Hayabusa, protagonista di \"Ninja Gaiden\". Lo stile di combattimento di Ayane le ha regalato il soprannome di \"tengu donna\".\nIl fondatore del Team Ninja Tomonobu Itagaki descrive il personaggio e la personalit\u00e0 di Ayane come pi\u00f9 dura rispetto a Kasumi, rendendola una buona inclusione nell'universo pi\u00f9 oscuro di \"Ninja Gaiden\".\nDesign.\nSecondo Hilary Goldstein di IGN, il personaggio \"\u00e8 famoso per i suoi capelli viola in stile anime e i suoi seni traballanti.\" I vestiti di Ayane includono uniformi ninja di colore viola o nero, anche se spesso ne indossa di altri tipi (tra cui una classica uniforme scolastica alla marinara e un costume ispirato al Carnevale di Venezia), spesso con motivi di farfalle, in seguito aggiunti anche alle sue armi. Tra i venti costumi disponibili nella compilation \"Dead or Alive Ultimate\", uno era ispirato dal personaggio di Millennia di \"\". In \"Ninja Gaiden Sigma 2\" uno dei costumi di Ayane \u00e8 un omaggio a Sun Shang Xiang della serie \"Dynasty Warriors\". In \"Dead or Alive Dimensions\" uno dei costumi fu invece criticato dai fan nel 2010, quando venne annunciata l'uscita del nuovo capitolo della serie per Nintendo 3DS.\nAyane \u00e8 la pi\u00f9 giovane della serie \"Dead or Alive\" e viene presentata nel primo capitolo come una ragazza sedicenne. Inizialmente risultava alta 165\u00a0cm, del peso di 47\u00a0kg e le sue misure erano 93/45/86 ma, da \"Dead or Alive 2\" in poi, i dati vengono modificati in 157,5\u00a0cm di altezza e 93/45/84 per quanto riguarda le misure. Ayane ha comunque uno dei look pi\u00f9 distintivi della serie con i caratteristici occhi rossi e capelli viola. I lineamenti del suo viso sono stati leggermente cambiati tra \"Ninja Gaiden 2\" e \"Ninja Gaiden Sigma 2\", con il risultato di un look pi\u00f9 maturo e sexy, secondo la critica di GamePro, ma pi\u00f9 squalido secondo la recensione di Kotaku.\nIn \"Dead or Alive 5\", in cui Ayane ha ormai 18 anni, il suo viso e il suo aspetto estetico in generale sono resi pi\u00f9 realistici in rapporto ai tratti pi\u00f9 fumettistici dei videogiochi precedenti. Y\u014dsuke Hayashi, leader di Team Ninja dal 2008, afferm\u00f2 in proposito: \"Ayane e Hitomi mantengono sempre le loro caratteristiche distintive e con il nuovo look ne vengono accentuate bellezza, grazia e un forte carisma.\"\nCombattimento.\nLo stile di combattimento di Ayane, lo stile , \u00e8 molto diverso da quello di Kasumi, che utilizza lo stile , anche se entrambi fanno parte dello stile ninjutsu Mugen Tenshin. Secondo \"Kung Fu Cult Masters\" di Leon Hunt, i suoi \"attacchi vorticosi sono difficili da immaginare in un film, ma sono ispirati ai movimenti rotanti delle coreografie di arti marziali\".\nLe sue armi caratteristiche sono dei \"kunai\" decorati con degli iris, il fiore preferito di sua madre (\"ayame\" in giapponese significa appunto \"iris\"). In \"Ninja Gaiden Sigma 2\" ha come armi caratteristiche due kodachi, chiamate . Nella serie \"Dead or Alive\" effettua anche degli attacchi magici molto potenti tipici dei ninja, chiamati ninp\u014d, uno dei quali viene riproposto in \"Ninja Gaiden\" come , e finora sembra essere uno degli incantesimi ninp\u014d pi\u00f9 potenti di entrambe le serie.\nGiocabilit\u00e0.\nNella guida ufficiale di \"Dead or Alive Ultimate\" di Prima Games, Eric Mylonas ha scritto che se si preferisce giocare con \"personaggi veloci ed imprevedibili, non c'\u00e8 nessuno migliore di Ayane\". Lei \u00e8 \"divertente da giocare, pu\u00f2 essere facilmente usata da qualsiasi giocatore, dal principiante al pi\u00f9 esperto, grazie al suo stile di combattimento non ortodosso e alla sua velocit\u00e0\" oltre che alle due \"devastanti prese e parate\". Ayane non sar\u00e0 il personaggio preferito per i giocatori che cercano \"mosse esagerate e potenti\", ma per un \"tipo di giocatore pi\u00f9 paziente, probabilmente non c'\u00e8 miglior personaggio all'interno del gioco\". Secondo Andrew Alfonso di GameSpy, gli attacchi caratteristici di Ayane in \"Dead or Alive Ultimate\" sono i suoi calci alti (migliori di quelli di Kasumi) e Ayane risulta \"pi\u00f9 efficace quando attacca con la schiena rivolta verso l'avversario, anche se non \u00e8 in grado di bloccare attacchi in questa posizione\". Lo stesso autore disse riguardo \"Dead or Alive 3\" che Ayane \u00e8 una combattente veloce e poco prevedibile, anche rispetto ai titoli precedenti, e dovrebbe essere giocata principalmente mantenendo la schiena rivolta all'avversario, essendo la posizione di combattimento migliore. La sua velocit\u00e0 e i suoi colpi imprevedibili la rendono una buona partner in coppia con personaggi pi\u00f9 lenti nella modalit\u00e0 \"tag team\", anche se i suoi partner principali sono gli altri ninja della serie, Hayate, Kasumi e Ryu.\nNella guida ufficiale di \"Dead or Alive 4\" di Prima Games, Bryan Dawson ha scritto che mentre nei giochi precedenti Ayane era \"uno dei personaggi pi\u00f9 facile da usare e molto difficili da battere\", in questo gioco il personaggio \"richiede pi\u00f9 destrezza per essere giocato, in quanto i suoi attacchi non sono forti come in passato\" e il punteggio di giocabilit\u00e0 era di 7 su 10. Secondo Matthew Rorie di GameSpot, Ayane \u00e8 \"uno dei personaggi pi\u00f9 ambigui\" del gioco, \"capace di devastante velocit\u00e0 e alcuni ingegnosi movimenti\", anche se richiede \"molta pi\u00f9 pratica di quanto pu\u00f2 sembrare in un primo momento\". David McCutcheon di GameSpy ha scritto che \"considerata il Ken/Ryu della serie \"Dead or Alive\", Ayane pu\u00f2 essere incredibilmente scontata ed eccezionalmente abile\", e che \"rotolare e vorticare funziona benissimo per alcuni tipi di strategie\" perch\u00e9 si pu\u00f2 \"fare rimbalzare l'avversario infliggendogli molti danni\". La lista di mosse di Ayane nelle versioni beta di \"Dead or Alive 5\" era identica a quella di \"Dead or Alive 4\", ma in seguito sono state aggiunte nuove mosse. In una descrizione ufficiale del personaggio Team Ninja ha dichiarato che \"la sua maestria nel padroneggiare mosse sempre diverse fa s\u00ec che l'avversario non sappia mai cosa aspettarsi\".\nNella serie \"Dead or Alive Xtreme\", e in particolare nel beach volley, Ayane ha un'eccellente tecnica di salto, ma poca difesa, potenza e velocit\u00e0, ed \u00e8 quindi pi\u00f9 utile come giocatore di supporto. In \"Ninja Gaiden Sigma 2\", gli attacchi di Ayane con i kodachi (molti dei quali sono combo da \"Dead or Alive\") e le mosse finali sono pi\u00f9 veloci rispetto a quelli di Ryu, anche se il giocatore deve imparare ad evitare i colpi dei nemici in quanto le sue abilit\u00e0 di parata sono scarse. Nella guida ufficiale di \"Ninja Gaiden Sigma 2\" di Prima Games, Bryan Dawson ha scritto che il breve raggio di azione e la mancanza di attacchi potenti di Ayane \"la rendono la peggiore scelta tra i tre nuovi personaggi nella maggior parte delle missioni\", e che \"l'unica sua salvezza\" sono i suoi ninp\u014d e i suoi kunai esplosivi. In aggiunta, quando controllata dalla \"AI\", non \u00e8 molto efficace e \"sembra che non sappia cosa fare in diverse situazioni\". Mitch Dyer di IGN ha scritto che Ayane \u00e8 \"un'ottima aggiunta\" a \"Ninja Gaiden 3: Razor's Edge\", nel quale risulta \"efficace quanto Ryu\", con i suoi attacchi ravvicinati \"veloci e crudeli\" e i suoi kunai da lancio, aggiungendo anche che Ayane \u00e8 \"simile a Ryu in termini di combo e caratteristiche, inclusa l'abilit\u00e0 speciale che neutralizza tutti i nemici in un colpo solo.\nApparizioni.\nVideogiochi.\n\"Dead or Alive\".\nAyane viene introdotta come personaggio giocabile nel \"porting\" del 1998 per PlayStation di \"Dead or Alive\", come personaggio segreto, anche se appariva gi\u00e0 come avversario nella modalit\u00e0 pratica nella versione di \"Dead or Alive\" del 1997 per Sega Saturn, in cui per\u00f2 non aveva un nome. Ayane fu inclusa successivamente in \"Dead or Alive ++\", seconda versione arcade.\nIn \"Dead or Alive\" (1996) Ayane non aveva nessun background o motivazione per partecipare al torneo, ma successivamente la sua presenza \u00e8 stata spiegata come inseguimento di Kasumi. In \"Dead or Alive 2\" (1999), Ayane prende parte al secondo torneo con la stessa motivazione, assassinare la sorellastra in quanto traditrice del clan.\nIn \"Dead or Alive 3\" (2001), Genra, il capo della setta Hajinmon del Mugen Tenshin e padre adottivo di Ayane, viene rapito dalla DOATEC e trasformato nel superuomo Omega, attraverso l'omonimo progetto. La \"kunoichi\" si sente cos\u00ec in dovere di liberarlo da questa orribile condizione, e partecipa al terzo torneo con l'intenzione di ucciderlo. Dopo esserci riuscita diventa ufficialmente la vincitrice del terzo torneo, rispecchiando la visione di Itagaki che la vede protagonista di questo videogioco.\nIn \"Dead or Alive Ultimate\" (2004), compilation dei primi due titoli, \u00e8 presente una sequenza iniziale (accompagnata da \"Dream On\" degli Aerosmith come colonna sonora) che illustra la storia dei ninja del Mugen Tenshin, in particolare le origini del rapporto conflittuale tra Ayane e Kasumi.\nIn \"Dead or Alive 4\" (2005), Ayane segue gli ordini del nuovo capoclan, Hayate, nel distruggere la DOATEC per aver causato immense sofferenze alle persone a lui care. Ayane trova cos\u00ec un momento per riscattarsi e vendicarsi definitivamente per gli esperimenti che l'organizzazione ha condotto su Hayate e su Genra. Alla fine del gioco utilizza un attacco ninp\u014d (che poi riappare nella serie \"Ninja Gaiden\") per distruggere il quartier generale della DOATEC, la Tritorre.\nIn \"Dead or Alive Dimensions\" (2011) viene riproposta l'intera storia dal primo al quarto capitolo, con diverse modifiche e un nuovo canone narrativo. In particolare, \u00e8 Ayane che svela a Kasumi la vera storia sul coma di Hayate, informazione che la porta ad abbandonare il villaggio per vendicare il fratello uccidendo Raidou, diventando a tutti gli effetti una traditrice. Genra, invece di essere stato rapito dalla DOATEC, tradisce il clan e si sottopone volontariamente al Progetto Omega, aprendo inoltre il varco spaziale tra il mondo degli umani e quello dei tengu, provocando cos\u00ec l'arrivo di Bankotsubo (in \"Dead or Alive 2\" la venuta del tengu non era mai stata spiegata). Inoltre, Genra effettua un incantesimo di controllo su Ayane e la fa combattere a fianco di Kasumi Alpha contro Hayate e Ryu. Dopo un litigio con Hayate, Ayane dubita dei sentimenti del fratellastro verso di lei e tenta il suicidio, ma viene fermata dalla madre Ayame, che le ricorda inoltre che i legami di sangue sono pi\u00f9 importanti del codice ninja, e le chiede di salvare la sorella Kasumi, al posto di cercare di ucciderla in quanto traditrice del Mugen Tenshin. Mentre la morte di Genra in \"Dead or Alive 3\" avviene per mano di Ayane, in \"Dead or Alive Dimensions\" sono Ayane e Hayate a lanciare un ninp\u014d combinato che lo uccide.\nIn \"Dead or Alive 5\" (2012), ambientato due anni dopo il quarto capitolo, Ayane segue Kasumi sotto ordine di Hayate, solo per scoprire che si tratta in realt\u00e0 di uno dei cloni della sorellastra. Ayane e Hayate apprendono da Helena Douglas che lo scienziato responsabile della clonazione di Kasumi, Victor Donovan, ha fondato una nuova organizzazione, la MIST, e intende vendere i cloni di Kasumi come armi biologiche e super soldati a diverse nazioni del mondo. Dopo essersi infiltrati in un laboratorio segreto della MIST, i due ninja scovano e sconfiggono un clone di Kasumi, Alpha-152, solo per essere interrotti da Rig, figlio di Donovan, che cattura Hayate. Ayane riesce a fuggire e chiedere aiuto a Ryu Hayabusa, che convoca la vera Kasumi, la quale riesce a distruggere il suo clone e liberare Hayate.\n\"Dead or Alive Xtreme\".\nLa serie spin-off \"Dead or Alive Xtreme\" \u00e8 composta da tre videogiochi di tipo sportivo, \"Dead or Alive Xtreme Beach Volleyball\" (2003), \"Dead or Alive Xtreme 2\" (2006) e \"Dead or Alive Paradise\" (2010), ma sono dei \"what-if\" in cui \u00e8 Zack ad aver vinto il torneo e ad aver acquistato un'isola tropicale in cui invita tutti personaggi femminili di Dead or Alive, fingendo che si svolga l\u00ec un altro torneo. Ayane partecipa alla vacanza con le altre ragazze seguendo Kasumi sull'isola, ma nei giochi la rivalit\u00e0 tra le due \u00e8 molto meno aspra.\n\"Ninja Gaiden\".\nIn \"Ninja Gaiden\" (2004), un'Ayane quattordicenne (contro i 16 anni del primo \"Dead or Alive\") compare in un ruolo di supporto come personaggio non giocabile, al servizio di Murai oltre che del ninja Ryu Hayabusa. Nella versione \"Ninja Gaiden Black\" (2005) Ayane appare nella modalit\u00e0 facile (Ninja Dog) in cui sgrida Ryu quando il giocatore lascia troppi oggetti non raccolti nel gioco. Ayane pu\u00f2 essere uccisa dal giocatore quando Ryu la trova ferita nel negozio di Muramasa, ma una simile azione porta al game over.\nIn \"Ninja Gaiden Dragon Sword\" (2008) Ayane appare come un disegno nel diario di Denroku, uno dei bambini del villaggio di Hayabusa. Compare inoltre nel fumetto online, \"The Vampire War\", prequel di \"Ninja Gaiden 2\".\nIn \"Ninja Gaiden 2\" (2008), Ayane appare in un filmato del gioco, in cui d\u00e0 a Ryu l'Occhio del Drago per potenziare la sua spada. Nella versione \"Ninja Gaiden Sigma 2\" (2009) diventa un personaggio giocabile in un capitolo della storia, in cui deve recuperare l'Occhio del Drago dalla strega Obaba del clan del Ragno Nero. Inoltre pu\u00f2 essere usata, insieme a Momiji e Rachel nella modalit\u00e0 cooperativa.\nIn \"Ninja Gaiden 3\" (2012), Ayane appare nuovamente in un solo filmato, in cui presta a Ryu la spada di Hayate. In \"\" (2013), il suo ruolo viene espanso e diventa un personaggio giocabile con nuove missioni contro il clan del Ragno Nero, oltre che nella modalit\u00e0 cooperativa online. Una nuova modalit\u00e0 chiamata \"Chapter Challenge\" permette inoltre di rigiocare a tutti i capitoli della storia usando anche il personaggio di Ayane.\nLa \"kunoichi\" appare inoltre in \"Zen Pinball: Ninja Gaiden Sigma 2\" (2009) un videogioco flipper per PlayStation Network, e in un gioco di carte per smartphone del 2013 distribuito solo in Giappone, \"Ninja Gaiden Clans\".\nAltri videogiochi.\nAyane sarebbe dovuta apparire insieme a Kasumi in un secondo spin-off, \"Dead or Alive: Code Cronus\", che avrebbe dovuto raccontare l'infanzia delle due ragazze ed esplorare \"l'innocenza e la crudelt\u00e0 dei bambini\". Il genere del gioco non \u00e8 mai stato rivelato, ma era noto che non si sarebbe trattato di un gioco picchiaduro, sportivo o d'azione come \"Ninja Gaiden\". Dopo le dimissioni di Itagaki, il progetto per\u00f2 venne cancellato.\nAyane ha debuttato nella serie \"Dynasty Warriors\" nel 2009, dopo la fusione tra Tecmo e Koei, nel gioco ', in cui le sue kodachi sono utilizzabili come arma opzionale. Ayane \u00e8 apparsa anche nello spin-off del 2011 \"Warriors Orochi 3\" nel suo costume di \"Ninja Gaiden Sigma 2\". Dopo \"Dead or Alive 4\", Ayane, inseguendo Alpha-152 mentre si teletrasportava in vari luoghi, si lasci\u00f2 condurre nel mondo Orochi, in cui \u00e8 ambientato il gioco. Ritorna nuovamente alla serie, insieme a Ryu Hayabusa, in \"Shin Sangokumus\u014d VS\" del 2012, pubblicato solo in Giappone, come personaggio DLC gratuito. Il suo vestito pi\u00f9 famoso \u00e8 sbloccabile per il personaggio di Kooh in ' e per Laegrinna di \"\".\nAppare inoltre come personaggio sbloccabile in ', quinto capitolo della serie horror \"Project Zero\", creata anch'essa da Tecmo. Pu\u00f2 essere sbloccata solo dopo aver completato l'intero gioco e ha una missione personale in cui deve cercare una ragazzina scomparsa all'interno del tempio maledetto. Sempre nel 2015 appare come personaggio DLC in ', della serie \"Senran Kagura\", in seguito ad una collaborazione dello studio produttore Marvelous in \"Dead or Alive 5 Last Round\".\nAltre apparizioni.\n\"DOA: Dead or Alive\".\nNel lungometraggio live-action \"\", Ayane \u00e8 una ninja e capo delle guardie nel clan della principessa Kasumi. Quando quest'ultima fugge, diventando una traditrice, Ayane si impegna a seguirla per ucciderla. Ayane si scontra inizialmente con Kasumi quando lascia il tempio, e pi\u00f9 volte sull'isola in cui si svolge il torneo. Prova dei sentimenti verso Hayate, con cui non ha legami di parentela (cos\u00ec come con Kasumi), e inizialmente lo crede morto. Ayane non riesce a uccidere Kasumi, ma dopo aver trovato Hayate lo aiuta a combattere la DOATEC. Durante la scena finale del film, lo salva da una possibile caduta mortale.\nNel film, Ayane \u00e8 interpretata da Natassia Malthe, attrice met\u00e0 norvegese e met\u00e0 filippina, e molto pi\u00f9 grande di Ayane. In questa versione Ayane utilizza una spada lunga giapponese. Tomonobu Itagaki ha confessato che avrebbe preferito che \"due attrici giapponesi interpretassero Kasumi e Ayane\" ma che il regista Corey Yuen \"credeva fermamente nelle scelte del casting\" (in particolare per il ruolo di Ayane Itagaki avrebbe scelto Aya Ueto).\nPromozione.\nL'iconico vestito viola di Ayane \u00e8 incluso nella versione \"director's cut\" di ' come costume alternativo di Mayu (mentre sua sorella gemella Mio pu\u00f2 indossare un costume di Kasumi). Il pre-ordine giapponese di \"Dead or Alive 4\" includeva una custodia del gioco con Ayane e Kasumi sulle due facciate e un poster del gioco. Nel 2011, parti del costume di Ayane in \"Ninja Gaiden Sigma 2\" sono state rese disponibili come DLC in \"Dynasty Warriors Online\", all'interno di una campagna promozionale per il primo anniversario del titolo. Il primo set di copie di \"Shin Sangokumus\u014d VS\", che poi non fu mai distribuito all'esterno del Giappone, avrebbe dovuto contenere dei codici per DLC che comprendevano due costumi di Ayane, una tenuta da judo e un costume da beach volley. Con il pre-ordine di \"Dead or Alive 5 Ultimate\" su Amazon venivano offerti dei DLC contenenti dei costumi per la kunoichi. Le prime copie della versione giapponese di \"Mus\u014d Orochi 2 Ultimate\" contengono dei codici per DLC per un nuovo costume di Ayane da scaricare in \"Dead or Alive 5 Ultimate\", in cui appare bionda. In ', \u00e8 possibile sbloccare il suo iconico costume viola e farlo indossare alla protagonista.\nUna versione demo di \"Dead or Alive 5\" comprendente Ayane e Hayate come soli personaggi giocabili \u00e8 stata aggiunta come DLC nel pre-ordine di \"Ninja Gaiden 3\" per PlayStation 3, oltre che nelle edizioni da collezione di PlayStation 3 e Xbox 360. Una versione demo di \"Ninja Gaiden 3: Razor's Edge\", presente al New York Comic Con del 2012, vedeva Ayane alle prese con un'orda infinita di mostri in una stanza, mentre un'altra demo, sempre con la kunoichi, \u00e8 stata mostrata ad un evento promozionale Tecmo Koei a Tokyo.\n\u00c8 inoltre uno dei quattro personaggi giocabili nel free-to-play \"\".\nMerchandising.\nAyane \u00e8 un soggetto ricorrente nel merchandising della serie \"Dead or Alive\" e \"Ninja Gaiden\", soprattutto in forma di action figure create dalla Shunya Yamashita, dalla Kotobukiya, dalla Volks, da Mr Big, da SEGA, e altri. Si ricordano in particolare l'action figure inclusa nell'edizione limitata giapponese di \"Ninja Gaiden\", o quella con vestiti rimovibili per scoprire il costume da bagno prodotta della Volks.\nTra gli oggetti che raffigurano la kunoichi ci sono anche una tazza da caff\u00e8 della Banpresto, della Volks, poster, tappetini per il mouse in rilievo e asciugamani, joystick della Hori decorati con immagini di Ayane e Kasumi, carte di credito, un orologio parlante con action figure di Ayane o Kasumi. Un altro tappetino per il mouse in rilievo di Ayane \u00e8 stato distribuito come merchandise di \"Dead or Alive 5\", insieme ad una federa per cuscino a grandezza naturale.\nAccoglienza.\nFin dal suo debutto Ayane, insieme alla sorellastra Kasumi, \u00e8 diventata uno dei volti simbolo della serie. Ayane \u00e8 stata descritta come uno dei personaggi preferiti dai fan, secondo la rivista GMR nel 2003, e definita \"la ninja dai capelli viola preferita da tutti\" da \"GameAxis\" nel 2006. \u00c8 stata inclusa nella serie animata amatoriale \"Dead Fantasy\" sin dall'inizio ed \u00e8 anche un personaggio popolare tra i cosplayer. Nel 2012, Angelo M. D'Argenio di Cheat Code Central ha incluso Ayane nella \"top ten\" dei personaggi segreti nei giochi di combattimento, aggiungendo che \"\u00e8 uno dei volti di entrambe le serie [\"Dead or Alive\" e \"Ninja Gaiden\"], e sembra diventare ogni giorno pi\u00f9 popolare\".\nDurante la premiazione di \"Dead or Alive Ultimate\" da parte di GameSpy, come miglior gioco dell'E3\u00a02004, Raymon 'Psylancer' Padilla scrisse: \"onestamente, ho sempre pensato che Ayane fosse una stronza che cercava rogne. Ho sempre parteggiato per Kasumi nella faida tra le due. Poi un giorno vidi il trailer di \"Dead or Alive Ultimate\" all'E3\u00a02004 e iniziai a interessarmi a lei. Scoprendo qualcosa di pi\u00f9 sulla sua storia, la sua educazione e le radici della faida con Kasumi ho cambiato idea\". Nel 2005 James Mielke di 1UP.com l'ha descritta come il suo personaggio preferito di \"Dead or Alive\". Ayane comparve nel 2006 all'interno della rubrica di IGN \"Videogame babe of the day\" e Chris Carle comment\u00f2: \"Dopo l'imbarazzante fase goth delle superiori, non molte persone continuano ad avere ciocche viola, ma Ayane \u00e8 diversa\u2026 \u00e8 abbastanza attraente da poterlo fare\". \"Kayane\", pseudonimo della giocatrice professionista Marie-Laure Norindr, deriva proprio dalla contrazione di \"Kasumi\" e \"Ayane\". Kayane ha dichiarato: \"Ayane ha molto carisma ed \u00e8 carina. Ha molta rabbia ma anche un cuore gentile. Credo abbia la storia e la personalit\u00e0 pi\u00f9 interessante del gioco\".\nAyane risulta in settima posizione in una classifica di personaggi immaginari ninja, stilata nel 2009 da Fandomania. Nel 2010, Mikel Reparaz di GamesRadar ha classificato l'apparizione di Ayane, Ryu e Momiji in \"\" come il quarantanovesimo cameo \"pi\u00f9 impressionante\" della storia dei videogiochi. Nel 2012, Gelo Gonzales di \"FHM\" ha incluso Ayane in una lista di nove ninja sexy del mondo videoludico, commentando che \"\u00e8 come Kasumi, solo pi\u00f9 lunatica... una vera teppista nel limite concesso dai ninja, e con un atteggiamento da togliti-di-mezzo-o-ti-spezzo-il-braccio-in-due-punti\", comparandola a Ellen Adarna. Nel 2013, Jon Ledford di Sushi Arcade l'ha inclusa nella sua \"top ten\" di migliori ninja dei videogiochi in tutti i suoi vari ruoli, \"sia quando gioca a beach volley, combatte contro sua sorella o aiuta Ryu Hayabusa a salvare il mondo\".\nControversie.\nDiverse sono state le critiche nei confronti dell'estetica del personaggio, arrivando anche a parlare di oggettificazione sessuale. Nel 2009, Joe Newman di GamesRadar classific\u00f2 gli spot pubblicitari di \"Ninja Gaiden Sigma 2\", che si focalizzano su Ayane come nuovo personaggio giocabile e in particolare sul suo \"famoso seno prosperoso\" al quarto posto di una lista di spot di videogiochi apertamente sessisti, aggiungendo: \"Dio proibisca ogni momento in cui alcune parti del suo corpo siano coperte\". Una di queste pubblicit\u00e0 in particolare \u00e8 stata definita \"la cosa migliore e peggiore mai creata\" da \"Destructoid\". Nel 2012 Y\u014dsuke Hayashi, nuovo leader del Team Ninja, rispose alle critiche dicendo: \"Attraverso la rappresentazione dei personaggi femminili del franchise \"Dead or Alive\", abbiamo sempre voluto rendere le ragazze pi\u00f9 attraenti possibile, e questo \u00e8 qualcosa che non cambieremo\". Hayashi aggiunse: \"Noi siamo una casa di sviluppo giapponese, e creiamo i personaggi femminili in base al nostro buonsenso e stile creativo. Quando il nostro lavoro viene esportato al di fuori del Giappone, tende ad essere frainteso in alcuni casi, e alcune persone lo considerano sessista o offensivo ecc.\"\nCome per il caso di Kasumi, l'et\u00e0 di Ayane non viene esplicitata nelle versioni occidentali dei giochi per evitare reazioni negative nel mostrare personaggi al di sotto dell'et\u00e0 del consenso. Secondo Itagaki, l'et\u00e0 di Ayane in \"Ninja Gaiden\" (14 anni), se dichiarata \"creerebbe problemi con l'ESRB.\" Nonostante questa precauzione, \u00e8 sorto il dubbio che Ayane possa essere un personaggio minorenne vittima di oggettizzazione sessuale nei giochi, in particolare in \"Ninja Gaiden Sigma 2\", in cui il giocatore pu\u00f2 controllare i seni della ragazza attraverso l'uso del controller Sixaxis. Jim Sterling di \"Destructoid\" si \u00e8 chiesto perch\u00e9 una ragazza di quattordici anni (l'et\u00e0 di Ayane in \"Ninja Gaiden Sigma 2\") abbia un seno cos\u00ec grande, e ha scherzato sul fatto di \"preoccuparsi che ci\u00f2 lo renda un pedofilo\".\nNel 2011, la divisione europea della Nintendo ha deciso di non distribuire \"Dead or Alive Dimensions\" in Svezia (e di conseguenza Norvegia e Danimarca), perch\u00e9 le leggi locali sulla pedopornografia includono materiali disegnati, animali e virtuali che rappresentano minori di 18 anni (anche se l'et\u00e0 del consenso in Svezia \u00e8 15 anni). Ayane, secondo la \"storyline \"ufficiale, ha compiuto 18 anni in \"Dead or Alive 5\"."}
{"id": "490397", "revid": "729019", "url": "https://it.wikipedia.org/wiki?curid=490397", "title": "Brigata &quot;Liguria&quot;", "text": "La brigata Liguria \u00e8 stata una unit\u00e0 militare del Regio Esercito, costituita a Genova il 1\u00ba marzo 1915 dal 157\u00ba reggimento fanteria, che partecip\u00f2 insieme al 158\u00b0 alla Prima guerra mondiale. Durante il conflitto venne inglobato temporaneamente nella brigata anche un terzo reggimento, dal 31 ottobre 1917 al 27 febbraio 1918, costituitosi durante il conflitto, il 165\u00b0 che pass\u00f2 poi alle dipendenze della Brigata Taro.\nPrima guerra mondiale.\nAll'inizio del conflitto la brigata Liguria si trov\u00f2 sul fronte del medio Isonzo alle dipendenze della 33\u00aa Divisione, prima nella zona di Plava e poi nella zona di Caporetto. Tra il 14 agosto e il 3 settembre 1915 il 157\u00ba reggimento partecip\u00f2 a delle azioni offensive a nord est di Caporetto sui Monti Veliki, Lemez e Vrsik dove ebbe le prime significanti perdite.\nDurante la Terza battaglia dell'Isonzo (18 ottobre - 4 novembre 1915) il 157\u00ba svolse solo operazioni dimostrative e ricognizioni mentre il 158\u00ba oper\u00f2 nella zona di Tolmino contro le alture di S. Maria e S. Lucia senza grande successo. Ad inizio novembre il 158\u00b0 si trov\u00f2 a Luico presso Caporetto in quarantena per una grave epidemia di colera. Il 8 dicembre 1915 la brigata pass\u00f2 sotto il comando del colonnello Achille Papa promosso generale nella primavera del 1916.\nDopo l'inverno, in cui la brigata esegu\u00ec lavori di rafforzamento nella zona di Luico, le azioni di guerra ripresero nell'aprile 1916 nella zona del Mrzil e Vodil, tra Caporetto e Tolmino. Ad inizio giugno 1916 la 33\u00aa Divisione e con ci\u00f2 la brigata Liguria fu trasferita nella zona di Vicenza come riserva. Tra il 5 e il 6 giugno la Liguria fu dislocata nella parte meridionale dell'Altopiano di Asiago nella zona Monte Zovetto - Val Magnaboschi a sud di Cesuna. Il 14 giugno 1916 il I\u00b0 Corpo d'armata austro-ungarico sotto il comando del generale Karl von Kirchbach auf Lauterbach lanci\u00f2 l'ultima azione offensiva della Strafexpedition in quella zona. La brigata Liguria resistette ai duri attacchi e bombardamenti soprattutto sul Monte Zovetto per due giorni prima che l'azione offensiva fosse fermata. In questi due giorni perse oltre 2.000 uomini tra caduti, feriti e dispersi. Il tenente Giuseppe Rusca del 157\u00ba reggimento, caduto durante la difesa sullo Zovetto, fu insignito con la medaglia d'oro al valor militare, il generale Papa ricevette per l'azione l'Ordine militare di Savoia.\nIl 3 luglio 1916 dopo un periodo di riposo e riordino la brigata pass\u00f2 sotto il commando della 44\u00aa Divisione del generale Andrea Graziani e due giorni dopo si trov\u00f2 schierata sul Pasubio tra Passo Ometto, Palon e Corno del Pasubio. Prima in ruolo difensivo, partecip\u00f2 in agosto alla riconquista della Lora e tra settembre e ottobre 1916 a delle azioni offensive nella zona dei Sette Croci e Cosmagnon. A fine ottobre la brigata fu ritirata dalla prima linea. Da luglio a ottobre sub\u00ec perdite di oltre 3500 uomini. Per le azioni sul Monte Zovetto e sul Pasubio la brigata ricevette la medaglia d'oro al valor militare.\nDopo un nuovo riordino ritorn\u00f2 sul Pasubio dove rimase fino a fine ottobre 1917, per una buona parte sulla parte sommitale nella zona Palon e Dente Italiano. Ad aprile 1917 il comando della brigata pass\u00f2 dal generale Papa al colonnello Umberto Zamboni poi promosso a generale. A parte un breve intervallo nell'estate 1917 Zamboni comand\u00f2 la brigata Liguria fino alla fine della guerra.\nA met\u00e0 novembre la brigata Liguria, nel frattempo passata alle dipendenze prima della 55\u00aa e poi a quella della 57\u00aa Divisione, fu schierata di nuovo sull'Altopiano di Asiago per contrastare l'offensiva austro-ungarica nella battaglia d'arresto. Fu dislocata nella zona del Monte Zomo, Val Frenzela e Monte Fior nel gruppo delle Melette dove partecip\u00f2 alle battaglie delle Melette tra novembre e dicembre 1917 subendo perdite di oltre 2000 uomini. Per l'azione ricevette una medaglia d'argento al valor militare. Il tenente Giovanni Bertacchi del 157\u00ba Reggimento caduto sul Monte Zomo fu invece insignito con la Medaglia d'oro al valor militare, mentre il suo comandante, colonnello Ettore Bussi fu decorato con la Croce di Cavaliere dell'Ordine militare dei Savoia.\nIn seguito pass\u00f2 per un breve periodo alle dipendenze della 29\u00aa Divisione per essere poi assegnato a fine dicembre 1917 nuovamente alla 33\u00aa Divisione. Ai primi di gennaio 1918 ritorn\u00f2 in linea sull'Altopiano di Asiago nella zona dei monti Valbella, Col del Rosso e Col d'Ecchele. A fine gennaio partecip\u00f2 alla battaglia dei Tre Monti e insieme con la brigata Sassari riusc\u00ec a conquistare il Col del Rosso e il Col d'Ecchele. Dopo un periodo a riposo ritorn\u00f2 in aprile sul Pasubio sulle posizioni della Lora e Panettoni alle dipendenze della 57\u00aa divisione. A giugno si spost\u00f2 in Vallarsa nella zona tra Speccheri, Mattassone, Corno e Val di Foxi. Dopo un ulteriore periodo di riposo ritorn\u00f2 nel settembre nella zona del Monte Corno, Monte Trappola e Mattassone. Con l'inizio della Battaglia di Vittorio Veneto avanz\u00f2 lungo il torrente Leno. Il 3 novembre 1918 alla conclusione del conflitto si trov\u00f2 tra la Vallarsa e la Val Terragnolo alle porte di Rovereto.\nCon il nuovo ordinamento del Regio Esercito in esecuzione della legge 11 marzo 1926, che prevedeva la costituzione delle brigate su tre reggimenti, il 30 settembre il Comando Brigata e il 157\u00ba Reggimento fanteria vennero sciolti e il 158\u00ba Reggimento fanteria assegnato alla XVIII Brigata di fanteria.\nDella brigata Liguria faceva parte anche il tenente Michele Campana che raccont\u00f2 la sua esperienza al fronte in alta montagna nel libro \"Un anno sul Pasubio\".\nSeconda guerra mondiale.\nIl 1\u00ba ottobre 1937, in Cirenaica, venne costituita forma la Divisione fanteria \"Cirene\" (63\u00aa) Divisione di Fanteria Cirene, con il 157\u00ba Reggimento fanteria \"Liguria\", il 158\u00ba Reggimento fanteria e il 45\u00ba Reggimento artiglieria.\nAll'entrata in guerra dell'Italia della secondo conflitto mondiale, la grande unit\u00e0, schierata in Africa settentrionale ha preso parte nella seconda met\u00e0 del 1940 alle fasi iniziali della campagna del Nordafrica, nell'offensiva italiana contro le forze britanniche, del Commonwealth verso l'Egitto, ma venne travolta nella controffensiva britannica sferrata dalla Western Desert Force contro le forze italiane che erano penetrate in Egitto, che ebbe inizio nel dicembre 1940. La divisione \"Cirene\", sottoposta a continua e sempre pi\u00f9 violenta pressione, il 5 gennaio 1941 pose fine ad ogni resistenza e considerata sciolta per eventi bellici presso Bardia.\nDopo il conflitto.\nIl reggimento, sciolto per gli eventi bellici il 5 gennaio 1941, ricostituitosi il 1\u00ba aprile 1947, venne di nuovo sciolto il 29 ottobre 1975, pur rimanendo in vita il IV battaglione con il nome di 157\u00ba Battaglione fanteria motorizzato \"Liguria\". Trasformato in \"meccanizzato\" nel 1991, venne poi inquadrato nel 1993 nel ricostituito 157\u00ba Battaglione Fanteria \"Liguria\", scioltosi nuovamente nel 1995.\nL'ultima ricostituzione risale al 1999 prima del definitivo scioglimento ad Albenga nel giugno 2004."}
{"id": "490408", "revid": "7", "url": "https://it.wikipedia.org/wiki?curid=490408", "title": "Fratelli Vivaldi", "text": ""}
{"id": "490410", "revid": "28592", "url": "https://it.wikipedia.org/wiki?curid=490410", "title": "Alexey Pazhitnov", "text": ""}
{"id": "490414", "revid": "599013", "url": "https://it.wikipedia.org/wiki?curid=490414", "title": "Dragoslav Jevri\u0107", "text": "Durante quasi vent'anni di carriera, ha giocato tra Jugoslavia, Paesi Bassi, Turchia, Israele e Cipro, vestendo le maglie di Stella Rossa, Vitesse, Maccabi Tel Aviv e Omonia Nicosia. Vanta pi\u00f9 di 400 incontri tra i professionisti.\nCarriera.\nClub.\nHa giocato dal 1995 al 1999 nella , vincendo tre Coppe di Iugoslavia. Dal 1999 al 2005 ha giocato nel Vitesse Arnhem, squadra olandese. Dal 2005 al 2007 ha giocato nell'Ankaraspor. Nell'estate del 2007 si \u00e8 trasferito in Israele, al Maccabi Tel Aviv.\nNazionale.\nHa debuttato nella Nazionale jugoslava il 13 febbraio 2002, contro il . Ha fatto parte della squadra che ha partecipato al campionato del mondo 2006, unico giocatore nato in Montenegro."}
{"id": "490417", "revid": "874641", "url": "https://it.wikipedia.org/wiki?curid=490417", "title": "Tipi di chitarra elettrica", "text": ""}
{"id": "490420", "revid": "697352", "url": "https://it.wikipedia.org/wiki?curid=490420", "title": "Hollow body", "text": ""}
{"id": "490421", "revid": "600229", "url": "https://it.wikipedia.org/wiki?curid=490421", "title": "Semi-hollow", "text": ""}
{"id": "490422", "revid": "697352", "url": "https://it.wikipedia.org/wiki?curid=490422", "title": "Hollowbody", "text": ""}
{"id": "490423", "revid": "697352", "url": "https://it.wikipedia.org/wiki?curid=490423", "title": "Semiacustica", "text": ""}
{"id": "490424", "revid": "697352", "url": "https://it.wikipedia.org/wiki?curid=490424", "title": "Semi-acustica", "text": ""}
{"id": "490425", "revid": "600229", "url": "https://it.wikipedia.org/wiki?curid=490425", "title": "Semi-hollowbody", "text": ""}
{"id": "490426", "revid": "22475", "url": "https://it.wikipedia.org/wiki?curid=490426", "title": "Specchio Sassone", "text": "Lo Specchio Sassone (in tedesco Sachsenspiegel) \u00e8 la pi\u00f9 rilevante raccolta normativa del Medioevo tedesco. Esso \u00e8 un codice descrittivo, cio\u00e8 registra la pratica giuridica corrente senza imporre nuove leggi.\nIl nome specchio sassone aveva un significato allegorico: infatti, come si pu\u00f2 osservare il proprio volto in uno specchio, cos\u00ec i sassoni avrebbero potuto vedere ci\u00f2 che era giusto e lecito e ci\u00f2 che non lo era in uno specchio. Lo specchio sassone rappresenta il primo grande documento giuridico redatto in tedesco e non in latino. Esisteva pure una precedente versione latina, ma \u00e8 rimasta sconosciuta. Lo specchio sassone \u00e8 stato conservato in quattro manoscritti dorati e miniati e in ben 480 frammenti e manoscritti.\nPrecedenti raccolte di leggi sassoni.\nLa Lex Saxonum era una raccolta di leggi emanate da Carlo Magno tra il 782 e l'803 come parte del suo piano per sottomettere la confederazione sassone. Questa raccolta fu redatta in modo da rappresentare un compromesso tra le consuetudini e gli statuti tradizionali dei sassoni pagani e le leggi stabilite dell'Impero carolingio, eliminando allo stesso tempo tutto ci\u00f2 che era contrario allo spirito del cristianesimo; proclamava la pace delle chiese, di cui garantiva i beni e di cui riconosceva il diritto d'asilo.\nLa \"Lex Saxonum\" ci \u00e8 pervenuta in due manoscritti e due vecchie edizioni, e il testo \u00e8 stato curato da Karl von Richthofen nel \"Monumenta Germaniae Historica\". Essa \u00e8 preceduta da due capitolari di Carlo Magno per la Sassonia, il \"Capitulatio de partibus Saxoniae\", che risale al 782 o al 785 o ancora al 795, ed \u00e8 caratterizzato da grande severit\u00e0, essendo la morte la pena per ogni reato contro la religione cristiana, e il \"Capitulare Saxonicum\" del 28 ottobre 797, in cui Carlo Magno mostra meno brutalit\u00e0 e pronuncia semplici composizioni per crimini che prima comportavano la morte. La \"Lex Saxonum\" risale apparentemente all'803, poich\u00e9 contiene disposizioni che si trovano nel \"Capitulare legi Ribuariae additum\" di quell'anno.\nNonostante gli sforzi del sovrano franco, molti Sassoni continuarono a resistere al dominio franco, ribellandosi anche dopo la morte di Carlo Magno, come avvenne durante la rivolta di Stellinga, e ai tentativi di cristianizzazione, distruggendo chiese e ferendo o uccidendo presbiteri e monaci missionari. Lo studioso Pierre Rich\u00e9 defin\u00ec la \"Capitulatio de partibus Saxoniae\" una \"capitolare del terrore\", osservando come il massacro di Verden del 782, durante il quale Carlo Magno ordin\u00f2 l'esecuzione di 4.500 prigionieri sassoni, possa essere visto come una prefazione al codice legale.\nStoria.\nLo Specchio Sassone fu redatto da Eike von Repgow su incarico del principe Hoyer di Falkenstein, discendente di Egeno II, fra il 1220 e il 1230 circa nel castello di Falkenstein. Secondo la tradizione egli avrebbe trascritto il diritto, fino ad allora tramandato oralmente, vigente in Sassonia. In realt\u00e0, si ritiene oggi che egli abbia operato in modo pi\u00f9 innovativo, appunto avvalendosi di fonti canoniche ad esempio (secondo recentissime ricerche) quelle a disposizione del monastero cistercense di Altzelle.\nLo Specchio Sassone non era tuttavia una legge. Il suo autore perseguiva soltanto lo scopo di conservare la normativa vigente consuetudinaria o meno, come da lui unificata in un repertorio. In base a ci\u00f2 il testo guadagn\u00f2 la propria autorit\u00e0. Il testo non conosce tuttavia una sistematica di tipo moderno ed \u00e8 costruito per associazione di concetti. Lo specchio Sassone comprendeva due rami del diritto:\nLo Specchio Sassone\u00a0\u2013 basato fondamentalmente sul diritto germanico, anche se con elementi di diritto romano e biblico\u00a0\u2013 fu interpretato come un bastione contro la cosiddetta recezione del diritto romano. Le ricerche pi\u00f9 recenti hanno dato maggior rilievo all'importante influsso esercitato sullo Specchio dal diritto canonico.\nL'attenzione all'applicazione del diritto, e dunque la vicinanza alla realt\u00e0, assicurarono l'accettazione dello Specchio Sassone quale fonte del diritto. Esso si diffuse rapidamente in un ampio spazio, dai Paesi Bassi al Baltico, e serv\u00ec da modello per altre raccolte di testi giuridici come lo Specchio Sassone di Augusta (\"Augsburger Sachsenspiegel\"), lo Specchio Germanico (\"Deutschenspiegel\"), lo Specchio Svevo (\"Schwabenspiegel\") e testi analoghi polacchi.\nSebbene si tratti soltanto di una raccolta privata e del diritto sassone e del diritto consuetudinario, guadagn\u00f2 rapidamente un'influenza tale, che nella Sassonia e nella Germania settentrionale fino all'epoca moderna inoltrata serv\u00ec da elemento fondamentale per l'applicazione del diritto e per la giurisprudenza. Esso si diffuse nella forma detta diritto di Magdeburgo (\"Magdeburger Recht\"), in particolare grazie alla colonizzazione tedesca medievale dell'est europeo e alla relativa fondazione di una serie di citt\u00e0, che adottarono diritti cittadini basati sullo Specchio Sassone e ci\u00f2 anche in borghi delle attuali Polonia, Slovacchia, Bielorussia e Ucraina.\nAssieme al \"Magdeburger Recht\" fu alla base dell'opera sistematica sul diritto sassone, il \"Compendium juris Saxonici\", di Konrad Lagus (1540 circa).\nLo Specchio sassone \u00e8 rimasto a lungo in vigore quanto nessun'altra normativa tedesca:\nElementi dello Specchio sassone si trovano ancora oggi sia in parecchi detti della lingua tedesca come \"Wer zuerst kommt, mahlt zuerst\" (chi prima arriva, macina per primo) come in alcune disposizioni dell'attuale diritto civile, per esempio quella sulla sporgenza di rami e radici sul fondo altrui o sulla caduta di frutta sul terreno del vicino.\nLo Specchio sassone ha un particolare valore anche linguistico, in quanto \u00e8 uno dei primi testi in prosa in tedesco vale quindi come attestazione dell'incipiente unificazione della lingua scritta medio basso-tedesca (\"Mittelniederdeutsch\")."}
{"id": "490430", "revid": "358169", "url": "https://it.wikipedia.org/wiki?curid=490430", "title": "Heather Samuel", "text": "Le sue specialit\u00e0 sono le gare di velocit\u00e0, principalmente 100 m, 200 m e staffetta 4x100 m.\nBiografia.\nStudi\u00f2 negli Stati Uniti alla Murray State University e vanta ben tre vittorie NCAA sia nei 55 metri (specialit\u00e0 praticata solo negli USA) che nei 200 metri, ottenute tutte negli stessi anni (1992, 1993 e 1994).\nNelle competizioni internazionali non vanta invece grandi risultati. Lei e Sonia Williams sono le principali atlete della squadra di Antigua e Barbuda."}
{"id": "490432", "revid": "697352", "url": "https://it.wikipedia.org/wiki?curid=490432", "title": "Semiacustiche", "text": ""}
{"id": "490434", "revid": "4106", "url": "https://it.wikipedia.org/wiki?curid=490434", "title": "Charnoz", "text": ""}
{"id": "490435", "revid": "600229", "url": "https://it.wikipedia.org/wiki?curid=490435", "title": "Solid-body", "text": ""}
{"id": "490436", "revid": "767487", "url": "https://it.wikipedia.org/wiki?curid=490436", "title": "Doppioinnestato", "text": ""}
{"id": "490437", "revid": "287204", "url": "https://it.wikipedia.org/wiki?curid=490437", "title": "Storia del diritto germanico", "text": "Con l'espressione diritto germanico si indica l'insieme delle norme che hanno costituito l'ordinamento giuridico dei vari popoli germanici.\nQuando nel quinto secolo si insediarono nei territori imperiali, i popoli germanici non possedevano leggi scritte. Essi infatti si basavano sull'antico diritto consuetudinario, tramandato oralmente di padre in figlio.\nL'Alto Medioevo.\nDi seguito, un elenco delle principali fonti di produzione del diritto germanico antico che ci sono pervenute:\nIl Basso Medioevo.\nIl diritto medioevale tedesco.\nDurante il periodo del Medioevo in Germania vigevano consuetudini locali oltretutto frammentate per ceti.\nIl diritto medioevale tedesco \u00e8 segnato, in particolare, dalle norme contenute nei cosiddetti Landfrieden, dai diritti delle citt\u00e0 e dal diritto consuetudinario, il quale ci \u00e8 stato tramandato in particolare negli atti privati.\nIn Germania il diritto consuetudinario ebbe sempre una grande importanza, nella misura in cui - anche quando il \"diritto romano\" fu considerato legge in Germania (ossia fino all'entrata in vigore del B\u00fcrgerliches Gesetzbuch, il codice civile tedesco il 1\u00ba gennaio 1900) in virt\u00f9 del fenomeno detto della recezione del diritto romano - quest'ultimo fu tuttavia sempre applicato come diritto consuetudinario. A comprova di ci\u00f2, \u00e8 proprio in Germania con Georg Friedrich Puchta che lo studio del diritto consuetudinario \u00e8 stato sviluppato scientificamente.\nIn ogni caso il diritto tedesco medioevale conobbe anche grandi raccolte di testi legislativi, in particolare il cosiddetto Sachsenspiegel, letteralmente \"specchio sassone\", e, per la Svevia, lo Schwabenspiegel.\nLo Specchio sassone (\"Sachsenspiegel\").\nLo \"specchio sassone\" \u00e8 la pi\u00f9 rilevante raccolta normativa del Medioevo tedesco. Sebbene si tratti soltanto di una raccolta privata e del diritto sassone e del diritto consuetudinario, guadagn\u00f2 rapidamente un influsso tale, che nella Sassonia e nella Germania settentrionale fino all'epoca moderna inoltrata funse da elemento fondamentale per l'applicazione del diritto e per la giurisprudenza.\nI \"Landfrieden\".\nPer Landfrieden si intende un accordo che sancisce la rinuncia ad avvalersi della faida, accordo che poteva aver applicazione solo per un determinato territorio (p. es: solamente per il Ducato di Baviera), o per periodi particolari (per un anno a partire dall'emanazione del Landfrieden, oppure solamente per il periodo della quaresima), o per particolari categorie di persone (chierici, pellegrini, ecc.).\nLa recezione del diritto romano in Germania.\nNel 1495 l'Imperatore Massimiliano I di Asburgo, su pressione della dieta di Worms, istitu\u00ec il Reichskammergericht, il Tribunale camerale dell'Impero. Questo consesso, con sede permanente a Francoforte (quindi lontano dall'influenza dell'imperatore che risiedeva a Vienna) e poi a Spira, divent\u00f2 il supremo organo giudiziario dell'Impero. Tale Tribunale era costituito da 16 assessori, di cui almeno 8 dovevano essere specialisti del diritto romano (successivamente una tale formazione fu richiesta a tutti i membri).\nOra l'imperatore, considerata la problematica frammentazione dei diritti locali tedeschi, previde che essi fossero applicati soltanto se invocati espressamente dalle parti, mentre negli altri casi egli dispose che si dovesse giudicare secondo il diritto comune imperiale.\nIl \"Reichskammergericht\" rappresent\u00f2 quindi uno strumento impareggiabile per la penetrazione del diritto romano nel mondo germanico. Nel contempo esso comport\u00f2 la marginalizzazione dei diritti locali di stampo germanico."}
{"id": "490438", "revid": "1494169", "url": "https://it.wikipedia.org/wiki?curid=490438", "title": "Chazey", "text": ""}
{"id": "490439", "revid": "4106", "url": "https://it.wikipedia.org/wiki?curid=490439", "title": "Cheignieu", "text": ""}
{"id": "490442", "revid": "486946", "url": "https://it.wikipedia.org/wiki?curid=490442", "title": "Sachsenspiegel", "text": ""}
{"id": "490443", "revid": "486946", "url": "https://it.wikipedia.org/wiki?curid=490443", "title": "Specchio sassone", "text": ""}
{"id": "490446", "revid": "4106", "url": "https://it.wikipedia.org/wiki?curid=490446", "title": "Ch\u00e9zery", "text": ""}
{"id": "490447", "revid": "1516566", "url": "https://it.wikipedia.org/wiki?curid=490447", "title": "In pergola", "text": "In pergola (o anche a pergola) \u00e8 un termine utilizzato in araldica per indicare figure disposte a foggia di pergola."}
{"id": "490451", "revid": "767487", "url": "https://it.wikipedia.org/wiki?curid=490451", "title": "Sami (Grecia)", "text": "Sami () \u00e8 un ex comune della Grecia nella periferia delle Isole Ionie (unit\u00e0 periferica di Cefalonia) con 2.895 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Cefalonia.\nSede del municipio \u00e8 l'omonimo villaggio affacciato su una profonda insenatura di fronte all'isola di Itaca. Sami \u00e8 il porto principale dell'isola; \u00e8 collegata a Patrasso da un servizio quotidiano di traghetti gestiti dalla societ\u00e0 Strintzis. Nel periodo estivo vi fanno scalo navi provenienti da Brindisi ed altri porti italiani ma in modo saltuario e discontinuo.\nIl villaggio \u00e8 stato distrutto completamente dal terremoto del 1953; la ricostruzione non \u00e8 stata spettacolare dal punto di vista architettonico, ma continua ancora fino all'entroterra grazie anche all'impulso del turismo."}
{"id": "490452", "revid": "123081", "url": "https://it.wikipedia.org/wiki?curid=490452", "title": "Michelangelo Pira", "text": "Biografia.\nNacque a Bitti, in provincia di Nuoro, in una famiglia di pastori. Dopo qualche anno, ancora molto giovane, in seguito alla morte della madre, si trasferisce a Oschiri, dove il padre pascolava le pecore. Frequenta le scuole medie e il liceo classico a Sassari.\nMichelangelo Pira intraprese, dopo la laurea in lettere, a partire dagli anni settanta e fino alla morte, l'attivit\u00e0 giornalistica, anche come addetto all'ufficio stampa dell'amministrazione regionale della Sardegna. Considerato un esponente \"sui generis\" della Scuola antropologica di Cagliari, insegn\u00f2 antropologia culturale e Storia del giornalismo alla Facolt\u00e0 di Scienze Politiche dell'Universit\u00e0 di Cagliari. Suggestionato dagli studi di Antonio Pigliaru e di Antonio Gramsci, articol\u00f2 il proprio pensiero sui temi della lingua e della cultura con particolare riferimento alla situazione della Sardegna nella seconda met\u00e0 del Novecento.. Nel 1968 svilupp\u00f2, in \"Sardegna tra due lingue\", un'analisi originale dei problemi socio-linguistici della Sardegna, affrontando il tema del pericolo della morte del sardo in conseguenza del disuso.\nPer la terza rete televisiva della RAI cur\u00f2 un reportage su alcuni importanti aspetti antropologici della provincia nuorese.\n\u00c8 autore de \"La rivolta dell'oggetto\", inventario di problemi della Sardegna al momento della transizione dalla civilt\u00e0 agro-pastorale alla moderna civilt\u00e0 dei consumi e della nuova presa di posizione sull'identit\u00e0 del popolo sardo.\nCon \"La rivolta dell'oggetto\", apparsa nel 1978, Michelangelo Pira affront\u00f2 il problema dell'identit\u00e0, attraverso il ribaltamento del rapporto di dipendenza della cultura sarda; ritenne cos\u00ec possibile uno sviluppo alternativo dell'organizzazione sociale e educativa in cui, estinto lo Stato, la societ\u00e0 diventava la base di un'educazione continua. \nCollabor\u00f2 alla rivista \u00abIchnusa\u00bb e ad altri periodici. Mor\u00ec improvvisamente a Marina di Capitana, frazione di Quartu Sant'Elena.\nA lui sono intitolati:"}
{"id": "490459", "revid": "181699", "url": "https://it.wikipedia.org/wiki?curid=490459", "title": "Osservatorio Chadra", "text": ""}
{"id": "490460", "revid": "181699", "url": "https://it.wikipedia.org/wiki?curid=490460", "title": "Osservatorio Chandra ai raggi X", "text": ""}
{"id": "490461", "revid": "181699", "url": "https://it.wikipedia.org/wiki?curid=490461", "title": "Telescopio a raggi X Chandra", "text": ""}
{"id": "490463", "revid": "181699", "url": "https://it.wikipedia.org/wiki?curid=490463", "title": "Osservatorio Chandra a Raggi X", "text": ""}
{"id": "490464", "revid": "181699", "url": "https://it.wikipedia.org/wiki?curid=490464", "title": "Telescopio Orbitale Chandra", "text": ""}
{"id": "490465", "revid": "11959", "url": "https://it.wikipedia.org/wiki?curid=490465", "title": "Marrakush", "text": ""}
{"id": "490466", "revid": "181699", "url": "https://it.wikipedia.org/wiki?curid=490466", "title": "Osservatorio Raggi X Chandra", "text": ""}
{"id": "490467", "revid": "599013", "url": "https://it.wikipedia.org/wiki?curid=490467", "title": "Ppc", "text": ""}
{"id": "490478", "revid": "22475", "url": "https://it.wikipedia.org/wiki?curid=490478", "title": "Santuario della Madonna del Monte (Genova)", "text": "Il santuario della Madonna del Monte \u00e8 luogo di culto cattolico situato nel quartiere di San Fruttuoso, in salita Nuova di Nostra Signora del Monte, nel comune di Genova nella citt\u00e0 metropolitana di Genova.\nLa chiesa, con l'annesso convento, \u00e8 situata al culmine di una collina (138 m s.l.m.) che domina la piana del Bisagno; l'altura, il \"Monte\" per eccellenza, fin da epoche remote \u00e8 stato un importante punto di riferimento per i viandanti diretti da Genova verso la riviera di Levante lungo i crinali delle colline evitando l'infida piana Bisagno, soggetta a pericolose ed improvvise piene.\nStoria.\nLe prime notizie documentate del complesso risalgono al 1183 quando vi si insediarono i canonici mortariensi, ma si ritiene che una piccola cappella dedicata alla Madonna esistesse in questo luogo fin dal X secolo; la tradizione popolare fa risalire la costruzione di questo primo edificio all'anno 958.\nAlcuni resti della chiesa dei mortariensi sono stati riportati alla luce durante lavori di restauro nel 1970. Questo ritrovamento ha permesso di ricostruire la planimetria dell'edificio originario, che aveva un'unica navata corrispondente a parte dell'attuale navata destra.\nNel 1440 il complesso, ormai in rovina, fu richiesto dai frati minori osservanti che, per intercessione del doge Raffaele Adorno ottennero dal papa Eugenio IV i diritti sull'antico priorato mortariense, Grazie al finanziamento dello stesso Raffaele Adorno vennero ricostruiti chiesa e convento. Al termine dei lavori, il 13 settembre 1444 una numerosa comunit\u00e0 francescana, composta da ben 49 frati, vi fece ufficialmente il suo ingresso.\nCon l'avvento dei francescani la chiesa venne intitolata all'Annunziata, ma gi\u00e0 all'inizio del XVI secolo si ritorn\u00f2 alla precedente denominazione di Madonna del Monte. Secondo la tradizione popolare eventi prodigiosi avrebbero accompagnato la presenza francescana nel santuario, sotto forma di luci misteriose, viste nel 1440, nel 1525 ed ancora nel 1566.Nel 1461 nel santuario vennero depositati preziosi tesori comprendenti antichi volumi in pergamena, oggetti liturgici e la reliquia del braccio di sant'Anna (oggi nel museo del tesoro della cattedrale di San Lorenzo), provenienti dalla colonia genovese di Pera, caduta in mano ai turchi.\nLa chiesa fu ingrandita pi\u00f9 volte per accogliere le cappelle laterali che ospitavano la tombe di esponenti delle famiglie patrizie ed infine ricostruita in forma barocche tra il 1654 e il 1658 su disegno di G.B. Ghiso, grazie ai finanziamenti delle famiglie Negrone e Saluzzo, che nel tempo la dotarono anche di pregevoli opere d'arte. Allo stesso periodo risale anche la costruzione del campanile.\nNel contempo i frati stessi sistemarono la strada di accesso al santuario, oggi detta \"salita vecchia\", ed impiantarono il cosiddetto \"Bosco dei Frati\"; situato a levante della chiesa questo bosco di lecci e piante mediterranee, ora in gran parte di propriet\u00e0 del Comune di Genova e destinato a parco pubblico, era stato donato al convento da Raffaele Adorno nel 1444. Alla met\u00e0 del Settecento i Saluzzo fecero realizzare la strada di accesso detta \"salita nuova\", lungo la quale nel tempo sorse una serie di cappelle, corrispondenti alle stazioni della Via Crucis.\nDurante l'assedio di Genova del 1746-1747 ad opera degli austro-piemontesi il convento della Madonna del Monte, munito di trincee, divenne un punto cruciale della difesa dei genovesi. Dopo che gli austriaci avevano occupato le colline circostanti, se fossero riusciti ad insediarsi anche qui avrebbero potuto facilmente battere con le artiglierie le mura cittadine e bombardare la citt\u00e0. Grazie alla resistenza opposta dalle truppe genovesi e dai loro alleati francesi, a cui si unirono numerosi civili guidati dai patrizi Giambattista Saluzzo, Stefano Lomellini e Gianfrancesco Dongo, il comandante austriaco Schulembourg dovette rinunciare alla conquista del colle.\nIl 13 maggio 1946 il santuario, con una bolla di papa Pio XII, ottenne il riconoscimento di basilica minore. Nei secoli lungo le salite che si inerpicano fino al santuario sono sorte numerose case: prima modeste case rurali, poi piccole residenze di villeggiatura ed infine nel secondo dopoguerra grandi condomini, che hanno completamente circondato la base della collina, risparmiando tuttavia la zona sommitale, dove sorge il santuario, che ha conservato un'atmosfera rustica ed appartata ed \u00e8 rimasto fino alla met\u00e0 del Novecento meta tradizionale delle scampagnate primaverili dei genovesi.\nNel santuario opera l'associazione \"Amici del Monte\", che persegue fini di solidariet\u00e0 sociale attraverso il sostegno alle attivit\u00e0 dei minori francescani che tuttora officiano il santuario.\nIl santuario d\u00e0 il nome all'amaro Santa Maria al Monte, un digestivo da fine pasto a base di erbe e spezie, la cui ricetta \u00e8 stata elaborata nei secoli dai frati del convento. A partire dalla fine dell'Ottocento \u00e8 prodotto da distillerie esterne al convento.\nDescrizione.\nLa chiesa si affaccia su un ampio sagrato, lastricato in ciottoli bianchi e neri e decorato al centro con un tipico risseu ligure, che forma un disegno in cui compaiono lo stemma della Repubblica di Genova, il simbolo dei francescani ed una grande \"M\" (iniziale del nome di Maria). Dal piazzale si pu\u00f2 osservare un esteso panorama sui sottostanti quartieri della val Bisagno e sul centro di Genova. Una targa sul piazzale ricorda che il 2 agosto 1785 il re delle Due Sicilie Ferdinando IV di Borbone mentre cacciava nei boschi alle pendici del monte uccise tre cervi.\nIl convento conserva ancora oggi la struttura quattrocentesca mentre la chiesa presenta la struttura della ricostruzione seicentesca, sia pure con le modifiche intervenute nei secoli seguenti.\nEsterno.\nLa chiesa ha la facciata a due salienti, con tre portali, due laterali pi\u00f9 piccoli ed uno grande al centro.\nInterno.\nL'interno ha pianta a croce latina con tre navate. Gli affreschi nella volta della navata centrale sono opera novecentesca di G.B. Semino; un'ampia cupola piramidale sovrasta l'incrocio tra navata centrale e transetto; la volta del transetto \u00e8 ornata da affreschi di Alessandro Franchi e Gaetano Marinelli, realizzati nel primo decennio del Novecento.\nNumerose erano in chiesa le sepolture, oggi in parte rimosse, delle famiglie patrizie che avevano contribuito ad ampliare ed abbellire il complesso; tra queste oltre ai Negrone ed i Saluzzo, principali artefici della ricostruzione seicentesca, sono ricordati Adorno, De Franchi, Di Negro, Fieschi, Grimaldi, Imperiale, Migone, Raggi, Rivarola e Salvago.\nPresbiterio, coro e cripta.\nPresbiterio e coro sono sopraelevati e vi si accede attraverso due scale laterali. Una scalinata centrale pi\u00f9 ampia scende al sottostante scurolo che ospita la statua lignea quattrocentesca della \"Madonna del Monte\", attribuita al senese Francesco di Valdambrino, allievo e collaboratore di Jacopo della Quercia.\nL'altare maggiore in marmo policromo, opera di Giovanni e Giovanni Battista Orsolino, ha il tabernacolo a forma di tempietto a cupola ed \u00e8 sormontato da un crocifisso. Alle pareti del presbiterio si trovano dipinti di Bernardino Fasolo (\"Santi Sebastiano, Rocco e Pantaleo\", 1618) e Giovanni Battista Casoni (\"Santi Bernardino da Siena, Antonio di Padova e Salvatore da Orta\", 1668). Ai fratelli Orsolino si devono anche le statue di \"San Giacomo\" e \"San Francesco\" che sovrastano gli accessi al coro. Il coro ha stalli lignei intagliati, provenienti dalla badia del Boschetto in val Polcevera e sulla parete di fondo \"Assunta\", capolavoro barocco del sarzanese Domenico Fiasella (1632).\nLa volta dello scurolo \u00e8 affrescata con \"Storie della Vergine\" (inizio XVII secolo), di Giovanni Andrea Ansaldo.\nCappelle laterali.\nLungo la navata si trovano dieci cappelle, cinque per ciascun lato, che ospitano gli altari secondari.\nSagrestia.\nPer una porta in fondo alla navata sinistra si accede alla sagrestia, dove sono collocate altri pregevoli dipinti, tra i quali tre tele di Bernardo Strozzi (\"San Francesco d'Assisi\", \"Sant'Antonio di Padova\" e \"Santa Caterina da Genova\"), \"L'albero di Jesse\" di Andrea Semino, \"Annunciazione\" di Giovanni Andrea Ansaldo, \"Flagellazione\", attribuita a Sebastiano del Piombo e \"Deposizione\" di Simone da Carnoli. Adiacente alla sagrestia \u00e8 una ricca raccolta di ex voto, donati soprattutto da marinai.\nChiostro e convento.\nAttraverso una porta situata nel braccio destro del transetto si accede al chiostro quattrocentesco a due piani sovrapposti e da qui al convento. Al secondo piano \u00e8 collocato un trittico marmoreo che raffigura la \"Crocifissione con i santi Bernardino e Lorenzo\". Nel refettorio del convento, \"Ultima Cena\" di Orazio De Ferrari (1641) ed un pulpito in ardesia con figure della Madonna e santi francescani."}
{"id": "490483", "revid": "6923", "url": "https://it.wikipedia.org/wiki?curid=490483", "title": "Citro\u00ebn AX", "text": "La AX \u00e8 una autovettura prodotta tra il 1986 ed il 1998 dalla casa francese Citro\u00ebn.\nStoria.\nGenesi e debutto.\nNel gennaio del 1981 il direttivo Citro\u00ebn diede il via al progetto \"S9\". Scopo di tale progetto fu quello di trovare un'erede ai modelli Visa ed LNA. La Visa, pur essendo in listino in quel momento da tre anni, montava soluzioni tecniche oramai obsolete, come il vecchio bicilindrico di origine 2CV. Quanto alla LNA, si trattava semplicemente di una riproposizione della 104 a 3 porte, dotata quindi della medesima carrozzeria, ma con lo stesso bicilindrico raffreddato ad aria. Quanto alla 2 CV, si scelse provvisoriamente di non sostituirla con il nuovo modello che sarebbe nato dal progetto \"S9\", poich\u00e9 rappresentava un'icona del marchio francese.\nPer quanto riguarda il disegno della carrozzeria, furono vagliate molte proposte stilistiche provenienti da svariate personalit\u00e0 legate in un modo o nell'altro al Gruppo PSA, ma anche da alcuni atelier esterni tra cui quella di Art Blakeslee (all'epoca responsabile per il design della Talbot) e quella di Fergus Pollock, che propose una carrozzeria monovolume, all'epoca rivoluzionaria. \nLa direzione della progettazione della carrozzeria della nuova utilitaria fu infine affidata a Trevor Fiore, incaricato di vagliare le varie proposte. Venne inoltre avviata una ricerca di mercato presso la potenziale clientela della nuova vettura.\nDurante i primi anni di progettazione, la casa francese present\u00f2 una piccola serie di concept, tutte denominate con la sigla \"ECO 2000\", caratterizzate da una carrozzeria molto aerodinamica (Cx pari a 0.22), dimensioni compatte e buona abitabilit\u00e0 interna in rapporto agli ingombri esterni. Da questi prototipi sarebbe derivata la futura utilitaria dove il fattore aerodinamico avrebbe permesso una riduzione dei consumi ed una maggior brillantezza nel comportamento su strada. La riduzione dei consumi era uno dei punti fermi ed imprescindibili del progetto, per questo venne data molta importanza anche al risparmio di peso.\nPer quanto riguardava la meccanica, si scelse di rinunciare a motori tradizionali della Citro\u00ebn per puntare sulle nuove unit\u00e0 quadricilindriche PSA; per la nuova utilitaria si scelse di realizzare una nuova gamma di motori direttamente derivata dalla vecchia serie X, realizzata dalla Peugeot ancora anni prima della sua fusione con la Citro\u00ebn.\nIl debutto avvenne al salone dell'automobile di Parigi del 1986, con il nome di \"AX\", una sigla con la quale si intendeva dare continuit\u00e0 alla gamma Citro\u00ebn del tempo, composta principalmente dall'ammiraglia CX e dalla media BX oltre che dalla 2CV e dalla Visa. In realt\u00e0, se la AX sostitu\u00ec la LNA, non fece lo stesso per la Visa, poich\u00e9 questa si trovava un gradino pi\u00f9 in alto nella gamma e proponeva anche motorizzazioni di livello superiore e la configurazione a 5 porte, non presente al debutto della AX. Pertanto, la Visa continu\u00f2 ad essere prodotta ancora per un paio di anni prima di essere sostituita nel 1991 dalla ZX.\nDesign ed interni.\nCaratterizzata da un Cx di appena 0.31, uno dei migliori all'epoca per un'utilitaria, la AX era contraddistinta dalla presenza di linee semplici, che a prima vista ricordavano quelle della Visa, grazie al suo corpo vettura a due volumi con lunotto e montanti posteriori leggermente inclinati ed i passaruota posteriori carenati. Anche il frontale, molto pi\u00f9 semplice e liscio rispetto a quello della Visa, appariva pi\u00f9 una evoluzione che non una rivoluzione stilistica in senso stretto. La coda era la parte pi\u00f9 interessante: i nuovi gruppi ottici erano a sviluppo verticale ed era presente una sorta di spoiler integrato posto alla base del lunotto.\nL'abitacolo \u00e8 stato progettato tenendo conto del fattore ergonomico e del comfort di marcia, nonch\u00e9 della massima capacit\u00e0 possibile per il vano bagagli, da 265 litri ampliabili a 1.160 grazie alla possibilit\u00e0 di abbattere lo schienale.\nStruttura, meccanica e motori.\nI progettisti Citro\u00ebn sono riusciti a creare una vettura che mediamente pesava fino a 100\u00a0kg in meno rispetto alla concorrenza. Tale valore acquis\u00ec rilevanza al momento del lancio della AX, poich\u00e9 era molto difficile risparmiare in peso per un'utilitaria quando non era possibile investire in materiali come l'alluminio, troppo costosi per una vettura di fascia bassa.\nIl pianale su cui nacque la nuova AX fu di nuova progettazione e incorporava quelle soluzioni di meccanica che avrebbero garantito maneggevolezza, agilit\u00e0 e tenuta di strada ai vertici della sua categoria, a tal punto che lo stesso pianale sarebbe stato utilizzato anche per le successive Peugeot 106 e Citro\u00ebn Saxo.\nMontava un avantreno di tipo MacPherson con molle elicoidali ed un retrotreno a bracci longitudinali e barre di torsione. Su entrambi gli assi erano presenti ammortizzatori idraulici telescopici. L'impianto frenante era di tipo misto, vale a dire con freni a disco all'avantreno e freni a tamburo al retrotreno e non erano presenti dispositivi elettronici di assistenza alla frenata. Lo sterzo era a cremagliera, senza servoassistenza.\nAl suo debutto fu proposta in tre motorizzazioni a benzina, tutte appartenenti alla nuova serie TU, direttamente nata sulla base dei precedenti motori della Serie X:\nTutti i motori erano molto parchi nei consumi e per sottolineare questo aspetto, la AX fu protagonista di alcune prove estreme per valutarne l'economicit\u00e0 nei consumi, ottenendo risultati pi\u00f9 che lusinghieri.\nDue i cambi previsti: mentre la versione di base da 45\u00a0CV era accoppiata ad un cambio manuale a 4 marce, per le altre era previsto un cambio a 5 marce, sempre manuale.\nAllestimenti.\nQuattro erano gli allestimenti previsti per la AX al suo debutto:\nEvoluzione.\nLa produzione fu avviata nello stabilimento di Aulnay-sous-Bois, presso Parigi, nella sola carrozzeria a tre porte.\nL'AX riscosse subito successo grazie alle doti di economicit\u00e0 e praticit\u00e0 di utilizzo. Il merito va alle caratteristiche aerodinamiche, tra le migliori all'epoca per un'utilitaria, ed al peso ridotto, circa 650 kg a vuoto, che confer\u00ec alla vettura prestazioni rimarchevoli anche con motori di piccola cilindrata. Il pianale utilizzato la rese molto maneggevole nel traffico cittadino. Tutte caratteristiche che, unite anche al prezzo molto concorrenziale, sancirono di fatto il consenso in tutta Europa.\nPoco tempo dopo il lancio, nel 1987, il listino fu completato con l'arrivo della versione 5 porte e, per alcuni mercati, delle primissime versioni provviste di convertitore catalitico, queste ultime solo con motore 1.1 e 1.4 e negli allestimenti \"TRE\" e \"TRS\". Nello stesso anno arrivarono le versioni sportive: la \"AX Sport\", gi\u00e0 svelata l'anno prima ed equipaggiata con un motore da 1290\u00a0cm\u00b3 e 95\u00a0CV di potenza massima, associati ad un peso di appena 715\u00a0kg. La si riconosceva per la livrea, sempre bianca, e per i cerchi in acciaio verniciati di bianco come sulla Peugeot 205 Rallye. L'equipaggiamento scarno di questa versione, ancor pi\u00f9 che sulle versioni di accesso alla gamma, ne fecero una base per gli appassionati che desideravano cimentarsi con le corse. Altra versione sportiva era la \"AX GT\", una versione pi\u00f9 accessoriata, che montava una versione potenziata del classico 1.4 PSA e raggiungeva gli 85\u00a0CV di potenza massima.\nNel 1988 arriv\u00f2 la versione diesel da 1.4 litri e 53\u00a0CV di potenza massima, particolarmente parca nei consumi e disponibile negli allestimenti \"D\", \"RD\" e \"TRD\", equivalenti agli allestimenti E, RE e TRE presenti nelle versioni a benzina. Contemporaneamente, i motori 1.4 a benzina non catalizzati salirono da 65 a 70 CV.\nNel 1989 le versioni E e RE vennero sostituite rispettivamente dalle versioni \"TE\" e \"TGE\", ed in pi\u00f9 arriv\u00f2 anche la \"AX 11 TRS\", che port\u00f2 una dotazione pi\u00f9 completa. Il motore rimase lo stesso da 55 CV.\nMa gi\u00e0 nel 1990, dopo un solo anno di commercializzazione, la TRS cedette il posto alla \"TZX\", ancora pi\u00f9 dotata e rifinita. Nello stesso anno la AX Sport usc\u00ec dai listini.\nNell'ottobre del 1991 vi fu un lieve restyling: vennero ridisegnati i paraurti, ora meno spigolosi, e gli indicatori di direzione anteriori avevano plastiche bianche anzich\u00e9 arancio; all'interno il cruscotto divenne pi\u00f9 completo e la plancia pi\u00f9 imbottita. Per quanto riguarda la gamma, cambiarono gli allestimenti: a fianco della AX 10E rimasta immutata nella denominazione, apparve la \"AX Ten\" che sostitu\u00ec la RE; inoltre le versioni con motore da 1.1 litri videro l'arrivo degli allestimenti \"Classic\", \"First\" e \"Allure\". Le versioni 1.4 a benzina passarono da 70 a 75\u00a0CV e furono proposte negli allestimenti Allure e \"Tecnic\". Le versioni diesel furono disponibili negli allestimenti Ten, Allure ed \"Echo\", ma non tutti erano previsti per qualsiasi mercato. \nLa vera novit\u00e0 nella gamma fu per\u00f2 l'arrivo della \"AX 4x4\", una versione a trazione integrale adatta per i terreni accidentati e nata per tentare di frenare il successo della Fiat Panda 4x4. Il suo motore era il 1.4 da 75 CV, qui nell'inedita variante ad iniezione, ma senza catalizzatore.\nLa AX GT fu affiancata dalla \"AX GTi\", una versione ancor pi\u00f9 potente ed accessoriata, sempre dotata del 1.4 TU, ma con 98\u00a0CV (72 KW) di potenza massima e dal peso di 795 kg.\nNel 1992, a causa delle incombenti normative antinquinamento, l'intera gamma AX fu prodotta non pi\u00f9 a carburatori, ma ad iniezione elettronica e con scarico catalitico su tutti i modelli. Contemporaneamente, i motori da 1 litro di cilindrata passarono da 45 a 50 CV, mentre quelli da 1.1 litri salirono da 55 a 60 CV. L'avvento del catalizzatore segn\u00f2 la fine della produzione della AX GT, cos\u00ec come era nota fino a quel momento: continu\u00f2 ad essere prodotta, ma in versione catalizzata e con il normale motore 1.4 da 75 CV. Quanto alla AX GTi, essa vide la sua potenza ridotta a 95\u00a0CV dalla presenza del catalizzatore.\nLa carriera della AX cominci\u00f2 quindi la sua fase discendente: non vi furono grosse novit\u00e0 per il 1993, salvo una particolare versione con motore da un litro di cilindrata e con cambio a 5 marce. Tale versione fu commercializzata con allestimenti differenti a seconda del mercato di destinazione, per esempio in Italia fu proposta con allestimento \"Dolly\" e \"New Way\".\nNel 1994 la \"AX 10i\" fu proposta in Italia solo in un livello di base senza particolari sigle identificative e con carrozzerie a 3 o a 5 porte. In altri Paesi europei erano ancora presenti gli allestimenti \"Cascade\", \"Debut\", \"X\" e \"Neon\". La principale novit\u00e0 del 1994 fu per\u00f2 l'introduzione del nuovo motore diesel da 1.5 litri e 58 CV.\nNel 1996 fu presentata la Citro\u00ebn Saxo, che avrebbe prima affiancato la AX e nel giro di poco tempo l'avrebbe sostituita. L'AX, dal canto suo, fu proposta con un listino pi\u00f9 scarno di versioni. Nel 1998 fu tolta di produzione dai principali mercati europei, mentre in Francia la produzione prosegu\u00ec per ancora qualche mese.\nVersioni particolari.\nL'AX fu prodotta anche in versione elettrica, con motore alimentato da una grossa batteria. Non colse nel segno a causa del prezzo troppo elevato e delle prestazioni troppo modeste.\nNe fu realizzato un prototipo con carrozzeria roadster ed uno con carrozzeria station wagon, che rimaser\u00f2 per\u00f2 solo allo stadio di prototipo. Il prototipo con carrozzeria station wagon fu realizzato da Heuliez e divenne noto come \"AX Evasion\".\nVi fu anche chi prese la propria AX e la trasform\u00f2 in cabriolet, ma in questo caso si trattava di carrozzerie molto meno ufficiali. L'unica eccezione era rappresentata dalla Mega che sulla base della AX aveva costruito una sorta di vettura apribile per il tempo libero, simile nella filosofia progettuale alla Mehari, ma in forma molto pi\u00f9 moderna.\nL'AX doveva inizialmente essere prodotta anche come erede della Talbot Samba, doveva avere lo stesso corpo vettura, ma altro marchio sul frontale. Il progetto si interruppe per la decisione di far chiudere definitivamente la Talbot stessa.\nLa Casa malese Proton produsse la AX con il nome di Tiara: la vettura era caratterizzata da una differente calandra e dai passaruota posteriori rigorosamente ad arco. L'unico motore disponibile era quello da 1.1 litri e 60 CV.\nPer il solo mercato elvetico, fu prodotta e commercializzata una versione della \"AX\" con motore 1.4 a benzina catalizzato e con potenza di 80 CV, mentre per il solo mercato della ex-Germania Ovest fu commercializzata un'analoga versione, ma con potenza di 75 CV."}
{"id": "490484", "revid": "124653515", "url": "https://it.wikipedia.org/wiki?curid=490484", "title": "Suq", "text": "La parola suq () indica il mercato organizzato in corporazioni, luogo deputato allo scambio delle merci. In italiano \u00e8 tuttavia normalmente scritto con una diversa grafia: suk, maggiormente in uso nella letteratura francofona.\nStoria.\nNell'Islam classico costituiva insieme alla moschea e al Palazzo del potere - il terzo centro funzionale della citt\u00e0 musulmana. A differenza della Moschea o del Palazzo, il s\u016bq non occupava quasi mai il centro della citt\u00e0 a causa dell'invasivit\u00e0 di certe arti e professioni che potevano arrecare disturbo, per i rumori o gli odori sgradevoli, all'ordinato e quieto vivere perseguito dalle autorit\u00e0 pubbliche.\nCome nelle citt\u00e0 cristiane medievali, l'economia era strutturata su basi corporative e di ogni arte o mestiere veniva rappresentata da un Maestro, coadiuvato da aiutanti dotati di esperienza e autorevolezza. Ad essi era demandato il corretto andamento dei commerci grazie anche al concreto aiuto del \"mu\u1e25tasib\" (sovrintendente) o del \"\u1e63\u0101\u1e25ib al-s\u016bq\" (\"signore del mercato\" - da cui l'antico spagnolo \"zabazoque\") -, che, con poteri di polizia annonaria, assicuravano il corretto uso di pesi e misure, reprimendo ogni frode con l'intervento di una specifica forza di polizia (\"shur\u1e6da\") che poteva irrogare pene pecuniarie o l'arresto dei colpevoli.\nLe diverse tipologie di merci determinavano la struttura del \"s\u016bq\", che si sviluppava, all'interno di strutture murarie protette, secondo un andamento che potremmo definire a cerchi concentrici, con le professioni e le arti legate a merci non deteriorabili disposte al centro (poteva essere questo il caso degli orafi e dei profumieri), con quelle a impatto medio nel secondo cerchio (alimenti aridi, tessuti, calzature) e con le arti e professioni pi\u00f9 \"inquinanti\" verso l'esterno (lattonieri, tintori, macellerie, pescherie, animali vivi al dettaglio). Ogni genere commerciabile veniva cos\u00ec ad operare accanto a quello dei propri concorrenti, cos\u00ec da agevolare il cliente nelle valutazioni comparative.\nL'apertura e la chiusura dei commerci erano rigidamente scandite da un orario di cui erano garanti i Maestri delle arti e delle corporazioni. Essi inoltre organizzavano l'ingresso dei novizi e il loro apprendistato. Il sistema, come tendenzialmente ogni sistema corporativo, era chiuso, si apparteneva a un'arte o a una corporazione per diritto di nascita e di eredit\u00e0, salvo sporadici ed eccezionali casi autorizzati espressamente dal potere o dalla stessa arte o corporazione.\nDamasco.\nDamasco \u00e8 celebre per i suoi \"s\u016bq\" caratteristici, di cui si ricordano principalmente \"al-\u1e24am\u012bdiyye\" (cos\u00ec chiamato perch\u00e9 il committente fu il sultano ottomano \u02bfAbd al-\u1e24am\u012bd, quello di \"Mid\u1e25at P\u0101sh\u0101\" (dal nome di un noto politico d'et\u00e0 ottomana), \"al-\u1e24ar\u012br\" (mercato della seta, in arabo \"seta\"), \"al-Khayy\u0101\u1e6d\u012bn\" (lett. \"sarti\": mercato della merceria), \"Buz\u016briyye\" (mercato delle spezie, dall'arabo \"buz\u016br\", \"semi\"), \"al-\u1e62\u0101gha\" (mercato dell'oreficeria, in arabo \"\u1e63iy\u0101gha\", \"oreficeria\").\nAleppo.\nSempre in Siria, ad Aleppo, vi \u00e8 il pi\u00f9 grande suq al mondo, con una lunghezza di 13\u00a0km. In tale mercato si ha una vasta tipologia di settori merceologici.\nIl Cairo.\nAl Cairo si trova un grande suq chiamato Khan el-Khalili."}
{"id": "490486", "revid": "1442080", "url": "https://it.wikipedia.org/wiki?curid=490486", "title": "Suzanne Labrousse", "text": "Biografia.\nSuzanne Courcelle Labrousse nacque nel P\u00e9rigord nel 1747. Essa affermava di essere nata con la camicia, ossia ancora avvolta nel sacco amniotico: questa era, a suo dire, la ragione delle sue virt\u00f9 profetiche. Le sue capacit\u00e0 divinatorie si sarebbero manifestate gi\u00e0 dall'infanzia e tramite esse la Labrousse rendeva attenti della necessit\u00e0 di una rinascita spirituale della Francia e della Chiesa cattolica.\nNel 1779, ossia 10 anni prima degli eventi, essa avrebbe profetizzato la Rivoluzione francese, l'abolizione degli ordini religiosi ecc.\nDurante la rivoluzione francese essa difese la politica giacobina e anche le misure antiecclesiastiche che rientravano, secondo la Labrousse, in questo processo di risanamento e purificazione. Essa ebbe all'epoca contatti con alti esponenti rivoluzionari, si dice, con lo stesso Maximilien Robespierre.\nNel 1792 la Labrousse volle recarsi addirittura presso la Corte Papale per convincere Papa Pio VI della necessit\u00e0 di una catarsi della Chiesa e per spingerlo a riconoscere il clero costituzionale francese, ossia quello che aveva accettato la nuova costituzione, condannata dal Papa il 10 marzo 1791.\nLa Labrousse fu, invece, arrestata a Montefiascone non appena era entrata nello Stato della Chiesa. Essa fu incarcerata a Castel Sant\u2019Angelo, dove rimase, volontariamente, anche quando il 15 febbraio 1798 i francesi scacciarono il Papa e instaurarono la Repubblica Romana.\nNel periodo della Repubblica Romana la Labrousse \u2013 soprannominata dai Romani la pitonessa - usciva tuttavia da Castel Sant'Angelo sia per svolgere attivit\u00e0 politica mediando fra l'altro fra i francesi e le autorit\u00e0 della neonata Repubblica sia per continuare la sua battaglia per i valori rivoluzionari e per un cristianesimo purificato."}
{"id": "490488", "revid": "1833487", "url": "https://it.wikipedia.org/wiki?curid=490488", "title": "Scopa bugiarda", "text": "La scopa bugiarda \u00e8 un gioco di carte, variante della scopa. Nel Lazio il gioco \u00e8 conosciuto anche con il nome scopa a fidasse, di origine dialettale.\nRegole.\nLe regole della scopa bugiarda sono le stesse della scopa (e si pu\u00f2 estendere a tutte le sue varianti come scopa d'assi e scopone scientifico), ma i giocatori possono scegliere se mostrare o meno la carta che calano. Se la carta non viene mostrata e un giocatore avversario dubita del valore dichiarato della carta calata, pu\u00f2 chiedere di vederla: in tal caso, \nBuongioco.\nUna variante del gioco consiste nell'aggiunta alle regole del cosiddetto buongioco, equivalente all'accuso in altri giochi di carte. Un giocatore pu\u00f2 dichiarare un buongioco all'inizio di ogni mano se la somma dei valori delle tre carte che ha in mano \u00e8 inferiore o uguale a nove. Il buongioco vale:\nAnche in questo caso gli avversari possono non fidarsi. Il giocatore deve allora mostrare il buongioco: se quanto ha dichiarato \u00e8 falso i punti corrispondenti si attribuiscono agli avversari, mentre se \u00e8 vero il valore del buongioco raddoppia.\nGioco.\nLa scopa bugiarda si presta a numerosi bluff, come nel poker. \u00c8 essenziale ingannare regolarmente l'avversario, e per massimizzare la sua incertezza di solito non si mostra mai la propria carta (a meno che si voglia mandare un messaggio di sorta a qualche altro giocatore).\nMolto spesso, i giocatori inesperti fanno pi\u00f9 attenzione al valore delle carte raccolte che di quelle calate: tuttavia, la raccolta \"in sottotono\" di una carta poco importante durante un momento calmo della partita pu\u00f2 nascondere l'appropriazione di una carta \"pesante\", come un settebello, che si trovava in mano al giocatore, il quale sarebbe stato altrimenti costretto a metterla sul piatto.\nA causa della forte incertezza su quali carte siano state giocate, \u00e8 molto difficile fare un computo accurato delle carte, e la memoria risulta meno importante che nella scopa classica."}
{"id": "490490", "revid": "1718925", "url": "https://it.wikipedia.org/wiki?curid=490490", "title": "Radicale libero", "text": "In chimica, si definisce radicale (o radicale libero) un'entit\u00e0 molecolare molto reattiva avente vita media di norma brevissima, costituita da un atomo o una molecola formata da pi\u00f9 atomi, che presenta un elettrone spaiato: tale elettrone rende il radicale estremamente reattivo, in grado di legarsi ad altri radicali o di sottrarre un elettrone ad altre molecole vicine.\nI radicali giocano un ruolo importante in fenomeni come la combustione, la polimerizzazione e nella fotochimica, e molti altri processi chimici, compresi quelli che riguardano la fisiologia umana. In quest'ultimo caso il superossido e il monossido di azoto hanno una funzione importantissima nel regolare molti processi biologici, come il controllo del tono vascolare.\nIl termine \"radicale\" e \"radicale libero\" sono spesso utilizzati con lo stesso significato. Il primo radicale libero stabile, il trifenilmetile, \u00e8 stato individuato da Moses Gomberg nel 1900 all'Universit\u00e0 del Michigan. Nonostante la loro reattivit\u00e0, la maggior parte di essi ha una vita sufficientemente lunga da permetterne l'osservazione tramite metodi spettroscopici. Si formano spontaneamente in natura o in laboratorio, per azione della luce o del calore in seguito alla scissione omolitica di un legame covalente.\nL'esempio sotto riportato illustra la formazione di due radicali metile a partire da una molecola di etano; in questo caso si richiedono 88 kcal/mol di energia, che rappresenta l'energia di dissociazione del legame C-C:\nRadicali, ioni e gruppi funzionali.\nIl concetto di \"radicale\" ricorda i concetti di \"ione\" e \"gruppo funzionale\"; di seguito vengono indicate le analogie e le differenze tra questi concetti:\nEsistono inoltre particolari entit\u00e0 molecolari che hanno entrambe le propriet\u00e0 caratteristiche degli ioni e dei radicali: tali entit\u00e0 molecolari sono dette \"ioni radicalici\".\nMeccanismi di formazione di ioni e radicali.\nA parte il caso degli ioni radicalici, che sono dotati di carica (positiva o negativa), i radicali sono entit\u00e0 molecolari neutre.\nSiccome il radicale presenta un elettrone spaiato, si potrebbe incorrere nell'errore di considerare il radicale come una entit\u00e0 molecolare carica negativamente.\nTale equivoco nasce nel momento in cui si pensa che il radicale derivi da una entit\u00e0 molecolare neutra a cui sia stato aggiunto un elettrone spaiato, per cui avrebbe carica negativa; in realt\u00e0 il radicale non nasce dall'aggiunta di un elettrone ad un'entit\u00e0 molecolare (come avviene invece nel caso della \"ionizzazione\" di entit\u00e0 molecolari neutre, che d\u00e0 luogo appunto a ioni), bens\u00ec dalla \"scissione\" di una entit\u00e0 molecolare neutra, quindi se l'entit\u00e0 molecolare di partenza \u00e8 neutra, scindendosi in due parti distinte, dar\u00e0 origine a due radicali neutri: infatti se per assurdo una delle due entit\u00e0 molecolari fosse caricata negativamente, per la conservazione della carica, l'altra dovrebbe essere caricata positivamente, ma in quest'ultimo caso non si avrebbe pi\u00f9 il meccanismo di \"scissione omolitica\" (da cui si originano i radicali), bens\u00ec \"scissione eterolitica\" (da cui si originano ioni).\nConsiderando un'entit\u00e0 molecolare neutra, in particolare una molecola biatomica A:B (dove i due punti rappresentano un legame singolo tra A e B), i meccanismi di scissione omolitica e eterolitica a cui pu\u00f2 essere soggetta la molecola possono essere rappresentati rispettivamente nel seguente modo:\nEsempio.\nSi consideri una molecola di cloro. La formula bruta del cloro \u00e8 Cl2 e la sua molecola \u00e8 costituita quindi da due atomi di cloro (Cl).\nCon il termine \"cloro\" si intende sia la molecola Cl2 sia l'elemento chimico Cl, ma mentre la molecola Cl2 \u00e8 una specie chimica stabile, il cloro come elemento chimico (Cl) non pu\u00f2 essere definito una \"specie chimica\". Nonostante ci\u00f2, possiamo definire una configurazione elettronica dell'atomo di cloro, che \u00e8 la seguente:\nL'atomo di cloro presenta quindi 17 elettroni (2 elettroni nel livello 1, 8 elettroni nel livello 2 e 7 elettroni nel livello 3); l'atomo di cloro presenta inoltre 17 protoni e un numero variabile di neutroni (18, 19 o 20), a seconda dell'isotopo considerato. Siccome il numero di elettroni in un atomo di cloro \u00e8 pari al numero di protoni (come per tutti gli altri elementi chimici), l'atomo di cloro ha carica neutra. Nonostante l'atomo di cloro abbia carica neutra, esso per\u00f2 presenta un \"elettrone spaiato\", in quanto per raggiungere l'ottetto ha bisogno di formare un legame singolo con un altro atomo.\nUna molecola di cloro Cl2 pu\u00f2 dare luogo per scissione omolitica a due radicali Cl\u2022, secondo il seguente meccanismo:\nOgni radicale \u00e8 in questo caso costituito da un singolo atomo di cloro, che come detto in precedenza \u00e8 neutro. Il simbolo posto tra i due atomi di cloro \":\" indica la coppia di elettroni condivisa, che costituisce il legame covalente, mentre il simbolo \"\u2022\" non indica uno scompenso di carica, bens\u00ec la presenza di un elettrone spaiato, il quale \u00e8 responsabile del carattere altamente energetico del radicale.\nStabilit\u00e0 dei radicali.\nNel caso di radicali alchilici, si ha questo ordine di stabilit\u00e0:\nUn radicale alchilico terziario \u00e8 quindi pi\u00f9 stabile del corrispondente radicale alchilico secondario, che a sua volta \u00e8 pi\u00f9 stabile del corrispondente radicale alchilico primario.\nI radicali possono essere anche stabilizzati per risonanza, quando sono coniugati a sistemi \u03c0 quali doppi legami o anelli aromatici.\nI radicali sono comunque in genere entit\u00e0 molecolari molto reattive e quindi a vita corta. Esistono per\u00f2 radicali a vita lunga, che si possono categorizzare nel modo seguente:\nRadicali stabili.\nIl primo esempio di radicale stabile \u00e8 l'ossigeno molecolare, O2. I radicali organici possono avere vita lunga se fanno parte di un sistema \u03c0 coniugato, come il radicale che deriva dall'\u03b1-tocoferolo (vitamina E). Ci sono anche centinaia di radicali tiazilici, che hanno una notevole stabilit\u00e0 cinetica e termodinamica pur con una stabilizzazione di risonanza \u03c0 molto limitata.\nRadicali persistenti.\nI radicali persistenti sono entit\u00e0 molecolari che possono vivere a lungo perch\u00e9 attorno al centro radicale esiste un notevole impedimento sterico; la reazione del radicale con altre entit\u00e0 molecolari \u00e8 di conseguenza fisicamente difficile. Alcuni esempi sono il radicale trifenilmetile scoperto da Gomberg, il sale di Fremy (nitrosodisulfonato di potassio, [KSO3]2NO\u2022), gli ossidi amminici (formula generale R2NO\u2022) come TEMPO e TEMPOL. Durante i processi di combustione si generano grandi quantit\u00e0 di radicali persistenti, che \"possono essere responsabili di stress ossidativo con conseguenti malattie cardio-polmonari e, probabilmente, il cancro che \u00e8 stato attribuito all'esposizione a polveri sottili presenti nell'aria\".\nFisiopatologia.\nI radicali liberi sono uno dei meccanismi di danno cellulare pi\u00f9 importante, sebbene assolvano a molte funzioni fondamentali dell'organismo quando controllati.\nSono molecole che posseggono un elettrone spaiato sull'orbitale pi\u00f9 esterno e questa configurazione elettronica le rende altamente instabili e particolarmente reattive. I radicali liberi reagiscono facilmente con una qualsiasi molecola si trovi in loro prossimit\u00e0 (carboidrati, lipidi, proteine, acidi nucleici), danneggiandola e spesso compromettendone la funzione. Inoltre, reagendo con altre molecole, hanno la capacit\u00e0 di autopropagarsi trasformando i loro bersagli in radicali liberi e scatenando cos\u00ec reazioni a catena che possono provocare estesi danni nella cellula. In condizioni normali, ciascuna cellula produce radicali liberi tramite vari processi, come reazioni enzimatiche (ad esempio la xantina ossidasi o la NO sintasi), fosforilazione ossidativa, difesa immunitaria (granulociti neutrofili e macrofagi). Queste piccole quantit\u00e0 sono tollerate e vengono inattivate da sistemi enzimatici come il glutatione ed altri antiossidanti detti scavenger per la loro capacit\u00e0 di neutralizzare i radicali liberi. Quando la produzione di radicali liberi \u00e8 eccessiva si genera ci\u00f2 che viene chiamato stress ossidativo. I sistemi enzimatici e gli antiossidanti intracellulari non riescono pi\u00f9 a far fronte alla sovraproduzione e i radicali liberi generano danno cellulare che pu\u00f2 essere sia reversibile, in tal caso la cellula torna alle condizioni normali, o irreversibile, con conseguente morte cellulare per apoptosi o per necrosi. Lo stress ossidativo \u00e8 imputato quale causa o concausa di patologie quali il cancro, l'invecchiamento cellulare e malattie degenerative.\nLe specie reattive dell'ossigeno possono essere classificate come ROS (da \"Reactive Oxygen Species\") o alternativamente come ROI (da \"Reactive Oxygen Intermediate\"). Allo stesso modo, le specie reattive dell'azoto possono essere nominate RNS (\"Reactive Nitrogen Species\") o RNI.\nROS (Reactive Oxygen Species).\nLe specie reattive dell'ossigeno, i \"ROS\", sono i radicali liberi a maggior diffusione. I pi\u00f9 importanti ROS sono l'anione superossido O2-, il perossido d'idrogeno H2O2 e il radicale ossidrilico \u2022OH.\nRNS (Reactive Nitrogen Species).\nLe specie reattive derivate dall'azoto (\"RNS\") di maggior interesse sono l'ossido nitrico (NO) ed il perossinitrito (ONOO-).\nGenerazione di ROS e RNS.\nAll'interno della cellula i radicali liberi possono essere generati in vari modi.\nRimozione di ROS e RNS.\nLa cellula possiede diversi metodi per metabolizzare i ROS.\nEffetti dei radicali liberi.\nI radicali liberi tendono a danneggiare particolarmente tre componenti della cellula: i lipidi, le proteine e gli acidi nucleici.\nMisurazione dello stress ossidativo.\n\u00c8 possibile misurare sia la concentrazione di sostanze ossidanti (ROS: radicali liberi dell'ossigeno) sia di quelle antiossidanti grazie ad un test di semplice esecuzione, da cui si ottiene un valore detto \"indice di stress ossidativo\".\nLo stress ossidativo \u00e8 definito come la mancanza di equilibrio tra lo stato ossidante (danni da radicali liberi) e lo stato antiossidante (difese anti-radicaliche).\nIl test pu\u00f2 essere particolarmente utile per la seguenti categorie di persone:\nInoltre, grazie ai parametri del test, \u00e8 possibile valutare meglio l'azione a livello cellulare e l'eventuale riduzione del danno ossidativo durante:\nModalit\u00e0 di esecuzione.\nIl test \u00e8 basato sul rapporto tra la valutazione della concentrazione di ROS (FORT TEST) e la capacit\u00e0 antiossidante totale (FORD TEST).\nNel 2014 \u00e8 stato brevettato un nuovo test per la valutazione della concentrazione dei ROS, il d-ROMs fast, che \u00e8 molto pi\u00f9 veloce del vecchio FORT test e pu\u00f2 essere eseguito istantaneamente con un tempo di lettura di 2 minuti e mezzo. La capacit\u00e0 antiossidante pu\u00f2 essere valutata con il nuovo PAT test, pi\u00f9 preciso e veloce dei test similari; pu\u00f2 essere eseguito infatti con un solo minuto di lettura.\nRisultati.\nPi\u00f9 elevato \u00e8 il valore del FORT TEST o del d-ROMs fast maggiore \u00e8 il rischio di danni da stress ossidativo. Il risultato \u00e8 legato al livello delle difese (FORD TEST o PAT Test): pi\u00f9 alte sono le difese, minore \u00e8 il rischio generale. Eventualmente le difese possono essere stimolate e potenziate/integrate qualora risultino sotto i livelli usuali. Naturalmente ogni persona ha un suo valore di partenza riguardo a questi parametri.\n\u00c8 consigliabile eseguire un primo test di controllo per conoscere i propri parametri in un momento in cui si \u00e8 \u201csani\u201d.\nControlli successivi ci diranno se c'\u00e8 un miglioramento o peggioramento in termini di stress ossidativo con una diminuzione o un aumento potenziale del rischio patologico generale. In tal caso potrebbe essere utile consultare il proprio medico per eventuali controlli diagnostici mirati."}
{"id": "490492", "revid": "110157", "url": "https://it.wikipedia.org/wiki?curid=490492", "title": "Hessigkofen", "text": "Hessigkofen (toponimo tedesco) \u00e8 una frazione di 270 abitanti del comune svizzero di Buchegg, nel Canton Soletta (distretto di Bucheggberg).\nStoria.\nFino al 31 dicembre 2013 \u00e8 stato un comune autonomo che si estendeva per 2,25\u00a0km\u00b2; il 1\u00ba gennaio 2014 \u00e8 stato accorpato agli altri comuni soppressi di Aetigkofen, Aetingen, Bibern, Br\u00fcgglen, Gossliwil, K\u00fcttigkofen, Kyburg-Buchegg, M\u00fchledorf e Tscheppach per formare il nuovo comune di Buchegg."}
{"id": "490493", "revid": "339392", "url": "https://it.wikipedia.org/wiki?curid=490493", "title": "Furetto", "text": ""}
{"id": "490494", "revid": "110157", "url": "https://it.wikipedia.org/wiki?curid=490494", "title": "M\u00fchledorf (Buchegg)", "text": "M\u00fchledorf (toponimo tedesco) \u00e8 una frazione di 347 abitanti del comune svizzero di Buchegg, nel Canton Soletta (distretto di Bucheggberg).\nStoria.\nFino al 31 dicembre 2013 \u00e8 stato un comune autonomo che si estendeva per 3,32\u00a0km\u00b2; il 1\u00ba gennaio 2014 \u00e8 stato accorpato agli altri comuni soppressi di Aetigkofen, Aetingen, Bibern, Br\u00fcgglen, Gossliwil, Hessigkofen, K\u00fcttigkofen, Kyburg-Buchegg e Tscheppach per formare il nuovo comune di Buchegg, del quale M\u00fchledorf \u00e8 capoluogo."}
{"id": "490496", "revid": "59966", "url": "https://it.wikipedia.org/wiki?curid=490496", "title": "Rosco &amp; Sonny", "text": ""}
{"id": "490497", "revid": "1711941", "url": "https://it.wikipedia.org/wiki?curid=490497", "title": "Idril", "text": ""}
{"id": "490499", "revid": "287204", "url": "https://it.wikipedia.org/wiki?curid=490499", "title": "Gino Sinimberghi", "text": "Biografia.\nStudi\u00f2 canto lirico presso il Conservatorio Santa Cecilia. Nel 1936 si piazz\u00f2 al secondo posto al Concorso Internazionale di Canto di Vienna; venne in seguito scritturato per un periodo di sei anni al Teatro dell'Opera di Berlino e firm\u00f2 un contratto di quattro anni con la Deutsche Grammophon.&lt;br&gt;\nAll'et\u00e0 di 27 anni venne chiamato a Roma dal direttore d'orchestra Tullio Serafin, che lo fece debuttare al Teatro dell'Opera ne \"Il barbiere di Siviglia\" di Gioachino Rossini.\nDurante la lunga carriera artistica ha interpretato numerose opere in lingua italiana e tedesca, lavorando al fianco di importanti artisti, come Beniamino Gigli, Tito Gobbi, Italo Tajo, Jon Vickers, Maria Callas, Erna Berger, Rosanna Carteri, e sotto la guida di grandi direttori d'orchestra, come Paul Hindemith, Herbert von Karajan, oltre al gi\u00e0 citato Tullio Serafin.&lt;br&gt;\nPrese anche parte a numerosi film, in particolar modo film-opera, nei quali fu scelto, oltre che per le doti vocali, anche per la fotogenicit\u00e0."}
{"id": "490500", "revid": "998297", "url": "https://it.wikipedia.org/wiki?curid=490500", "title": "Video composito", "text": "Il video composito, sigla CVBS dall'inglese \"Composite Video Blanking and Sync\" o \"Color Video Blanking and Sync\", \u00e8 un tipo di formato video analogico che si contrappone al video a componenti.\nIl video composito si contraddistingue dal video a componenti per il fatto di avere le informazioni componenti il video (luminanza, crominanza, sincronismi d'immagine e di colore) miscelate in un unico flusso informativo, quindi di norma ha una qualit\u00e0 peggiore rispetto al video a componenti in quanto \u00e8 estremamente difficile impedire che le componenti video interferiscano tra loro.\nIl video composito \u00e8 trasmesso a distanza attraverso cavi coassiali di tipo RG-59, o equivalenti, aventi impedenza caratteristica di 75\u00a0\u03a9.\nComposizione.\nLo spettro del video composito pu\u00f2 raggiungere i 5,3\u00a0MHz. L'ampiezza tipica \u00e8 di 1 volt picco-picco ma in particolari sistemi pu\u00f2 essere sommato ad una componente a tensione continua detta clamp . Per convenzione si considera il livello della base dei sincronismi a -300\u00a0mV, il livello di oscuramento sub-nero a 0\u00a0mV ed i livelli dal nero immagine al bianco compresi nel campo da 35\u00a0mV a 700\u00a0mV.\nIl video composito \u00e8 la somma elettrica della luminanza (Y) e della crominanza (C) modulata in ampiezza su una sottoportante a circa 3,58\u00a0MHz (nello standard televisivo NTSC) o 4,43\u00a0MHz (nello standard televisivo PAL). La crominanza \u00e8 modulata in frequenza nello standard televisivo S\u00c9CAM.\nIl sistema della sottoportante di crominanza permette al video composito di essere compatibile sia con i sistemi in bianco e nero sia a colori. Per contro, viene persa una parte del dettaglio della banda video che coincide con il centro banda colore quando il video composito viene processato per separare il colore dalla luminanza. Inoltre rari e particolari dettagli della luminanza possono ingannare il decodificatore della crominanza creando un effetto di battimento detto moir\u00e9 che si visualizza mediante false bande colorate su immagini composte da righe verticali in bianco e nero molto ravvicinate. Un classico esempio di questo difetto sono abiti e cravatte a righe sottili.\nCodifica.\nNello standard PAL il sincronismo della componente colore \u00e8 detto \"burst\" e si compone di dieci cicli di riferimento della durata di 2,2\u00a0\u03bcs immediatamente dopo il sincronismo di riga. Il burst serve per sincronizzare in fase l'oscillatore quarzato presente nei ricevitori televisivi o monitor.\nNello standard PAL (utilizzato anche in Italia) la componente colore \u00e8 ottenuta attraverso la modulazione di una portante colore a 4,43361875\u00a0MHz. Precisamente la modulazione di ampiezza determina la saturazione del colore sullo schermo. La modulazione di fase determina la tinta cromatica.\nIl segnale in bianco e nero, ottenuto attraverso la somma delle componenti primarie di colore (0,11% blu + 0,30% rosso + 0,59% verde) \u00e8 sostanzialmente identico al segnale bianco e nero creato con una sorgente di ripresa in bianco e nero (vidicon, saticon, plumbicon, ccd). Le percentuali cos\u00ec ottenute formano il solo segnale video bianco e nero con ampiezza di 0,7\u00a0Volt.\nAl segnale bianco e nero viene sommato il sincronismo orizzontale e verticale di quadro e semiquadro di ampiezza -0.3 volt, ottenendo un segnale bianco e nero di 1 Volt.\nLa componente colore viene ottenuta trasmettendo i soli segnali di differenza del rosso e del blu (il verde si ottiene sottraendo rosso e blu della luminanza) attraverso la modulazione in quadratura di una portante (carrier) a 4,43361875\u00a0MHz.\nI segnali di differenza del rosso e del blu sono derivati dalla sottrazione dagli stessi della luminanza e sono indicati come R-Y e B-Y. Questi segnali vengono percentualmente ridotti (a causa di problemi di sovramodulazione nella trasmissione in radiofrequenza del segnale televisivo) e ridenominati rispettivamente con V ed U.\nLa modulazione in quadratura si ottiene attraverso la somma vettoriale di due portanti, identiche in frequenza ma sfasate di 90\u00b0 opportunamente modulate in ampiezza.\nLa modulazione in ampiezza e fase del segnale colore finale si ottiene con la modulazione in quadratura, ovvero si utilizzano due portanti derivate dallo stesso oscillatore ma sfasate tra loro di 90\u00b0 (quadratura), sullo stesso principio del seno/coseno. Una portante viene modulata dalla differenza del blu, mentre la portante sfasata di 90\u00b0 viene modulata dalla differenza del rosso.\nLa somma delle due portanti modulate in ampiezza crea il segnale colore. L'ampiezza massima caratteristica di picco di 0,3 Volt, a 4,433\u00a0MHz. Ampiezza e fase sono variabili in funzione del contenuto dei segnali di differenza colore, ovvero della saturazione e della tinta del soggetto ripreso dalla telecamera o creato attraverso altri sistemi quali videogiochi, computer, macchine fotografiche digitali, eccetera.\nNel sistema PAL, per ottenere la correzione del ritardo di fase presente nel sistema NTSC, dovuto a fattori di trasmissione o distorsione o elaborazione del segnale che causano variazioni della tinta del colore in riproduzione, la componente U cio\u00e8 il segnale R-Y viene sfasata prima di + 90\u00b0, alla riga successiva di -90\u00b0 equivalente a +270\u00b0.\nLa somma vettoriale di due righe colore soggette ad un ritardo di fase, restituisce la fase corretta in quanto la riga successiva invertita contiene lo stesso segnale a +270\u00b0 riportato a 90\u00b0 ma con l'errore invertito e vettorialmente annullato.\nAl segnale colore viene aggiunto, di riga in riga, una serie di 10 impulsi (burst) per sincronizzare in fase l'oscillatore quarzato presente nei circuiti di decodifica del colore. Il burst colore si trova in una zona del segnale che corrisponde ad una zona non visibile della riga visualizzata sullo schermo. Questa zona si trova immediatamente dopo il termine dell'impulso di sincronismo di riga, nel \"supernero\". Il supernero \u00e8 la cancellazione di traccia ed \u00e8 il tempo che il fascio di elettroni proiettato sullo schermo impiega per tornare dal margine destro al margine sinistro.\nI due segnali, luminanza (bianco e nero + sincronismi) e crominanza (colore + burst), formano il classico segnale component o S - derivato da S-VHS. Con questi due segnali si ottiene un'ottima riproduzione del bianco e nero e dei dettagli, ma si ottiene una limitazione nel dettaglio colore.\nSommati tra loro formano il segnale video composito.\nDecodifica.\nI circuiti di decodifica separano dal segnale video composito il segnale di crominanza ed il segnale di luminanza il quale viene filtrato della componente a 4.433 MHz in modo da non creare un disturbo a reticolato rappresentato dalla componente colore. La frequenza della portante colore non \u00e8 stata scelta a caso, ma crea un preciso reticolato di cicli positivi e negativi, in fase con sincronismo di riga, creando una scacchiera composta da quattro semiquadri positivi e quattro semiquadri negativi, in modo tale da ridurre al minimo il disturbo colore nei vecchi televisori o monitor in bianco e nero . Apposite ed elaborate circuiterie fanno in modo di recuperare il dettaglio successivo dello spettro fino a 5,3\u00a0MHz per mantenere un dettaglio sufficientemente valido.\nUn circuito separa dal segnale composito i segnali di sincronismo verticale ed orizzontale.\nDal primo fronte negativo del segnale di sincronismo orizzontale viene ricavata una finestra che serve a far passare il burst colore per sincronizzare in frequenza ed in fase l'oscillatore colore quarzato dei circuiti di decodifica del colore. In circuito colore ricostruisce i segnali della portante in quadratura e, attraverso il confronto col segnale colore ricevuto, ne ricava le differenze colore B-Y ed R-Y. Il sistema PAL, per ovviare alle differenze di fase colore che porterebbero ad errori cromatici nel ricevitore, utilizza il ritardo del segnale di una riga viene ottenuto nei ricevitori attraverso l utilizzo di una linea di ritardo ad onda superficiale pari a 64\u00a0\u03bcs, per invertire l'errore di fase e sommarlo al segnale successivo, annullandolo vettorialmente.\nA questi due segnali viene sommata la luminanza e si ricava Y+(B-Y)=B e Y+(R-Y)=R\nCon una matrice resistiva, attraverso la sottrazione di R e di B da Y, si ricava il verde G.\nLe componenti RGB vengono inviate al cinescopio il quale provveder\u00e0 a visualizzare le componenti RGB sullo schermo, illuminando i corrispondenti fosfori colorati in modo da ottenere l'immagine a colori.\nTecniche digitali.\nNelle tecniche moderne digitali, il segnale non viene pi\u00f9 trattato in modo analogico, ma le componenti dei colori vengono immediatamente convertite in digitale con un bitrate a circa 13,4\u00a0MHz. Il fatto che l'occhio umano ha minor capacit\u00e0 di dettaglio sui colori rispetto al bianco e nero, ha fatto s\u00ec che non fosse necessario tenere lo stesso dettaglio per i singoli punti di colore; vengono, quindi, inserite alternativamente le differenze di colore tra i dati di luminanza con lo schema detto 4.2.2:\nY, R-Y, Y, B-Y, Y, R-Y..."}
{"id": "490501", "revid": "767487", "url": "https://it.wikipedia.org/wiki?curid=490501", "title": "Aetigkofen", "text": "Aetigkofen (toponimo tedesco) \u00e8 una frazione di 177 abitanti del comune svizzero di Buchegg, nel Canton Soletta (distretto di Bucheggberg).\nStoria.\nFino al 31 dicembre 2013 \u00e8 stato un comune autonomo che si estendeva per 2,03\u00a0km\u00b2; il 1\u00ba gennaio 2014 \u00e8 stato accorpato agli altri comuni soppressi di Aetingen, Bibern, Br\u00fcgglen, Gossliwil, Hessigkofen, K\u00fcttigkofen, Kyburg-Buchegg, M\u00fchledorf e Tscheppach per formare il nuovo comune di Buchegg."}
{"id": "490502", "revid": "1711941", "url": "https://it.wikipedia.org/wiki?curid=490502", "title": "Elwing", "text": ""}
{"id": "490503", "revid": "1711941", "url": "https://it.wikipedia.org/wiki?curid=490503", "title": "Nimloth", "text": ""}
{"id": "490505", "revid": "1442080", "url": "https://it.wikipedia.org/wiki?curid=490505", "title": "Giulio Cesare Procaccini", "text": " \u00c8 considerato tra i massimi esponenti della scuola barocca lombarda.\nBiografia.\nGli esordi in scultura e pittura.\nGiulio Cesare esordisce nel campo dell'arte come scultore, e di questa sua prima fase sono varie opere in Santa Maria dei Miracoli a Milano (\"Angeli reggicorona\" per la statua della \"Madonna dei Miracoli\" di Annibale Fontana). Verso il 1600 pass\u00f2 alla pittura, il motivo di questo cambiamento non \u00e8 noto; molti tendono ad attribuirla a un viaggio di formazione a Roma, Venezia e Parma, o a un soggiorno di studio a Parma all'inizio del Seicento che ne avrebbe profondamente modificato l'iniziale asprezza lombarda dello stile. Le sue prime imprese pittoriche sono le pale con la \"Piet\u00e0\" e il \"Martirio di Nazaro e Celso\" nella Chiesa dio Santa Maria presso San Celso.\nLe grandi commissioni e l'affermazione a Milano e Genova.\nTra le prime grandi commissioni si registrano nel 1605 le tele per il Tribunale di provvisione, oggi conservate presso la Pinacoteca del Castello Sforzesco, in cui \u00e8 evidente lo stile caratteristico del tardo manierismo lombardo del Cerano e del fratello Camillo.\nNelle sue opere successive diviene sempre pi\u00f9 evidente invece l'influenza di importanti artisti emiliani come il Correggio o il Parmigianino oltre che le vigorose suggestioni dell'arte di Rubens. In particolare questa evoluzione si pu\u00f2 notare nelle prestigiose commissioni seguenti al 1610, quali i teleri per la serie dei Quadroni per il Duomo di Milano con i \"Fatti della vita del Beato Carlo Borromeo\", le opere per la Cappella Acerbi in Sant'Antonio Abate, ed il celebre Sposalizio mistico di santa Caterina di Brera. Con queste opere si impone come figura eminente nel panorama pittorico milanese insieme al Cerano.\nNel 1619, insieme al fratello Camillo, lavor\u00f2 a Torino per i principi di casa Savoia. Importante anche il suo soggiorno genovese, ospite dell\u2019illustre mecenate Giovanni Carlo Doria, che arriv\u00f2 a commissionargli oltre novanta sue opere, dal 1611 fino al 1622. Per il capoluogo ligure esegue tra le altre opere l\"Ultima Cena\" per la Santissima Annunziata del Vastato (dipinto posto nella controfacciata), del quale \u00e8 importante anche il bozzetto, per l'influsso da esso avuto presso i pittori locali (a cominciare dallo Strozzi) per il suo modo di sfilacciare la pennellata. Nel 1620 per la Chiesa di Santa Maria di Canepanova a Pavia dipinge due tele raffiguranti \" Debora che fa radunare l'esercito \" e \" Rachele con Giacobbe al pozzo \"e, sempre nella stessa citt\u00e0,\" L\u2019Estasi di Santa Teresa\" per la chiesa di Santa Maria delle Grazie.\nNel Duomo di Lodi \u00e8 presente una Madonna della neve che appare a papa Liberio.\nLe ultime opere.\nLo stile delle sue ultime opere, indicativamente quelle dipinte dopo il 1620, perde quell'eleganza atmosferica che lo aveva contraddistinto per farsi sempre pi\u00f9 scultoreo e manieristico, come si nota ad esempio, nel \"Caino che uccide Abele\" del 1623 (Torino, Pinacoteca Albertina).\nInsieme al Cerano e al Morazzone, con cui firma il famoso \"Quadro delle tre mani\", Giulio Cesare Procaccini \u00e8 uno dei pi\u00f9 importanti artisti lombardi della prima met\u00e0 del Seicento.\nL'ultimo suo quadro, l\"Autoritratto\" dipinto nel 1624 e oggi conservato a Pinacoteca di Brera, \u00e8 un capolavoro di intensa e malinconica espressivit\u00e0 che ne sigla nel modo pi\u00f9 alto tutta l'opera. A 50 anni l'artista vi appare precocemente invecchiato.\nMor\u00ec l'anno dopo a Milano, il 14 novembre 1625. Fu sepolto nella tomba di famiglia nella Chiesa di Sant'Angelo."}
{"id": "490506", "revid": "547034", "url": "https://it.wikipedia.org/wiki?curid=490506", "title": "Tuor", "text": "Tuor \u00e8 un personaggio di Arda, l'universo immaginario creato dallo scrittore inglese J.R.R. Tolkien. \u00c8 figlio di Huor, congiunto degli Haladin e discendente della Casa di Hador, e di R\u00edan, della Casa di B\u00ebor.\nBiografia.\nL'infanzia.\nIn seguito alla morte del padre nella N\u00edrnaeth Arnoediad, R\u00edan, incinta del bimbo, ripara presso la regione del lago Mithrim.\nDopo il parto, affidato l'infante Tuor ai Sindar (i cosiddetti \"Elfi Grigi\"), R\u00edan lascia la regione e raggiunto lo \"Haudh-en-Ndengin\" (in Quenya, \"Tumulo del Massacro\", dove erano stati accatastati i morti della Nirnaeth Arnoediad) vi si lascia morire di dolore. Tuor viene in seguito catturato dagli Esterling e fatto schiavo.\nLa giovinezza.\nDopo tre anni di schiavit\u00f9, Tuor riesce a fuggire ed inizia una vita da fuorilegge. Tuor viene scelto dal Vala Ulmo come strumento per i suoi disegni, e questi gli si mostra in sogno, ordinandogli di recarsi nella citt\u00e0 elfica di Gondolin, per avvertire il re Turgon dell'avvicinarsi della Sorte dei Noldor.\nTuor giunge nel Nevrast, e nelle rovine di Vinyamar trova armi ed armatura che erano state abbandonate l\u00ec secoli prima, quindi, lungo la costa del Belegaer Ulmo stesso gli si palesa, dandogli un messaggio da riferire al re di Gondolin. Nel viaggio verso la citt\u00e0 elfica, Tuor viene accompagnato dall'elfo Voronw\u00eb, unico superstite dell'ultima spedizione marittima inviata da Turgon alla volta di Valinor.\nLa venuta a Gondolin.\nDopo alterne vicende, Tuor giunge nella citt\u00e0 elfica di Gondolin portando un messaggio di avvertimento di Ulmo per Turgon: la fine della citt\u00e0 era prossima; il re tuttavia non lo tenne adeguatamente in considerazione; confidando che la forza della sua gente e la segretezza della citt\u00e0 fossero sufficienti (Bench\u00e9 le parole di un Vala bastassero per smentirle).\nA Gondolin, Tuor prende in moglie Idril, figlia del re Turgon, che dar\u00e0 alla luce E\u00e4rendil il Beato. Pochi anni dopo, quando la citt\u00e0 di Gondolin viene assediata da Morgoth, Tuor sfugge alla rovina della citt\u00e0, fuggendo con Idril e il giovane figlio.\nCon la sua nave E\u00e4r\u00e1mm\u00eb giunse nell'Ovest raggiungendo infine Valinor. Tuor fu l'unico Uomo ad essere ammesso nei reami beati di Aman (qui possiamo notare la differenza con gli altri due matrimoni misti tra Elfi e Uomini: in questi casi, sia L\u00fathien che Arwen hanno dovuto rinunciare all'immortalit\u00e0)."}
{"id": "490507", "revid": "2149408", "url": "https://it.wikipedia.org/wiki?curid=490507", "title": "Tim Parnell", "text": "Come per il padre, la sua notoriet\u00e0 nell'ambiente delle corse di monoposto \u00e8 pi\u00f9 legata all'attivit\u00e0 di manager intrapresa dopo il termine dell'attivit\u00e0 agonistica. Nello specifico Tim fu team manager della scuderia BRM dal 1970 al 1974.\nRisultati in F1.\n\"Debutto\":\nGP Gran Bretagna 1959 - Reg Parnell - (Cooper T45 Climax),\nnon qualificato (30\u00ba) in prova\n\"Debutto effettivo\":\nGP Gran Bretagna 1961 - (Lotus 18 Climax)\n29\u00ba in prova, ritirato in gara.\n\"miglior risultato in gara\":\n10\u00ba nel GP Italia 1961 - (Lotus 18 Climax)\n\"miglior risultato in prova\":\n25\u00ba (non qualificato) nel GP Germania 1963 - (Lotus 18/21 Climax)\n\"Teams di appartenenza\":\nReg Parnell - 1 GP - (1959)\n\"partecipazione privata\" - 3 GP (1961, 1963) \n\"vetture utilizzate\":\nCooper - 1 GP - (1959)\nLotus - 3 GP (1961, 1963)"}
{"id": "490508", "revid": "547034", "url": "https://it.wikipedia.org/wiki?curid=490508", "title": "Huor", "text": "Huor \u00e8 un personaggio di Arda, l'universo immaginario fantasy creato dallo scrittore inglese J.R.R. Tolkien. \u00c8 uno dei due figli di Galdor, della Casa di Hador, signore del Dor-l\u00f3min e Hareth, figlia di Halmir, signore degli Haladin.\nLa giovinezza.\nAssieme al fratello H\u00farin, viene allevato nel Brethil, la terra degli Haladin, e partecipa, con lui, a soli tredici anni, ad uno scontro con gli Orchi presso le sorgenti del fiume Sirion.\nI due fratelli, rimasti isolati dal grosso dell'esercito degli Haladin, rischiano di venire uccisi, ma un intervento del \"Signore delle Acque\", Ulmo, li salva. Il Vala suscita una nebbia che nasconde la fuga dei due fratelli.\nFuggiti dagli orchi, i due si perdono nella regione montuosa del Crissaegrim e vengono salvati da Thorondor, che invia due delle sue Aquile a prelevare gli umani.\nIl soggiorno in Gondolin e i sogni di Turgon.\nLe due aquile conducono Huor e H\u00farin nella citt\u00e0 di Gondolin, la segreta dimora elfica della gente di Turgon, uno dei figli di Fingolfin, che \u00e8 ben lieto di accoglierli avendo avuto un sogno premonitore in cui Ulmo gli rivelava l'importanza che avrebbero avuto i due uomini per il futuro di Gondolin.\nI due fratelli rimangono ospiti del re per un anno intero, ma, avendo notizie delle sofferenze della loro gente, in guerra con gli orchi, chiedono di lasciare la citt\u00e0 per raggiungerli.\nTurgon, convinto da H\u00farin che gli ricorda quanto breve sia la vita degli uomini rispetto all'immortalit\u00e0 degli Eldar, non li trattiene, ma gli impone di non rivelare a nessuno il segreto dell'esistenza di Gondolin.\nLa discendenza e il compimento dei sogni profetici.\nAlcuni anni dopo, Huor sposa R\u00edan, della Casa di B\u00ebor che dar\u00e0 alla luce il suo unico figlio Tuor.\nDue mesi dopo il matrimonio, Huor muore nella N\u00edrnaeth Arnoediad, l'ultima delle cinque grandi battaglie delle Guerre del Beleriand e che si conclude con una disastrosa sconfitta per elfi e uomini.\nR\u00edan, scampata nei boschi presso il lago Mithrim nella regione dell'Hitlum, partorisce Tuor e dopo aver lasciato il figlio in custodia presso gli abitanti di quella terra, i Sindar, si allontana per raggiungere il tumulo di \"Haudh-en-Ndengin\", nella piana dell'Anfauglith, e ivi lasciarsi morire.\nDopo molte vicissitudini, Tuor, adulto, torna in Gondolin portando un messaggio di Ulmo, compiendo i sogni profetici di Turgon, e prende in moglie Idril, figlia del re, che dar\u00e0 alla luce E\u00e4rendil.\nPochi anni dopo, quando la citt\u00e0 di Gondolin viene assediata da Morgoth, Tuor sfugge alla rovina della citt\u00e0, fuggendo con Idril e il giovane figlio."}
{"id": "490509", "revid": "110157", "url": "https://it.wikipedia.org/wiki?curid=490509", "title": "Aetingen", "text": "Aetingen (toponimo tedesco) \u00e8 una frazione di 297 abitanti del comune svizzero di Buchegg, nel Canton Soletta (distretto di Bucheggberg).\nStoria.\nFino al 31 dicembre 2013 \u00e8 stato un comune autonomo che si estendeva per 2,85\u00a0km\u00b2; il 1\u00ba gennaio 2014 \u00e8 stato accorpato agli altri comuni soppressi di Aetigkofen, Bibern, Br\u00fcgglen, Gossliwil, Hessigkofen, K\u00fcttigkofen, Kyburg-Buchegg, M\u00fchledorf e Tscheppach per formare il nuovo comune di Buchegg."}
{"id": "490510", "revid": "1711941", "url": "https://it.wikipedia.org/wiki?curid=490510", "title": "Galdor", "text": ""}
{"id": "490512", "revid": "287204", "url": "https://it.wikipedia.org/wiki?curid=490512", "title": "Dragoslav Jevric", "text": ""}
{"id": "490514", "revid": "718859", "url": "https://it.wikipedia.org/wiki?curid=490514", "title": "Jacques Chausson", "text": "L'accusa.\nChausson fu arrestato a Parigi il 16 agosto 1661 con l'accusa di avere tentato di stuprare un giovane nobile, il paggio diciassettenne Octave des Valons.\nIl processo.\nIl processo ebbe come esito una condanna per sodomia e prossenetismo di ragazzi, e la condanna a morte. La condanna fu eseguita il 29 dicembre 1661 sulla Place de Gr\u00e8ve (oggi de l'H\u00f4tel de ville), a Parigi. A Chausson fu tagliata la lingua prima del rogo, ed egli fu bruciato vivo (cio\u00e8 senza essere stato preventivamente garrotato, secondo la prassi pi\u00f9 comune e \"pietosa\"). Assieme a lui fu bruciato anche il suo complice Jacques Paulmier detto \"Fabri\".\nImportanza del processo.\nIl processo ebbe un'eco molto ampia, entrando a fare parte della manciata di \"casi esemplari\" di condanne per sodomia citate anche decenni dopo il fatto come casi noti a tutti. In occasione del rogo furono scritte numerose pasquinate, che ebbero ampia diffusione. Quello di Chausson \u00e8 uno dei processi per sodomia premoderni pi\u00f9 citati dagli storici odierni."}
{"id": "490515", "revid": "110157", "url": "https://it.wikipedia.org/wiki?curid=490515", "title": "L\u00fcterswil-G\u00e4chliwil", "text": "L\u00fcterswil-G\u00e4chliwil (toponimo tedesco) \u00e8 un comune svizzero di 315 abitanti del Canton Soletta, nel distretto di Bucheggberg. \u00c8 stato istituito nel 1995 con la fusione dei comuni soppressi di G\u00e4chliwil e L\u00fcterswil; capoluogo comunale \u00e8 L\u00fcterswil."}
{"id": "490516", "revid": "767487", "url": "https://it.wikipedia.org/wiki?curid=490516", "title": "L\u00fcterswil", "text": "L\u00fcterswil (toponimo tedesco) \u00e8 una frazione del comune svizzero di L\u00fcterswil-G\u00e4chliwil, nel Canton Soletta (distretto di Bucheggberg).\nStoria.\nFino al 1994 \u00e8 stato un comune autonomo; nel 1995 \u00e8 stato accorpato all'altro comune soppresso di G\u00e4chliwil per formare il nuovo comune di L\u00fcterswil-G\u00e4chliwil, del quale L\u00fcterswil \u00e8 capoluogo."}
{"id": "490517", "revid": "1776051", "url": "https://it.wikipedia.org/wiki?curid=490517", "title": "G\u00e4chliwil", "text": "G\u00e4chliwil (toponimo tedesco) \u00e8 una frazione del comune svizzero di L\u00fcterswil-G\u00e4chliwil, nel Canton Soletta (distretto di Bucheggberg).\nStoria.\nFino al 1994 \u00e8 stato un comune autonomo; nel 1995 \u00e8 stato accorpato all'altro comune soppresso di L\u00fcterswil per formare il nuovo comune di L\u00fcterswil-G\u00e4chliwil."}
{"id": "490519", "revid": "1711941", "url": "https://it.wikipedia.org/wiki?curid=490519", "title": "Celebr\u00edan", "text": ""}
{"id": "490520", "revid": "51984", "url": "https://it.wikipedia.org/wiki?curid=490520", "title": "Imladris", "text": ""}
{"id": "490521", "revid": "38120", "url": "https://it.wikipedia.org/wiki?curid=490521", "title": "Santuario della Madonna del Monte di Genova", "text": ""}
{"id": "490524", "revid": "767487", "url": "https://it.wikipedia.org/wiki?curid=490524", "title": "Unterramsern", "text": "Unterramsern (toponimo tedesco) \u00e8 un comune svizzero di 203 abitanti del Canton Soletta, nel distretto di Bucheggberg."}
{"id": "490525", "revid": "599013", "url": "https://it.wikipedia.org/wiki?curid=490525", "title": "Jos\u00e9 Mari", "text": "Caratteristiche tecniche.\nInizialmente seconda punta, fu poi utilizzato da Arrigo Sacchi come centravanti; nonostante la velocit\u00e0 e le doti tecniche, la sua media realizzativa fu inferiore alle aspettative.\nCarriera.\nClub.\nCresciuto nella seconda squadra del Siviglia, debutt\u00f2 tra i professionisti poco pi\u00f9 che maggiorenne. La consacrazione avvenne poi nell'Atl\u00e9tico Madrid, dove si trasfer\u00ec in seguito alla retrocessione degli andalusi; durante la gestione di Arrigo Sacchi fu lanciato come prima punta, distinguendosi per le capacit\u00e0 di finalizzazione. Il positivo comportamento nel campionato iberico gli valse, nel dicembre 1999, la chiamata del Milan. Complice anche lo scarso utilizzo da titolare, l'esperienza rossonera non fu soddisfacente; rientrato a Madrid, torn\u00f2 invece a segnare con regolarit\u00e0.\nDopo il positivo connubio col Villarreal, ormai prossimo ai trent'anni firm\u00f2 con il Betis. Difese poi i colori di Gimn\u00e0stic de Tarragona e Xerez, ritirandosi nel 2013.\nNazionale.\nVincitore dell'argento olimpico a , conta 4 presenze e una rete con la nazionale maggiore."}
{"id": "490526", "revid": "554814", "url": "https://it.wikipedia.org/wiki?curid=490526", "title": "Comunit\u00e0 LGBT", "text": "La comunit\u00e0 LGBT o comunit\u00e0 GLBT, a volte denominata anche come comunit\u00e0 gay o comunit\u00e0 arcobaleno, \u00e8 un insieme composito di organizzazioni lesbiche, gay, bisessuali, transgender, LGBT e sottoculture o anche singoli individui, uniti da un comune movimento culturale e sociale (cultura basata sul genere e sull'identit\u00e0 sessuale percepita non per forza corrispondente a quella biologica). Queste comunit\u00e0 generalmente celebrano l'orgoglio, la diversit\u00e0, l'individualit\u00e0 e la sessualit\u00e0. Attivisti e sociologi LGBT vedono la costruzione della comunit\u00e0 LGBT come un contrappeso all'eterosessismo, all'omofobia, alla bifobia, alla transfobia, al sessismo e alle pressioni conformiste che esistono nella societ\u00e0 pi\u00f9 grande. Il termine \"orgoglio\" (o pride) o talvolta \"orgoglio gay\" (gay pride) viene utilizzato per esprimere l'identit\u00e0 e la forza collettiva della comunit\u00e0 LGBT; le sfilate dell'orgoglio forniscono sia un primo esempio dell'uso sia una dimostrazione del significato generale del termine. La comunit\u00e0 LGBT \u00e8 differenziata nell'appartenenza politica e non tutte le persone lesbiche, gay, bisessuali o transgender si considerano parte della comunit\u00e0 LGBT.\nDefinizione della comunit\u00e0.\nLa parola gay \u00e8 a volte usata come generica per \"gay, lesbiche e bisessuali\" ed altri. Quindi, \"comunit\u00e0 gay\" pu\u00f2 essere un sinonimo di \"comunit\u00e0 LGBT\". In ogni caso, generalizzare se non ci si riferisce a s\u00e9 stessi o a qualcuno che si \u00e8 certi non lo ritenga tale, potrebbe venir considerato scortese. In altri casi ci si pu\u00f2 voler riferire ai soli uomini gay. Si possono anche identificare molte \"sotto comunit\u00e0\", come la \"comunit\u00e0 lesbica\", la \"comunit\u00e0 bisessuale\", la \"comunit\u00e0 transessuale\" e cos\u00ec via.\nAlcune persone intendono \"comunit\u00e0 gay\" per \"popolazione gay\".\nCi sono certamente minoranze culturali sessuali all'interno della stessa comunit\u00e0 gay. Ma ci sono anche persone nella popolazione che non sono divise in culture. Specialmente nei gay village, la rete sociale di molte persone LGBT \u00e8 fortemente concentrata dentro la popolazione LGBT. Ma altre persone sono completamente, geograficamente o socialmente, isolate dalle altre persone LGBT, oppure non sentono che le relazioni con i loro amici LGBT siano diverse da quelle che hanno con i loro amici eterosessuali.\nCos\u00ec \u00e8 possibile concepire un'universalit\u00e0 o una locale cultura LGBT o una rete sociale, ma che non necessariamente include tutte le persone LGBT della zona. Vi \u00e8 anche una potenziale distinzione che deve essere fatta tra una rete sociale e una rete sessuale (un universo di possibili partner sessuali).\nAlcuni mettono in discussione la condivisione di una comunit\u00e0 con persone che non si ha mai conosciuto, altri ritengono che tutte le persone LGBT facciano parte di una comunit\u00e0 globale in una maniera o nell'altra.\nLa cultura comune generalmente celebra l'orgoglio gay, la diversit\u00e0, l'individualit\u00e0, e la sessualit\u00e0. Molti partecipanti lo trovano un rinfrescante antidoto all'odio, alla discriminazione, all'omofobia, alle attitudini negative, e alle pressioni conformiste che essi qualche volta incontrano nella societ\u00e0.\nL'attivismo politico \u00e8 anche molto comune, specialmente tra LGBT, liberali, e partiti liberali (ma vi sono, di sicuro, persone LGBT di ogni pensiero politico, come, negli Stati Uniti, i Log Cabin Republicans).\nDiritti umani e legali.\nLe comunit\u00e0 gay e lesbiche rappresentano una componente sociale della comunit\u00e0 globale che secondo molti \u00e8 discriminata dal punto di vista dei diritti civili. &lt;br&gt;\nLe attuali lotte della comunit\u00e0 gay vengono largamente supportate dalla globalizzazione e dalle associazioni per la tutela dei diritti civili. In particolar modo, negli Stati Uniti d'America, dopo essere stati esposti ad attitudini pi\u00f9 progressiste in Europa nel corso della seconda guerra mondiale, molti uomini decisero di raggrupparsi nelle citt\u00e0 piuttosto che far ritorno alle campagne. Questo tipo di comunit\u00e0 diventeranno presto politicamente attive nel movimento per i diritti omosessuali, dando anche origine a incidenti come quello di Stonewall. Oggi molte citt\u00e0 ospitano centri comunitari per gay e lesbiche. Universit\u00e0 in tutto il mondo offrono centri di supporto per studenti LGBT, ed esistono anche associazioni internazionali per gay e lesbiche. La Human Rights Campaign, Lambda Legal, l'Empowering Spirits Foundation, e GLAAD difendono le persone LGBT su una vasta gamma di problemi negli Stati Uniti. C'\u00e8 anche un'associazione internazionale di lesbiche e gay. Nel 1947, quando il Regno Unito adott\u00f2 la Dichiarazione universale dei diritti umani (DUDU), gli attivisti LGBT aderirono al concetto di diritti uguali e inalienabili per tutte le persone, indipendentemente dalla loro razza, genere o orientamento sessuale. La dichiarazione non menziona specificamente i diritti degli omosessuali, ma discute l'uguaglianza e la libert\u00e0 dalla discriminazione. Nel 1962, Clark Polak si un\u00ec alla Janus Society di Filadelfia, in Pennsylvania. Solo un anno dopo, divenne presidente. Nel 1968, annunci\u00f2 che la societ\u00e0 avrebbe cambiato il loro nome in societ\u00e0 di riforma della legge omosessuale; \"Gli omosessuali sono ora disposti a volare con i loro colori\" (Stewart, 1968).\nMatrimoni.\nIn alcune parti del mondo i diritti delle unioni civili o del matrimonio sono stati estesi a gay e lesbiche.&lt;br&gt;\nIl matrimonio riveste grande importanza quando i due partner sono di nazionalit\u00e0 diversa. Senza il matrimonio od un equivalente valido per l'immigrazione, una coppia od occasionalmente anche una famiglia pu\u00f2 essere divisa a causa del sesso delle persone coinvolte.\nI sostenitori del matrimonio omosessuale citano una serie di benefici negati a persone che non possono sposarsi, tra cui immigrazione, assistenza sanitaria, eredit\u00e0 e diritti di propriet\u00e0, e altri obblighi e tutele familiari, come motivi per cui il matrimonio dovrebbe essere esteso alle coppie dello stesso sesso. Gli oppositori del matrimonio omosessuale all'interno della comunit\u00e0 gay sostengono che la lotta per ottenere questi benefici attraverso l'estensione dei diritti matrimoniali alle coppie dello stesso sesso privatizza i benefici (ad es. l'assistenza sanitaria) che dovrebbero essere messi a disposizione delle persone indipendentemente dal loro stato di relazione. Inoltre sostengono che il movimento matrimoniale omosessuale all'interno della comunit\u00e0 gay discrimina le famiglie composte da tre o pi\u00f9 partner intimi. L'opposizione al movimento del matrimonio omosessuale all'interno della comunit\u00e0 gay non dovrebbe essere confusa con l'opposizione proveniente da altre persone non LGBT.\nMedia.\nLa comunit\u00e0 gay e lesbica contemporanea trova uno spazio crescente e complesso tra i media americani e dell'Europa occidentale. La comunit\u00e0 \u00e8 stata inquadrata come un possibile target per alcuni prodotti, dal momento che molte coppie hanno un doppio reddito ma sono senza figli.&lt;br&gt;\nNonostante questo, gay e lesbiche sono spesso ritratti negativamente in televisione, nei film e negli altri media. Si riscontra una diffusa censura sull'argomento nei programmi destinati ai bambini, e se affronta l'argomento, quasi inevitabilmente ne nascono controversie. Gli omosessuali sono spesso additati come simbolo della decadenza dei costumi, e molte organizzazioni LGBT hanno lo scopo di rappresentare e difendere la comunit\u00e0 gay.\nSalute.\nDiscriminazione e salute mentale.\nIn uno studio del 2001 che esaminava le possibili cause profonde dei disturbi mentali nelle persone lesbiche, gay e bisessuali, Cochran e la psicologa Vickie M. Mays, dell'Universit\u00e0 della California, esplorarono se la discriminazione in corso alimentasse ansia, depressione e altri problemi di salute mentale legati allo stress tra le persone LGB. Gli autori riscontrarono una forte evidenza di una relazione tra le due cose. Il gruppo confront\u00f2 il modo in cui 74 intervistati LGB e 2.844 eterosessuali valutassero la vita e le esperienze quotidiane con discriminazioni come non essere assunti per un lavoro o vedersi negati un prestito bancario, nonch\u00e9 sentimenti di discriminazione percepita. Gli intervistati LGB riportarono tassi pi\u00f9 elevati di discriminazione percepita rispetto agli eterosessuali in ogni categoria correlata alla discriminazione, secondo il gruppo. Tuttavia, mentre i giovani gay sono considerati a maggior rischio di suicidio, una recensione della letteratura pubblicata sulla rivista \"Adolescence\" afferma: \"Essere gay dentro e fuori di s\u00e9 non \u00e8 la causa dell'aumento del suicidio\". Piuttosto, la revisione rileva che i risultati di studi precedenti suggerivano che, \"... i tentativi di suicidio erano significativamente associati con fattori di stress psicosociale, tra cui non conformit\u00e0, non consapevolezza, omosessualit\u00e0, mancanza di sostegno, abbandono scolastico, problemi familiari, tentativi di suicidio di conoscenti, essere senzatetto, l'abuso di sostanze e altri disturbi psichiatrici. Alcuni di questi fattori di stress sono anche vissuti da adolescenti eterosessuali, ma si dimostr\u00f2 che fossero pi\u00f9 diffusi tra gli adolescenti LGB.\""}
{"id": "490528", "revid": "729019", "url": "https://it.wikipedia.org/wiki?curid=490528", "title": "Guglielmo Embriaco", "text": "Biografia.\nNacque a Genova e visse fra la seconda met\u00e0 dell'XI e la prima del XII secolo.\nL'appellativo \"testadimaglio\" (\"caputmallei\") gli deriv\u00f2 dalla fama di guerriero indomito e per la sua probabile forza fisica.\nGuerriero e mercante.\nGuerriero (\"miles christianus\") e mercante (\"januensis ergo mercator\") al tempo stesso: questo fu, secondo gli storici, Embriaco, condottiero destinato a diventare capostipite di una prestigiosa dinastia genovese che avrebbe partecipato per lunghi decenni al governo cittadino e guadagnato diritto di signor\u00eca per concessione di Bertrando di Saint-Gilles sulla citt\u00e0-porto fenicia di Byblos (o Gibelletto), sulla costa del Libano.\nNon disgiunse mai il suo impegno in nome della Chiesa di Genova \u2014 con la quale la nascente oligarchia che avrebbe governato la citt\u00e0 per quasi ottocento anni, della quale Embriaco faceva parte, doveva pur sempre fare i conti \u2014 e il profitto personale o quantomeno \"familiare\", ma anche quello della citt\u00e0 sotto la cui bandiera compiva le proprie spedizioni, una citt\u00e0 destinata a confermarsi nell'arco di pochi decenni come unica e vera e propria porta sul mar Mediterraneo.\nIn Terra Santa.\nNel 1099 Guglelmo Embriaco, detto \u201cCaput mallei\u201d insieme al fratello Primo Embriaco, arm\u00f2 due galere, l\u2019Embriaga e la Grifona e, con circa 200 genovesi fra marinai, soldati e balestrieri, salp\u00f3 alla volta di Giaffa.\nAccortosi dell\u2019arrivo di una numerosa flotta musulmana, sbarc\u00f3 nel porto della citt\u00e0, fece smontare letteralmente le navi, travestendosi da mercante in carovana percorre 20 chilometri che lo separano da Gerusalemme.\nGiunto al campo crociato si fa ricevere da Goffredo di Buglione, comandante delle forze cristiane e, in cambio di un cospicuo bottino, promette di conquistare la citt\u00e0 con i suoi 200 genovesi laddove non erano riusciti gli alleati in oltre 10\u2019000 uomini.\nFra l\u2019ilarit\u00e0 generale con il legname delle navi fece alzare delle torri alte quaranta metri, le ricopr\u00ec di pece come collante e per renderle viscide, e le posizion\u00f2 sul lato sud della cerchia, da lui ritenuto il pi\u00f9 debole.\nSopra le torri, mentre le catapulte Genovesi devastavano le mura, i balestrieri degli Embriaci scagliavano i loro terribili dardi di ogni tipo.\nEmbriaco guid\u00f3 l\u2019assalto decisivo, scalando per primo le mura e terrorizzando i nemici con un manipolo d\u2019assalto.\nGerusalemme fu conquistata e i Genovesi consegnarono le chiavi della citt\u00e0 a Baldovino di Fiandra primo re cristiano del Regno latino.\nGoffredo di Buglione mantenne il patto e i genovesi scelsero per primi il bottino, prendendo un fondaco, un pozzo, una piazza, una chiesa, trenta case e un terzo del bottino di tutta la citt\u00e0 .\nSull\u2019architrave del Santo Sepolcro venne inciso a lettere d\u2019oro \u201cPraepotens Genuensium Praesidium\u201d (\u201cGrazie allo strapotere dei genovesi\u201d) a memoria dell\u2019incredibile impresa dei Genovesi.\nTra i numerosi tesori che Guglielmo porter\u00e0 in patria, il Sacro Catino, a quell\u2019epoca e per secoli ritenuto il Santo Graal e le ceneri del Battista, entrambi conservati in S. Lorenzo, a Genova.\nA riconoscimento del prestigio acquisito, per decreto consolare, tutte le torri cittadine verranno mozzate, in modo che nessuna superi in altezza quella del condottiero.\nLe gesta di Embriaco a Cesarea (1101) sono state immortalate da Caffaro di Rustico da Caschifellone, in apertura dei suoi celebri Annali iniziati a scrivere intorno alla met\u00e0 del XII secolo, e poi anche da Torquato Tasso nella \"Gerusalemme liberata\". In un altro testo storico dello stesso Caffaro \u2014 la \"Lyberatio civitatum Orientis\" \u2014 vengono invece esaminate pi\u00f9 dettagliatamente le vicende storiche che portarono i membri della dinastia degli Embriaci al controllo \u2014 \"per un tempo prefissato di vent'anni\" \u2014 della citt\u00e0 di Biblo. Va ricordato che Caffaro \u2014 navigatore e guerriero prima che storico e analista \u2014 era stato compagno d'armi e di navigazione in numerose imprese di conquista di citt\u00e0 della costa orientale del Mar Mediterraneo, fino alle porte del Bosforo."}
{"id": "490529", "revid": "7", "url": "https://it.wikipedia.org/wiki?curid=490529", "title": "Guglielmo Embriaco Testadimaglio", "text": ""}
{"id": "490530", "revid": "51984", "url": "https://it.wikipedia.org/wiki?curid=490530", "title": "Plutocratica", "text": ""}
{"id": "490531", "revid": "7", "url": "https://it.wikipedia.org/wiki?curid=490531", "title": "Balestrieri Genovesi", "text": ""}
{"id": "490539", "revid": "116087292", "url": "https://it.wikipedia.org/wiki?curid=490539", "title": "Sacro Catino", "text": "Il Sacro Catino \u00e8 un manufatto conservato a Genova nel Museo del Tesoro della cattedrale di San Lorenzo; la tradizione lo vuole l'autentico Santo Graal, ovvero il simulacro del piatto usato da Ges\u00f9 Cristo durante l'Ultima Cena, portato a Genova dopo la Prima crociata da Guglielmo Embriaco. \nL'oggetto.\nIl catino \u00e8 un vaso esagonale di materiale trasparente verde brillante. Nel tempo in cui venne portato a Genova si credette che fosse di smeraldo. Il Sacro Catino fin\u00ec in frantumi durante la sua permanenza in Francia e fu oggetto di vari restauri: il primo nel 1908, nel 1951, e infine nel 2017.\nLo studio dell'oggetto realizzato durante il periodo di presenza in Francia da parte dell'Acad\u00e9mie des sciences dell'Institut de France stabil\u00ec che si trattava di cristallo bizantino e non di smeraldo. Gli studi seguenti avrebbero postdatato l'opera ritenendola un manufatto islamico del IX-X secolo.\nTra storia e leggenda.\nLa fonte di questa credenza \u00e8 Jacopo da Varagine, il quale racconta nella Cronaca Genovese che, durante la prima Crociata (XI secolo), i soldati genovesi al comando di Guglielmo Embriaco parteciparono alla presa della citt\u00e0 di Cesarea (1101), entrando in possesso di quello che si riteneva fosse il piatto dell'Ultima Cena di Ges\u00f9.\nL'arcivescovo Guglielmo di Tiro scrive nella seconda met\u00e0 del XII secolo che i crociati avrebbero trovato in un tempio costruito da Erode il Grande il piatto di smeraldo e lo avrebbero comprato a caro prezzo. Lo rivendettero a caro prezzo ugualmente.\nAll'inizio del XIV secolo il cardinale Luca Fieschi ottenne il Catino in pegno del prestito di 9500 lire da lui fatto alla Compagna Comunis che nel 1327 riscatt\u00f2 il Catino e stabil\u00ec che in avvenire non potesse pi\u00f9 essere impegnato n\u00e9 portato fuori dalla sacrestia della cattedrale.\nJean Le Meingre detto Boucicault, governatore francese di Genova, nel 1409 ne avrebbe tentato il furto. Nel 1470 Anselmo Adorno lo descrive con precisione, anche se poi lo confonde con il piatto nel quale era stata posta la testa del Battista, anch'esso conservato in San Lorenzo.\nAlla fine del Quattrocento si sparse la voce che anche Venezia stesse tentando la sottrazione. Nel 1522 l'esercito dell'imperatore Carlo V saccheggi\u00f2 Genova, ma non riusc\u00ec ad impossessarsi del tesoro della Cattedrale sia per la resistenza dei preti sia perch\u00e9 la Repubblica di Genova pag\u00f2 1000 ducati al capitano che assediava la sacrestia.\nNel 1726 Gaetano di Santa Teresa lo dice alto otto once genovesi (16 cm) mentre quello esposto oggi \u00e8 alto soltanto 9\u00a0cm. Ci\u00f2 ha fatto pensare a qualcuno che per impedirne il furto ne sarebbe stata fatta una copia con delle misure diverse.\nQuando Genova fu conquistata dai francesi guidati da Napoleone Bonaparte il piatto fu portato a Parigi nel 1806 e, quando il 14 giugno 1816 fu restituito, ritorn\u00f2 a Genova rotto in 10 pezzi, di cui uno mancante.\nNel 2017, il \"vaso di smeraldo\" \u00e8 stato restituito alla citt\u00e0 nel suo colore trasparente, dopo il restauro eseguito dall'Opificio delle Pietre Dure di Firenze. Secondo L. Ciatti, protagonista del restauro attribuito a Daniele Angellotto Nel 1800, fu per la prima volta avanzata l'ipotesi che esso non fosse ricavato da un enorme smeraldo naturale, ma che si trattasse di un semplice vaso di vetro verde, una materia priva di valore economico."}
{"id": "490540", "revid": "125416227", "url": "https://it.wikipedia.org/wiki?curid=490540", "title": "Legenda Aurea", "text": "La Legenda Aurea (spesso italianizzata per assonanza in Leggenda Aurea con evidente slittamento di significato) \u00e8 una raccolta medievale di biografie agiografiche composta in latino da Jacopo da Varazze (o da Varagine), frate domenicano e vescovo di Genova. Fu compilata a partire circa dall'anno 1260 fino alla morte dell'autore, avvenuta nel 1298. L'opera costituisce ancora oggi un riferimento indispensabile per interpretare la simbologia e l'iconografia inserite in opere pittoriche di contenuto religioso.\nDiffusione.\nL'opera ebbe un'ampia diffusione e un cospicuo seguito fino al XVII secolo. Sopravvivono circa 1400 codici manoscritti dell'opera, a testimonianza della sua enorme diffusione nel Medioevo, inferiore solo alla Bibbia, e della sua grande influenza culturale. La \"Legenda Aurea\" fu presto tradotta in volgare. Per il Medioevo ci sono rimaste dieci edizioni in italiano, diciotto in alto-tedesco, sette in basso tedesco, diciassette in francese, quattro in inglese, tre in ceco, dieci in olandese. Altrettanto ampio fu il successo delle versioni a stampa, con quarantanove versioni fra il 1470 e il 1500, ventotto fra il 1500 e il 1530 e tredici fra il 1531 e il 1560.\nSolo nel secolo successivo, con gli studi storiografici dei padri bollandisti, l'intero genere dei leggendari medievali fu screditato e con essi anche la \"Legenda Aurea\" venne dimenticata.\nMolti artisti s'ispirarono alla \"Legenda Aurea\" per le loro opere. Tra questi vi fu Giotto con la Cappella degli Scrovegni a Padova, Piero della Francesca nelle \"Storie della Vera Croce\" nella basilica di San Francesco ad Arezzo e Vittore Carpaccio nel ciclo pittorico Storie di Sant'Orsola commissionata dalla scuola devozionale veneziana nominata come la martire per la loro cappella (oggi conservata alla Gallerie dell'Accademia). Per la scuola La \"Legenda\" costitu\u00ec anche fonte di riferimento per la redazione del Cursor Mundi.\nL'edizione critica pi\u00f9 recente \u00e8 quella pubblicata nel 1998 (riedita nel 2007 con traduzione italiana e commento dei singoli capitoli) per le cure di Giovanni Paolo Maggioni. In precedenza si utilizzava il testo stabilito da Graesse (Lipsia 1846).\nNatura e contenuto dell'opera.\nL'opera appartiene al genere della agiografia. L'autore raccolse in un \"santorale\" organizzato secondo l'anno liturgico le vite di pi\u00f9 di centocinquanta santi, privilegiando i santi antichi, ma senza trascurare la sua epoca. Le vite dei santi sono intercalate da una trentina di capitoli dedicati alle principali feste cristologiche, mariane e liturgiche, pi\u00f9 alcuni racconti legati alla Leggenda della Vera Croce.\nSecondo Jacques Le Goff, l'originalit\u00e0 dell'opera consiste nella capacit\u00e0 di intrecciare il tempo liturgico (ciclo annuale) con quello lineare della successione dei santi (tempo santorale, in quanto i santi stessi diventano marcatori del tempo) e con quello escatologico, nel quale l'umanit\u00e0 si dirige verso il Giudizio Universale. In sintesi, \"il nostro domenicano vuole mostrare come solo il cristianesimo ha saputo strutturare e sacralizzare il tempo della vita umana per condurre l'umanit\u00e0 alla salvezza\".\nLe fonti utilizzate furono principalmente i leggendari dei domenicani Giovanni da Mailly e Bartolomeo da Trento. Il metodo seguito fu quello dell\"'abbreviatio\".\nI santi delle storie (secondo l'edizione Graesse, Lipsia 1850).\nLa \"Legenda\" \u00e8 composta da pi\u00f9 di duecento capitoli, uno per ogni santo. I primi 182 capitoli furono redatti da Jacopo da Varazze, mentre i restanti furono opera di continuatori successivi."}
{"id": "490542", "revid": "1060", "url": "https://it.wikipedia.org/wiki?curid=490542", "title": "Leggenda Aurea", "text": ""}
{"id": "490543", "revid": "1060", "url": "https://it.wikipedia.org/wiki?curid=490543", "title": "Legenda aurea", "text": ""}
{"id": "490544", "revid": "1060", "url": "https://it.wikipedia.org/wiki?curid=490544", "title": "Leggenda aurea", "text": ""}
{"id": "490548", "revid": "253269", "url": "https://it.wikipedia.org/wiki?curid=490548", "title": "Richard Attenborough", "text": "Tra i pi\u00f9 celebri volti del cinema britannico della sua generazione, durante la sua carriera Attenborough vinse due Premi Oscar per il suo capolavoro \"Gandhi\" del 1982 che si aggiudic\u00f2 complessivamente otto statuette; a questi si aggiungono numerosi altri riconoscimenti tra cui tre Golden Globes, quattro Premi BAFTA e tre David di Donatello. Tra le sue \"performances\" pi\u00f9 famose figurano quelle nei film \"La grande fuga\" (1963), \"Cannoni a Batasi\" (1964), \"Il volo della fenice\" (1965), \"Quelli della San Pablo\" (1966) e \"Il favoloso dottor Dolittle\" (1967) mentre le sue ultime interpretazioni pi\u00f9 note al grande pubblico sono quelle del miliardario John Hammond in \"Jurassic Park\" (1993) e \"Il mondo perduto - Jurassic Park\" (1997), e quello di Babbo Natale in \"Miracolo nella 34\u00aa strada\" (1994). \nRichard Attenborough fu anche presidente della prestigiosa Royal Academy of Dramatic Art e della British Academy of Film and Television Arts, organizzazione che assegna annualmente i Premi BAFTA. \nBiografia.\nFrequent\u00f2 la Wyggeston Grammar School per ragazzi in Leicester, dove suo padre era rettore universitario. Aveva due fratelli minori: David, noto documentarista e regista specializzato nella divulgazione naturalistica, e John, che fece carriera nel settore automobilistico. Ben presto si appassion\u00f2 al teatro e vinse una borsa di studio per frequentare la Royal Academy of Dramatic Arts.\nIn teatro debutt\u00f2 nel 1941 con \"Ah, Wilderness!\", recitando in seguito in \"Piccole volpi\" (1942) e \"Brighton Rock\" (1943), che quattro anni pi\u00f9 tardi interpreter\u00e0 anche nella trasposizione cinematografica.\nIl cinema e la carriera da regista.\nLa sua carriera cinematografica inizi\u00f2 nel 1942 con il ruolo di un marinaio disertore in \"Eroi del mare\", personaggio che caratterizz\u00f2 per molti anni la sua immagine permettendogli di interpretare parti di spia o codardo in film come \"London Belongs to Me\" (1948), \"Morning Departure\" (1950), nonch\u00e9 il ruolo di un giovane gangster psicopatico nel film \"Brighton Rock\" (1947), tratto dalla novella di Graham Greene, interpretazione assai apprezzata dalla critica. Durante la seconda guerra mondiale, Attenborough serv\u00ec nella RAF come sottufficiale.\nNegli anni cinquanta ritorn\u00f2 trionfalmente al teatro, lavorando in alcune produzioni del West End come \"Trappola per topi\" (1952), dalla novella di Agatha Christie, e \"Dio non \u00e8 qui per prestiti\", tratto dal teatro surreale di Victor Hogton. Nel 1983 vinse due premi Oscar per il film \"Gandhi\", segnatamente miglior film e miglior regista, consacrandosi cos\u00ec non solo come attore ma anche per il suo lavoro dietro la macchina da presa, a cui si era dedicato dai tardi anni settanta.\nNegli anni 80's ispir\u00f2 il personaggio (che a sua volta fu ispirato dal suo personaggio in \"Cannoni a Batasi\" del 1964) del maggiordomo e factotum inglese Jonathan Quayle Higgins III, ex sergente maggiore della British Army, che si avvale anche dell'aiuto dei suoi \"ragazzi\", due dobermann bene addestrati, Zeus e Apollo per mandare avanti la tenuta hawaiiana di Oahu in Magnum P.I..\nNei primi anni novanta torn\u00f2 al cinema dopo una lunga assenza interpretando il miliardario John Hammond nel kolossal \"Jurassic Park\" (1993), diretto da Steven Spielberg. Riprender\u00e0 il ruolo anche nel sequel \"Il mondo perduto - Jurassic Park\" (1997).\nVita privata.\nSposato dal 1945 con l'attrice inglese Sheila Sim, nel 1951 i due si trasferirono in una casa su Richmond Green a Londra. La coppia ebbe tre figli: Jane Holland, Michael John e Charlotte.\nIl 26 dicembre 2004, la figlia maggiore della coppia, Jane Holland, la suocera di lei Jane e la nipote quindicenne Lucy persero la vita nel terremoto e maremoto dell'Oceano Indiano che colp\u00ec Khao Lak in Thailandia. Altri due nipoti sopravvissero invece allo tsunami: Samuel Holland, rimasto illeso, e Alice Holland, che sub\u00ec invece gravi lesioni agli arti inferiori. Attenborough descrisse il Boxing Day del 2004 come \"il giorno peggiore della mia vita\".\nMichael John, sposato con l'attrice Karen Lewis, con la quale ha avuto due figli, \u00e8 regista e direttore creativo del Teatro Almeida di Londra. Charlotte, madre di tre figli, \u00e8 anch'essa un'attrice.\nDal 1950 Attenborough collezionava ceramiche di Picasso e nel 2007 pi\u00f9 di 100 pezzi vennero esposti al \"New Walk Museum and Art Gallery\" di Leicester. La mostra fu dedicata ai suoi familiari scomparsi a seguito dello tsunami.\nNel 2008, in collaborazione con il suo socio di lunga data, Diana Hawkins, pubblic\u00f2 un'autobiografia informale, \"Entirely Up to You, Darling\". Nell'agosto dello stesso anno Attenborough fu ricoverato in ospedale per problemi cardiaci e fu sottoposto all'impianto di un pacemaker. Nel 2011 il fratello minore (e noto documentarista) David ne annunci\u00f2 il ritiro definitivo dalle scene.\nMorte.\nLord Attenborough trascorse gli ultimi mesi a Londra, in una struttura per attori anziani insieme alla moglie Sheila Sim. Era costretto su una sedia a rotelle da circa sei anni, dopo una brutta caduta. Mor\u00ec il 24 agosto 2014, all'et\u00e0 di 90 anni. Il suo corpo venne in seguito cremato, e le sue ceneri sono sepolte nella chiesa parrocchiale di \"St Mary Magdalene\" a Richmond upon Thames.\nDoppiatori italiani.\nNelle versioni in italiano, Attenborough \u00e8 doppiato da:\nPremi e riconoscimenti.\nRegista.\nPremi Oscar\nGolden Globe\nDavid di Donatello"}
{"id": "490550", "revid": "695564", "url": "https://it.wikipedia.org/wiki?curid=490550", "title": "Sludge metal", "text": "Lo sludge metal o sludge doom metal (letteralmente \"metal del fango\") \u00e8 una forma di musica heavy metal generalmente considerata come una fusione fra il doom metal, lo stoner metal, il southern rock e l'hardcore punk. I Melvins sono indicati tra i principali pionieri del genere, . Lo sludge si \u00e8 diffuso principalmente nella parte meridionale degli Stati Uniti, in zone come New Orleans.\nIl termine \"sludge\" viene comunemente usato per indicare le sostanze di scarto derivate dal trattamento dei liquidi fognari, o comunque di liquidi di lavorazione. Si pu\u00f2 facilmente intuire come le atmosfere di questo genere siano malsane e disturbanti, di certo poco accessibili e difficilmente commerciabili.\nI ritmi lenti ed estremamente pesanti del doom metal sono uniti alla rabbia ed alla voce urlata dell'hardcore punk ed alle sonorit\u00e0 stoner metal, con cui condivide le atmosfere sporche e oppressive, ma dal quale si distacca per le visioni distorte e malate delle tematiche, laddove lo stoner \u00e8 invece pi\u00f9 positivo o meno estremo. Un'altra pesante influenza della maggior parte delle band sludge sono i Black Sabbath, di cui vengono spesso mutuati i riff cadenzati e le atmosfere apocalittiche.\nIl genere \u00e8 fortemente influenzato dal southern rock, soprattutto nelle band provenienti dalla Louisiana come i Thou (ma anche nei Corrosion of Conformity della Carolina del Nord) ed in molte band del Texas.\nCaratteristiche.\nLe chitarre e i bassi sono pesantemente distorti, in fiumi di riff oppressivi e di feedback. La batteria \u00e8 fortemente ispirata all'hardcore punk, con ritmiche tipiche del genere che vanno a miscelarsi a rallentamenti caratteristici del doom.\nLa voce \u00e8 gridata come nell'hardcore punk; i testi hanno temi sociologici o politici, con toni aggressivi e di rifiuto verso l'oppressione, critiche verso la societ\u00e0, con discrete dosi di cinismo.\nVarianti.\nSouthern sludge metal.\n\u00c8 il tipo di sludge metal considerato pi\u00f9 tradizionale, pi\u00f9 vicino a sonorit\u00e0 southern appunto, ed \u00e8 la forma pi\u00f9 pura del genere.\nLa citt\u00e0 di New Orleans ha visto la nascita di molte delle band pi\u00f9 conosciute, come Crowbar, Down e Acid Bath.\nSludgecore.\nCaratterizzato da distorsioni ai limiti del \"noise\", con tempi pi\u00f9 lenti e testi ancor pi\u00f9 estremi, questo genere \u00e8 quello che riscontra pi\u00f9 sonorit\u00e0 hardcore punk e che trattano di temi come misoginia, droga e malattie mentali. Gli Eyehategod sono da considerare tra le principali band del sottogenere. Altri gruppi da annoverare sono i Godflesh e i Grief. A partire dagli anni '10 del 2000 si \u00e8 sviluppata una nuova ondata di gruppi sludgecore, fortemente influenzata anche dal metalcore e dal doom metal, , e altri influenzati dal nu metal vecchia scuola di Korn e Mudvayne e dal post-metal dei Neurosis, o ancora dall'hardcore punk e dal deathcore oltre che dalla psichedelia, dalla new wave e dal death metal. \nAtmospheric sludge metal.\nEsso usa elementi atmosferici (occasionalmente quasi \"ambient\") e che rappresenta la corrente pi\u00f9 vicina al doom metal; i testi sono meno aggressivi e pi\u00f9 orientati alla filosofia ed alla spiritualit\u00e0. I Pelican sono fra i precursori di questo stile. \u00c8 spesso associato alla corrente del post-metal, con gruppi come gli Isis a fare da ponte.\nPsychedelic sludge metal.\nNato dalla fusione con elementi della musica psichedelica all'interno del pesante sound sludge, esso \u00e8 rappresentato maggiormente dalla band italiana Ufomammut.\nDrone sludge metal.\nDominato dai ritmi estremamente lenti caratteristici del drone metal, \u00e8 una delle facce pi\u00f9 pesanti e underground del metal estremo, vantando anche l'utilizzo di un'ampia gamma di effetti per strumenti e voce, prendendo anche spunto da sonorit\u00e0 \"noise\". "}
{"id": "490556", "revid": "1442080", "url": "https://it.wikipedia.org/wiki?curid=490556", "title": "Psicoanalisi intersoggettiva", "text": "La psicoanalisi intersoggettiva \u00e8 una forma di psicoanalisi relazionale nella quale il concetto di intersoggettivit\u00e0 occupa un posto importante se non centrale. Pur non costituendo una vera e propria scuola si configura pi\u00f9 concretamente come una moderna corrente del pi\u00f9 vasto pensiero psicoanalitico. Ad essa appartengono tutti quegli psicoanalisti da pi\u00f9 parti definiti a torto o a ragione intersoggettivisti. La maggioranza di questi psicoanalisti lavora negli Stati Uniti, ma la loro influenza si sta facendo sentire sempre pi\u00f9 in nuovi apporti alla riflessione psicoanalitica provenienti da altre parti del mondo.\nStoria.\nLa rivoluzione relazionale in psicoanalisi.\n si \u00e8 svolta ed \u00e8 ancora in atto una svolta nel modo di teorizzare l'esperienza psicoanalitica che taluni per la sua radicalit\u00e0 hanno battezzato con il nome di \"rivoluzione relazionale\" e che consiste principalmente nel sostituire le teorizzazioni dell'esperienza psicoanalitica che facevano perno sul concetto di \"pulsione\" con un nuovo paradigma che fa invece perno su quello di \"relazione\".\nLa conquista di questo posto centrale da parte del concetto di relazione nell'elaborazione teorica psicoanalitica dovrebbe sventare sin dall'inizio che possano essere misconosciuti i fondamenti sociali e interattivi degli accadimenti psicoanalitici.\nReferenti teorici, iniziatori ed esponenti principali.\nSviluppatasi soprattutto a partire dagli anni '80, comprende tra i suoi maggiori rappresentanti:\nPensiero.\nLa concezione relazionale della mente.\nLa teoria psicoanalitica di cui si fanno assertori si caratterizza per la loro affermazione circa la concezione della mente relazionale: la mente si sviluppa solo all'interno di relazioni, non \u00e8 concepibile un'idea della mente come monade. Da qui anche il riferirsi all'insieme dei loro studi e ricerche come \"Psicoanalisi Relazionale\".\nUna revisione del concetto di inconscio.\nPur non negando la validit\u00e0 del concetto di inconscio che \u00e8 il cardine del pensiero psicoanalitico sin dalle sue origini e che \u00e8 ci\u00f2 che contraddistingue la psicologia psicoanalitica propriamente detta da altri sistemi di pensiero psicologici, ritengono tuttavia che l'immagine dell'inconscio elaborata da Freud risente ancora di una concezione della mente d'influenza cartesiana. Per gli intersoggettivisti anche l'inconscio \u00e8 relazionale, il che significa che nasce nella relazione, \u00e8 un prodotto della relazione e rimanda costantemente alla relazione. Questa nuova impostazione dovrebbe sventare una possibile reificazione dell'inconscio in quanto, all'interno di una concezione relazionale della mente, sarebbe contraddittorio concepirlo come un oggetto reale.\nLa critica del \"mito della mente isolata\".\nLa critica del mito della mente isolata \u00e8 rivolta non solo ma soprattutto alla psicoanalisi classica, o meglio a quel che di essa ancora rimane dopo le revisioni teoriche operate negli anni dalla psicologia psicoanalitica dell'Io prima e poi dalla psicoanalisi delle relazioni oggettuali.&lt;br&gt;\nEssi partendo da una critica radicale, a livello sia teorico che pratico, di quello che considerano soltanto un mito, definito \"mito della mente isolata\", mettono l'accento soprattutto ai vissuti relativi al transfert e al controtransfert del paziente e dell'analista, ovvero i due termini della relazione psicoanalitica che considerano di primaria importanza rispetto ad ogni altra considerazione psicoanalitica. Nello stesso tempo il criterio operativo che adottano \u00e8 relativo appunto all'intersoggettivit\u00e0 che emerge e si dispiega in questa relazione duale ch'essi cercano di risvegliare e di promuovere senza pi\u00f9 alcuna delle vecchie preoccupazioni di oggettivit\u00e0 e pretese di scientificit\u00e0 tipiche della psicoanalisi delle origini e risalenti allo stesso Sigmund Freud, che mirava a un allineamento della disciplina psicoanalitica verso il metodo scientifico.&lt;br&gt;\nQuesta critica al mito della mente isolata \u00e8 ci\u00f2 che li ha caratterizzati principalmente rispetto ad altre scuole e correnti della psicoanalisi pi\u00f9 recente e che li ha fatti conoscere presso un pi\u00f9 vasto pubblico.&lt;br&gt;\nStoricamente gli intersoggettivisti rinvengono nel filosofo francese Cartesio e nella sua peculiare concezione della mente il momento in cui tale mito si origina e comincia a propagarsi facendo proseliti anche al giorno d'oggi. Il dualismo gnoseologico e ontologico che ne deriva \u00e8 una inevitabile conseguenza di una concezione della mente non relazionale.&lt;br&gt;\nDal punto di vista filosofico l'orientamento intersoggettivista in psicoanalisi risente del pensiero filosofico ermeneutico e in particolare dell'ermeneutica ontologica di Hans-Georg Gadamer, che affonda le sue radici nella fenomenologia di Edmund Husserl ma soprattutto di Martin Heidegger e di Merleau-Ponty.\nL'intersoggettivit\u00e0 radicale.\nIn Italia il concetto di intersoggettivit\u00e0 \u00e8 anche il cardine del pensiero psicoanalitico e filosofico della psicoanalista di formazione junghiana Silvia Montefoschi. Tuttavia nel quadro di questa nuova impostazione teorica il concetto di intersoggettivit\u00e0 e la relativa prassi ad essa connessa viene inteso in un senso ancora pi\u00f9 radicale di quello meramente psicoterapeutico e psicoanalitico, in un senso che ormai dopo le ulteriori precisazioni dell'autrice non d\u00e0 possibilit\u00e0 a dubbi o equivoci sulla sua accezione di significato trascendente le sole preoccupazioni psicoterapeutiche per acquisire invece un significato chiaramente ontologico ed epistemologico.\nPer la psicoanalista e filosofa l'intersoggettivit\u00e0 \u00e8 infatti l'essere stesso nel suo esserci vero e nella sua verit\u00e0 pi\u00f9 profonda che emerge e si manifesta al di l\u00e0 di ogni dubbio al termine del lavoro nei tempi lunghi dell'evoluzione.\nCome tale l'intersoggettivit\u00e0 costituisce il motore della futura rivoluzione a venire che comunque \u00e8 gi\u00e0 in marcia da tempi immemorabili e che definisce \"rivoluzione radicale del reale\" la cui natura \u00e8 esclusivamente ontologica e di nuovo paradigma scientifico e che si manifesta nell'impercettibile e lento ma irreversibile spostamento del vecchio modello relazionale interdipendente che fa \"norma\" verso un nuovo modello relazionale fondato appunto sull'intersoggettivit\u00e0.\nDa questo punto di vista la vecchia questione \"intersoggettivit\u00e0 o scienza\" che sembra avere ancora un suo significato negli intersoggettivisti non-radicali non ha pi\u00f9 ragion d'essere in quanto \u00e8 proprio l'intersoggettivit\u00e0 nel suo stabilizzarsi e divenire nuova \"norma\" che manifesta s\u00e9 stessa come il discorso vero s\u00ec che dissolve in s\u00e9 il vecchio discorso scientifico oggettivante come un momento superato della storia tutta del processo conoscitivo quale punto di vista pi\u00f9 elevato che vede in s\u00e9 come un momento della sua evoluzione quel punto di vista pi\u00f9 basso rappresentato dal metodo scientifico oggettivante e le conoscenze parcellari del tutto ch'esso nel tempo ha comunque permesso di acquisire promuovendo il divenire della conoscenza. E anche questo movimento storico del divenire della conoscenza dal vecchio paradigma rappresentato dal metodo scientifico oggettivante riconosciuto come scienza all'intersoggettivit\u00e0 come nuovo paradigma scientifico, corrisponde anch'esso e riproduce il movimento storico generale che sta lentamente ma irreversibilmente procedendo dalla modalit\u00e0 meno evoluta di relazionarsi interdipendente dell'uno all'altro alla nuova e pi\u00f9 evoluta modalit\u00e0 di relazionarsi intersoggettiva dell'uno all'altro visibilmente simmetrici anche alla modalit\u00e0 assunta di relazionarsi dell'uno con s\u00e9 stesso.\nIntersoggettivit\u00e0 e intersoggettivit\u00e0 radicale: superamento dell'identit\u00e0 egoica e superamento della dualit\u00e0.\nSostanzialmente le diverse prospettive progettuali sull'intersoggettivit\u00e0 rimandano alla necessit\u00e0 del superamento dell'egoriferimento pena il restare prigionieri dell'interdipendenza che chiude il soggetto alla relazione con altro soggetto. Tuttavia il progetto di intersoggettivit\u00e0 radicale (o forse sarebbe meglio dire pi\u00f9 semplicemente \"intersoggettivit\u00e0 conseguente\" visto che l'\"intersoggettivit\u00e0 part-time\" conduce a contraddizioni con cui comunque prima o dopo bisogna fare i conti) rimanda anche alla necessit\u00e0 del superamento della dualit\u00e0.&lt;br&gt;\nSuperare la dualit\u00e0 significa non soltanto concepire la relazione con l'altro come una relazione tra due soggetti ma che questi due soggetti sono pur essendo due in realt\u00e0 un'unica persona e in quest'unica persona non vige la legge di causa-effetto ma quella di sincronicit\u00e0.&lt;br&gt;\nOvviamente superare la dualit\u00e0 presuppone che si sia gi\u00e0 andati oltre l'identit\u00e0 egoica ma di fatto nella prassi concreta di tutti i giorni, dato che non sono progetti elaborati a tavolino ovvero di volont\u00e0 individuali, ma sono lo svelarsi nel tempo del discorso stesso dell'inconscio, il processo evolutivo che conduce al superamento dell'identit\u00e0 egoica e quello pi\u00f9 radicale che conduce al superamento della dualit\u00e0 vanno di pari passo.\nL'abbandono del corpo.\nNon si pu\u00f2 parlare della prospettiva estrema dell'intersoggettivit\u00e0 rappresentata dal superamento della dualit\u00e0 senza precisare come lungo questo processo conoscitivo si debba passare attraverso dei momenti di percorso necessari come l'abbandono dell'anima ed infine anche l'abbandono del corpo malgrado esso, nell'attrarre l'attenzione del pensiero anacronisticamente su di s\u00e9 per forza di inerzia o memoria, continui ancora a reclamare quella significativit\u00e0 che pur ha avuto per il progredire della storia del pensiero e della conoscenza che sono tutt'uno con la storia della relazione e quindi dell'amore.\nS\u00ec che infine la dimensione in cui si d\u00e0 il pensiero sar\u00e0 la dimensione in cui incontrarsi al di l\u00e0 del mondo finito e riconoscersi in una nuova identit\u00e0, quella di solo soggetti pensanti al di l\u00e0 di ogni contenuto di pensiero che invece separano l'uno dall'altro e in quanto solo soggetti pensanti appunto identici permettendo cos\u00ec la congiunzione nell'uno vero finale.\nBibliografia.\nPer ci\u00f2 che concerne la psicoanalisi intersoggettiva:\nPer gli sviluppi filosofici dell'esperienza intersoggettiva in psicoanalisi:"}
{"id": "490559", "revid": "446353", "url": "https://it.wikipedia.org/wiki?curid=490559", "title": "Erich Raeder", "text": "Tra i principali ufficiali della Kaiserliche Marine, fu nominato Oberbefehlshaber der Marine da Paul von Hindenburg nel 1928 e sotto il cancellierato di Adolf Hitler guid\u00f2 la riforma della marina militare tedesca che port\u00f2 alla nascita della Kriegsmarine nel 1935, di cui rimase a capo fino al 1943. Durante la seconda guerra mondiale propose e organizz\u00f2 la spedizione per la conquista della Norvegia, mostrandosi tuttavia pi\u00f9 cauto in merito ad uno sbarco sulle coste inglesi, dissuadendo lo stesso F\u00fchrer dall'intento. Condannato come criminale di guerra all'ergastolo durante il processo di Norimberga, fu graziato nel 1955 per motivi di salute e mor\u00ec cinque anni dopo a Kiel.\nBiografia.\nPrimi anni.\nNacque in una famiglia protestante del ceto medio a Wandsbek (oggi quartiere di Amburgo) nella provincia dello Schleswig-Holstein. Il padre, Hans Raeder, era un insegnante di scuola secondaria che divenne preside di un istituto a Gr\u00fcnberg in Schlesien (oggi parte della Polonia), dove il giovane Erich concluse il ciclo di studi fino all'abitur nel 1894.\nCarriera militare.\nGli inizi nella marina imperiale.\nSubito dopo il diploma si arruol\u00f2 nella marina militare imperiale, la Kaiserliche Marine, come guardiamarina e, dopo aver superato con lode l'esame per diventare ufficiale di marina, fu promosso nel 1897 al grado di unterleutnant zur see. Dopo aver prestato servizio su diversi incrociatori fu promosso nel 1900 al grado di oberleutnant zur see, a cui seguirono diversi comandi a terra e per mare e un soggiorno tra il 1903 e il 1905 presso l'Accademia navale di Kiel. Nominato kapit\u00e4nleutnant nel marzo 1905 fu trasferito al Reichsmarineamt, successore del Ministero della marina, per poi prestare servizio come ufficiale di navigazione sull'incrociatore corazzato SMS \"Yorck\" e sul panfilo imperiale SMY \"Hohenzollern\". Nel corso dell'ultimo incarico, nel 1911, fu promosso a korvettenkapit\u00e4n.\nTerminato l'incarico sull\"'Hohenzollern\" fu nominato ersten admiralstabsoffizie e si adoper\u00f2 come scrittore e traduttore di opere militari; in questo periodo tradusse e analizz\u00f2 gli scritti del contrammiraglio francese Ren\u00e9 Daveluy, esponente della Jeune \u00c9cole.\nLa prima guerra mondiale e il primo dopoguerra.\nDurante la prima guerra mondiale entr\u00f2 a far parte dello staff del viceammiraglio Franz von Hipper, al fianco del quale prese parte alla battaglia di Dogger Bank del 1915 e a quella dello Jutland del 1916. Due anni dopo, nel 1918, ottenne brevemente il comando dell'incrociatore \"C\u00f6ln\" fino al termine delle ostilit\u00e0.\nDopo il conflitto divenne dirigente del Reichsmarineamt fino al putsch di Kapp del 1920. Sebbene Raeder sostenne di esser rimasto fedele alla Repubblica di Weimar fu relegato in una posizione meno influente negli archivi della marina militare, probabilmente anche a causa dei suoi stretti rapporti con il capo dell'ammiragliato della Reichsmarine Adolf von Trotha, coinvolto nel tentato colpo di Stato. Negli archivi della marina fin\u00ec sotto la supervisione di Eberhard von Mantey, incaricato nel 1921 di redigere una pubblicazione sulle operazioni delle forze navali nella prima guerra mondiale. Von Mantey commission\u00f2 a Raeder la stesura di un rapporto sulle operazione della Ostasiengeschwader, la squadra della marina imperiale impiegata nel Pacifico e nell'Atlantico meridionale. Durante i suoi studi Raeder matur\u00f2 la convinzione che l'impoverimento della flotta tedesca nel mare del Nord avesse portato alla sconfitta nella battaglia delle Falkland. I due volumi da lui redatti di \"Kreuzerkrieg in ausl\u00e4ndischen Gew\u00e4ssern\" furono pubblicati nel 1922 da E.S. Mittler &amp; Sohn e gli valsero un dottorato onorario dall'Universit\u00e0 di Kiel. Continu\u00f2 la sua ascesa gerarchica nella marina militare: fu nominato konteradmiral nel 1922 e vizeadmiral nel 1925, ottenendo con tale carica il comando del dipartimento del mar Baltico. Nel 1928 fu promosso al grado di ammiraglio e dopo l'affare Lohmann fu nominato Oberbefehlshaber der Reichsmarine in sostituzione di Hans Zenker. Nonostante non avesse simpatia per il partito nazista, appoggi\u00f2 il tentativo di Adolf Hitler di riorganizzare ed espandere la marina militare tedesca oltre i limiti imposti dal trattato di Versailles. Nel 1936 fu promosso al rango di generaladmiral.\nLa seconda guerra mondiale.\nNel suo sforzo di ricostruire l'armata navale tedesca si scontr\u00f2 con il Ministro per l'aviazione Hermann G\u00f6ring, a sua volta impegnato nella riorganizzazione della Luftwaffe. Ciononostante fu promosso \"gro\u00dfadmiral\" nel 1939 e poco dopo sugger\u00ec l'operazione Weser\u00fcbung, che port\u00f2 all'invasione della Danimarca e della Norvegia per garantire la protezione delle zone portuali, poste al di fuori della portata aerea della Royal Air Force britannica, e per fornire uscite dirette sul mare del Nord. Queste operazioni terminarono con successo, anche se con pesanti perdite. I tedeschi subentrarono negli impianti di acqua pesante in Norvegia, essenziali per la costruzione di una bomba atomica.Raeder mostr\u00f2 minore audace nel sostenere l'operazione Leone marino, per la conquista delle isole britanniche. Egli riteneva che la guerra in mare potesse avere molto pi\u00f9 successo con un approccio strategico indiretto, con un incremento del numero degli U-Boot e con l'ausilio di piccole navi: tutto ci\u00f2 in aggiunta ad un intervento strategico nel teatro del mar Mediterraneo, considerato dall'ammiraglio il vero snodo strategico della superiorit\u00e0 marittima britannica, a cui abbinare una forte presenza tedesca nel teatro di guerra del Nordafrica. Fu inoltre un fervente sostenitore della conquista di Malta, considerata decisiva per supportare un'eventuale spinta verso il Medio Oriente. Inoltre nutriva dubbi sulla superiorit\u00e0 aerea tedesca nella Manica e conosceva le carenze dell'armata navale. La superiorit\u00e0 aerea era essenziale per respingere l'attacco devastante che la Royal Air Force avrebbe verosimilmente condotto per contrastare l'invasione tedesca.\nLe richieste non furono soddisfatte: l'invasione fu temporaneamente rimandata per poi essere definitivamente abbandonata dopo il fallimento sub\u00ecto dalla Luftwaffe nella battaglia d'Inghilterra. La macchina da guerra tedesca opt\u00f2 allora per l'operazione Barbarossa, ossia l'invasione dell'Unione Sovietica, alla quale Raeder nuovamente si oppose.\nMentre la flotta di superficie riportava una serie di sconfitte, culminate nella battaglia del mare di Barents, la flotta degli \"U-Boot\" comandata da Karl D\u00f6nitz otteneva maggiori successi. Anche per questo, nel gennaio 1943, Raeder fu retrocesso al rango puramente onorifico di ammiraglio ispettore e D\u00f6nitz, indicato dallo stesso Raeder come uno dei suoi possibili successori alla carica di Comandante in Capo, gli subentr\u00f2 il 30 gennaio 1943. Dopo pochi mesi, nel maggio 1943, Raeder diede le dimissioni (anche a causa dei ripetuti contrasti con Hitler in merito alla conduzione delle operazioni nell'Atlantico) e si ritir\u00f2, allontanandosi dalla vita militare.\nIl processo di Norimberga.\nArrestato dai russi nella sua casa di Berlino il 23 giugno 1945, fu condotto agli arresti in una villa nelle vicinanze di Mosca e consegnato al comando anglo-americano a fine luglio, per partecipare come imputato al processo di Norimberga. Fu riconosciuto colpevole per tre capi d'accusa su quattro:\nIn particolare, fu accusato di aver deliberatamente fornito una versione fasulla dell'azione tedesca che fu all'origine dell'affondamento del piroscafo SS \"Athenia\" nel 1939, silurato ad opera degli U-Boot. Con una sentenza spesso criticata, il 1\u00ba ottobre 1946 Raeder fu condannato all'ergastolo, nonostante avesse espresso alla corte il desiderio che la pena fosse commutata in impiccagione. Dopo circa nove anni di reclusione, a causa del peggioramento delle sue condizioni di salute, ottenne la grazia ed il 26 settembre 1955 pot\u00e9 lasciare il carcere di Spandau. Mor\u00ec a Kiel cinque anni pi\u00f9 tardi, all'et\u00e0 di 84 anni."}
{"id": "490566", "revid": "253269", "url": "https://it.wikipedia.org/wiki?curid=490566", "title": "Carolyn Jones", "text": "\u00c8 nota al pubblico soprattutto per il ruolo di Morticia nella serie televisiva \"La Famiglia Addams\".\n\u00c8 stata candidata all'Oscar alla miglior attrice non protagonista per il film \"La notte dello scapolo\" (1957)\nBiografia.\nNata ad Amarillo, Texas, all'et\u00e0 di quattro anni fu abbandonata dal padre e si trasfer\u00ec con la madre Jeanette e la sorella Bette dai nonni materni, sempre ad Amarillo. Durante l'infanzia soffr\u00ec di attacchi di asma. Nel 1947 entr\u00f2 nella prestigiosa Pasadena Playhouse, grazie anche al nonno materno che accett\u00f2 di pagarle gli studi; si laure\u00f2 nel 1950 e cambi\u00f2 radicalmente il proprio aspetto fisico, sottoponendosi anche a un intervento di rinoplastica. In quello stesso anno si spos\u00f2 con Donald G. Donaldson da cui divorzi\u00f2 l'anno seguente.\nUn talent scout della Paramount Pictures la not\u00f2 in un provino e la Jones debutt\u00f2 sul grande schermo nel film \"Furore sulla citt\u00e0\" (1952) di William Dieterle. La crisi dell'industria cinematografica, dovuta principalmente al progressivo affermarsi della televisione, port\u00f2 per\u00f2 la Paramount a non rinnovarle il contratto. L'attrice si rivolse pertanto al piccolo schermo e incontr\u00f2 il giovane produttore Aaron Spelling, con cui convol\u00f2 a nozze nell'aprile 1953; sar\u00e0 lei a far intraprendere a Spelling una carriera di autore televisivo che raggiunger\u00e0 traguardi da guinness dei primati.\nJones raggiunse la fama nel 1956 con \"L'invasione degli ultracorpi\" di Don Siegel, un classico del filone fantascientifico. Nello stesso anno ebbe una piccola parte nel film \"L'uomo che sapeva troppo\" di Alfred Hitchcock. L'anno successivo consolid\u00f2 il proprio successo con il dramma \"La notte dello scapolo\" (1957) di Delbert Mann, accanto a Don Murray, e interpret\u00f2 un significativo ruolo nella pellicola \"La via del male\" (1958) di Michael Curtiz . , film che per\u00f2 non ebbe grande riscontro di pubblico. In coincidenza con il crescente successo ottenuto da Spelling, il rapporto con la Jones si incrin\u00f2. La coppia si separ\u00f2 nell'ottobre del 1963, mentre il divorzio venne pronunciato nell'agosto dell'anno successivo.\nNel 1964 Carolyn Jones interpret\u00f2 la languida e sensuale Morticia nella serie \"La Famiglia Addams\", fortunato telefilm che riprendeva i personaggi della famiglia Addams creati da Charles Addams per una serie di vignette sul periodico \"The New Yorker\". Nonostante il grandissimo successo di pubblico, la serie venne interrotta dopo soli due anni. Per l'attrice inizi\u00f2 un periodo di difficolt\u00e0 finanziarie in cui ottenne un numero limitato di scritture, tra cui una partecipazione accanto a Glenn Ford nel western \"Il pistolero di Dio\" (1969) di Lee H. Katzin. Dopo un infelice matrimonio durato sette anni con Herbert Greene, con cui si era ritirata a Palm Springs, la Jones torn\u00f2 a Hollywood con l'intenzione di ricominciare: interpret\u00f2 con successo diversi ruoli in alcune serie televisive, fra cui \"Fantasilandia\" (1978), prodotta dall'ex marito Aaron Spelling.\nNel 1981 le venne diagnosticato un cancro al colon. Nonostante ci\u00f2, dal 1982 al 1983 interpret\u00f2 il personaggio di Myrna Clegg nella soap opera \"Capitol\". Continu\u00f2 a lavorare sul set nonostante fosse ormai costretta su una sedia a rotelle. Nel settembre 1982, consapevole di essere ormai in fin di vita, spos\u00f2 l'attore Peter Bailey-Britton, a cui era sentimentalmente legata da cinque anni. Mor\u00ec nell'agosto 1983 e venne sepolta nel \"Melrose Abbey Memorial Park\" di Anaheim, California; aveva confidato alla sorella di volere l'epitaffio \"Ha dato gioia al mondo\", che per\u00f2 non venne scritto."}
{"id": "490567", "revid": "86599", "url": "https://it.wikipedia.org/wiki?curid=490567", "title": "Cratere Condorcet", "text": "Condorcet \u00e8 un cratere lunare di 74,85 km situato nella parte nord-orientale della faccia visibile della Luna, a sud-est del Mare Crisium e a sud-ovest dei crateri Hansen e Alhazen.\nIl bordo esterno di Condorcet \u00e8 eroso, e presenta un punto sella di modesta altitudine a nord, mentre il cratere satellite Condorcet Y attraversa il margine nordoccidentale. Il pianoro interno \u00e8 stato ricoperto da una colata lavica e si presenta livellato e povero di caratteristiche, a parte qualche minuscolo impatto. Vi \u00e8 una zona pi\u00f9 scura nella met\u00e0 occidentale, mentre il resto della superficie ha la stessa albedo del terreno circostante.\nIl cratere \u00e8 dedicato al filosofo e matematico francese Nicolas de Condorcet.\nCrateri correlati.\nAlcuni crateri minori situati in prossimit\u00e0 di Condorcet sono convenzionalmente identificati, sulle mappe lunari, attraverso una lettera associata al nome.\nIl cratere \"Condorcet K\" \u00e8 stato ridenominato dall'Unione Astronomica Internazionale Wildt nel 1979."}
{"id": "490571", "revid": "86599", "url": "https://it.wikipedia.org/wiki?curid=490571", "title": "Cratere Congreve", "text": "Congreve \u00e8 un cratere lunare di 57,61 km situato nella parte sud-orientale della faccia nascosta della Luna, in corrispondenza dell'equatore. A est-sud-est si trova il grande cratere Korolev, a sud-est il cratere Icarus e pi\u00f9 a nord il cratere Zhukovskiy.\nIl bordo di questo cratere \u00e8 eroso dai successivi impatti, in particolare ad est, dove un paio di piccoli crateri giacciono sul margine esterno. Le pendici interne sono pi\u00f9 marcate ad ovest ed a nord, mentre si riducono ad una bassa cresta a sud-est. Il pianoro interno \u00e8 marcato da numerosi piccoli crateri sparsi su tutta la superficie, con un gruppo ravvicinto nella parte nordorientale.\nIl cratere \u00e8 dedicato all'inventore e pioniere dello studio dei razzi William Congreve.\nCrateri correlati.\nAlcuni crateri minori situati in prossimit\u00e0 di Congreve sono convenzionalmente identificati, sulle mappe lunari, attraverso una lettera associata al nome."}
{"id": "490573", "revid": "4711", "url": "https://it.wikipedia.org/wiki?curid=490573", "title": "Rivoluzione del 1848", "text": ""}
{"id": "490579", "revid": "247222", "url": "https://it.wikipedia.org/wiki?curid=490579", "title": "Goodbye and Hello", "text": "Goodbye and Hello \u00e8 il secondo album discografico del cantante rock statunitense Tim Buckley, pubblicato nell'agosto del 1967 dalla Elektra Records.\n\u00c8 l'album che lo ha fatto conoscere al grande pubblico. Ispirato dal capolavoro di Bob Dylan \"Blonde on Blonde\" \u00e8 composto da brani scritti assieme a Larry Beckett.\nTra i brani dell'album oltre ai singoli \"Morning Glory/Once I Was\" e \"Pleasant Street/Carnival Song\" si segnalano \"Phantasmagoria in Two\", considerata dal critico Piero Scaruffi la pi\u00f9 bella canzone d'amore di tutti i tempi. e \"Goodbye and Hello\", la suite che d\u00e0 il titolo all'album."}
{"id": "490588", "revid": "2528", "url": "https://it.wikipedia.org/wiki?curid=490588", "title": "Fazil K\u00fc\u00e7\u00fck", "text": ""}
{"id": "490589", "revid": "599013", "url": "https://it.wikipedia.org/wiki?curid=490589", "title": "Tb", "text": ""}
{"id": "490597", "revid": "46291", "url": "https://it.wikipedia.org/wiki?curid=490597", "title": "Bignoniaceae", "text": "Bignoniaceae \u00e8 una famiglia di piante Spermatofite Dicotiledoni appartenenti all'ordine delle Lamiales.\nEtimologia.\nIl nome della famiglia deriva dal suo genere pi\u00f9 importante (\"Bignonia\" ) la cui etimologia deriva a sua volta dalla dedica fatta nel 1694 dal botanico Joseph Pitton de Tournefort (1656 - 1708) al suo protettore, il bibliotecario di corte di Luigi XV e oratore sacro, abate Jean-Paul Bignon (Parigi 1662 - 1743). Il nome scientifico di questo gruppo botanico \u00e8 stato definito per la prima volta dal botanico francese Antoine-Laurent de Jussieu (Lione, 12 aprile 1748 \u2013 La Plata, 17 settembre 1836) nella pubblicazione \"Genera Plantarum, secundum ordines naturales disposita juxta methodum in Horto Regio Parisiensi exaratam\" (Gen. Pl. 137. 1789) del 1789.\nDistribuzione e habitat.\nLa distribuzione di questa famiglia \u00e8 soprattutto neotropicale con habitat tipici della zona intertropicale americana. La presenza di queste piante nella zona extratropicale \u00e8 molto rara (mancano quasi del tutto in quella temperata). Nella tabella seguente \u00e8 indicata la distribuzione delle varie trib\u00f9:\nGeneri incertae sedis:\nReperti fossili.\nPollini fossili che ricordano da vicino la morfologia del polline delle specie del genere \"Jacaranda\" sono stati trovati a Porto Rico risalenti all'Oligocene (da 23 a 33 milioni di anni fa). Mentre del genere \"Catalpa\" sono state trovate impronte fogliari in relitti fossili del Cenozoico (l'ultima delle tre ere geologiche del Fanerozoico) dell'America Settentrionale e semi sempre nel Terziario di Aix-en-Provence. I fossili pi\u00f9 antichi sono dei semi e dei frutti ritrovati nello stato di Washington datati a circa 49 milioni di anni fa (Eocene).\nSistematica.\nLa famiglia Bignoniaceae \u00e8 una delle pi\u00f9 numerose dell'ordine Lamiales; la sua distribuzione \u00e8 soprattutto neotropicale (solo poche specie di questa famiglia: 2 - 3 sono presenti nella flora spontanea italiana). All'interno dell'ordine Lamiales le Bignoniaceae, da un punto di vista evolutivo, occupano una posizione centrale ma sono separate dalle famiglie Schlegeliaceae e Paulowniaceae le cui specie storicamente erano incluse nella famiglia di questa voce. Condivide invece con la famiglia Sapindaceae il primato come gruppo pi\u00f9 ecologicamente importante di liane nell'areale neotropicale.\nFilogenesi.\nIl gruppo delle Bignoniaceae \u00e8 probabilmente monofiletico sia in base alle analisi filogenetiche di sequenze dei cloroplasti, che alle sinapomorfie morfologiche indicate pi\u00f9 sotto. I vari modelli evolutivi all'interno della famiglia sono stati studiati morfologicamente sulle differenze dell'habitus delle foglie, della placentazione, dei frutti e dei semi. Questi studi e una recente ricerca di tipo filogenetico ha portato alla suddivisione della famiglia in 8 cladi principali (Bignonieae, Catalpeae, Coleeae, Crescentieae, Jacarandeae, Oroxyleae, Tecomeae, Tourrettieae) descritti pi\u00f9 avanti.\nIn posizione \"basale\" si trova la trib\u00f9 Jacarandeae, un piccolo gruppo di 50 specie, che \u00e8 \"gruppo fratello\" del resto della famiglia. I caratteri pi\u00f9 tipici di questo primo clade, che li distinguono dalla maggior parte altre Bignoniaceae, sono le foglie composte, il calice con lobi profondamente divisi, staminodi allungati, e un frutto a forma circolare e appiattito perpendicolarmente al setto. Il \"resto\" della famiglia comprende un clade fortemente sostenuto suggerendo una sostanziale distanza temporale rispetto alla divergenza delle Jacarandeae. In questo gruppo interno la posizione basale \u00e8 sostenuta dalla trib\u00f9 Tourrettieae con foglie doppiamente composte, viticci ramificati e androceo privo di staminoidi. Le foglie doppiamente composte di questo gruppo, un carattere condiviso con Jacarandeae, che lo differenzia dal resto dell Bignoniaceae, potrebbe essere la condizione ancestrale della famiglia. Pi\u00f9 internamente si trova la trib\u00f9 delle Tecomeae, attualmente molto ridotta rispetto al passato. La parte pi\u00f9 interna della famiglia (due cladi fortemente sostenuti) \u00e8 separata dai tre seguenti cladi: la trib\u00f9 Bignonieae, il gruppo pi\u00f9 grande della famiglia, e i due piccoli cladi: Catalpeae e Oroxyleae. I due cladi pi\u00f9 interni (\"Tabebuia alleanza\" e \"Clade Paleotropicale\") formano un gruppo monofiletico ben supportato. Il primo \u00e8 composto dalla trib\u00f9 Crescentieae (tre generi) pi\u00f9 altri 11 generi ad essa collegati filogeneticamente. Il secondo gruppo \u00e8 composto dalla trib\u00f9 Coleeae (5 generi) pi\u00f9 altri 16 generi.\nRimangono fuori dai cladi principali due generi: \"Argylia\" e \"Delostoma\"; il primo \"gruppo fratello\" della trib\u00f9 Tecomeae con portamento erbaceo (molto raro in questa famiglia), il secondo \"gruppo fratello\" del resto della trib\u00f9 (esclusa quindi Tecomeae) che sembra non avere nessuna evidente affinit\u00e0 morfologica sia con le specie del Nuovo Mondo che con quelle del Vecchio Mondo.\nQuesti studi suggeriscono inoltre che la famiglia era originaria delle zone neotropicali (Nuovo Mondo) e che almeno cinque (o sei) eventi di dispersione abbiano condotto ai rappresentanti del Vecchio Mondo. Inoltre \u00e8 anche possibile che un evento dispersivo sia avvenuto all'incontrario: dal Vecchio Mondo a quello Nuovo.\nCaratteri distintivi (sinapomorfie morfologiche) della famiglia sono: \nIl cladogramma a lato tratto dallo studio citato e semplificato mostra la struttura filogenetica interna della famiglia relativamente alle sue trib\u00f9.\nComposizione della famiglia.\nLa famiglia comprende 8 trib\u00f9 (elencate qui sotto), 82 generi e circa 830 specie (sono da aggiungere 2 generi incertae sedis con circa 16 specie).\nTrib\u00f9 Bignonieae.\nComprende 21 generi e 393 specie:\nTrib\u00f9 Catalpeae.\nComprende 3 generi e 11 specie:\nTrib\u00f9 Coleeae.\nComprende 21 generi e circa 140 specie (compreso il \"Clade Paleotropicale\"):\nTrib\u00f9 Crescentieae.\nComprende 13 generi e circa 150 specie (compresa l'\"Alleanza Tabebuia\"):\nTrib\u00f9 Jacarandeae.\nComprende 2 generi e circa 50 specie:\nTrib\u00f9 Oroxyleae.\nComprende 4 generi e 6 specie:\nTrib\u00f9 Tecomeae.\nComprende 16 generi e circa 70 specie:\nTrib\u00f9 Tourrettieae.\nComprende 2 generi e 6 specie:\nChiave dicotomica per le trib\u00f9.\nPer meglio comprendere ed individuare le trib\u00f9 di questa famiglia, l'elenco seguente utilizza in parte il sistema delle chiavi analitiche (vengono cio\u00e8 indicate solamente quelle caratteristiche utili a distinguere una entit\u00e0 dall'altra).\nGeneri e specie della flora italiana.\nNella flora spontanea italiana di questa famiglia sono presenti solamente due specie:\nUsi.\nPer merito dei fiori grandi, vistosi e colorati, molte specie di questa famiglia sono coltivate nei giardini europei a scopo ornamentale (\"Bignonia\", \"Campsis\", \"Catalpa\", \"Incarvillea\", \"Jacaranda\", \"Tecoma\", \"Adenocalymma\", \"Eccremocarpus\", \"Crescentia\", e altri ancora...). Mentre altre piante di questa famiglia sono importanti per il legno pregiato (legno di palissandro ricavato dalla specie \"Jacaranda brasiliensis\"), oppure per il legno chiamato \"ebano verde\" della specie \"Tecoma leucoxylon\"; anche la specie \"Bignonia uliginosa\" produce un legno che ha il grande pregio di non fendersi oppure la specie \"Spathodea campanulata\" che produce un legno inattaccabile dalle termiti e da altri insetti xilofagi. Altri usi si ha nella produzione della carta sottile o per le traversine ferroviarie. Anche la medicina utilizza molte propriet\u00e0 di queste piante."}
{"id": "490600", "revid": "121658", "url": "https://it.wikipedia.org/wiki?curid=490600", "title": "Dream Letter - Live in London 1968", "text": "Dream Letter \u00e8 un doppio disco di Tim Buckley pubblicato postumo nel maggio del 1990.\nL'album contiene la registrazione di un'esibizione live effettuata il 7 ottobre 1968 al Queen Elizabeth Hall di Londra per conto dell'emittente radio della BBC Radio1, poco prima dell'uscita del suo terzo album \"Happy Sad\".\nTim Buckley \u00e8 accompagnato da Lee Underwood alla chitarra, David Friedman al vibrafono e dal bassista dei Pentangle Danny Thompson.\nSul disco sono presenti molti brani rimasti inediti e versioni rielaborate degli originali presenti su \"Goodbye and Hello\", brani che usciranno su dischi futuri e alcune cover. Alcuni pezzi sono fusi in medley di 2 brani."}
{"id": "490606", "revid": "306856", "url": "https://it.wikipedia.org/wiki?curid=490606", "title": "Johannes Daubert", "text": "Vita.\nGli studi.\nDaubert frequent\u00f2 il Wilhelms Gymnasium a Braunschweig e successivamente l'Universit\u00e0 di Gottinga. A Gottinga studi\u00f2 filosofia e lingue moderne, i.a. con Julius Baumann, Georg Elias M\u00fcller e Robert Vischer, dal 1896 al 1898. Dopodich\u00e9 si trasfer\u00ec prima a Lipsia per il semestre estivo del 1898 (con Johannes Volkelt e Wilhelm Wundt) e poi a Monaco. Daubert rimase a lungo a Monaco, studiando con Theodor Lipps ed entrando a far parte del \"Psychologischer Verein\" (Associazione Psicologica) dei suoi studenti. Sotto Lipps studi\u00f2 psicologia, estetica e storia della filosofia. Segu\u00ec anche lezioni di Hans Cornelius (esercizi filosofici ed esercizi logici) e Alexander Pf\u00e4nder (logica). In questo periodo fu influenzato anche dall'empirismo, particolarmente John Stuart Mill e David Hume. Oltre a questo continuer\u00e0 anche sporadicamente a seguire lezioni di germanistica e storia dell'arte.\nL'incontro con Husserl.\nNelle vacanze di pentecoste del 1902 Daubert si rec\u00f2 in bicicletta da Braunschweig a Gottinga per discutere con Edmund Husserl delle sue \"Logische Untersuchungen\". Dopo aver discusso per ore Husserl compiaciuto esclam\u00f2 \"Qui c'\u00e8 qualcuno che ha letto le mie Ricerche Logiche \u2013 e le ha capite!\" Daubert continuer\u00e0 a studiare a Monaco con Lipps, assumendo una posizione via via pi\u00f9 critica riguardo allo \"psicologismo\" di quest'ultimo. \nNel maggio del 1904 Husserl visit\u00f2 Daubert e Lipps a Monaco nel contesto di una sessione del \"Psychologischer Verein\", discutendo di filosofia, psicologia e fenomenologia fino a tarda notte. Daubert fu sempre pi\u00f9 ispirato da Husserl, entrando in un fitto scambio di lettere con lui man mano che la sua dissertazione procedeva.\nL'invasione di Gottinga.\nNel semestre estivo del 1905 Daubert, assieme a Fritz Weinmann (Friedrich Wilhelm Weinmann) (25.3.1878 - 28.10.1905), Adolf Reinach e Alfred Schwenninger (27.7.1881 - 12.5.1975), si rec\u00f2 da Monaco a Gottinga per seguire le lezioni di Husserl (sulla teoria del giudizio e sulla filosofia della matematica). Durante questo periodo Daubert e Reinach discutono anche con Husserl di una possibile revisione delle Ricerche Logiche. Su iniziativa di Daubert, Pf\u00e4nder Husselr e Daubert stesso trascorrono le vancanze estive a Seefeld, proseguendo con le varie discussioni sulle Ricerche Logiche. \nNel progredire della sua dissertazione Daubert continu\u00f2 a frequentare Husserl e seguire lezioni da Pf\u00e4nder, venendo cos\u00ec influenzato progressivamente dalla fenomenologia.\nL'incontro con Brentano.\nDurante una visita al suo maestro Franz Brentano a Firenze nel 1907, Husserl osserv\u00f2 che Daubert fosse tra i pi\u00f9 avanzati e talentuosi dei suoi studenti. Quando Brentano venne in visita a Monaco lo stesso anno, espresse il desiderio di incontrare questo giovane \"husserliano\". Daubert e Brentano discussero delle \"Ricerche Logiche\" di Husserl e del suo antipsicologismo. Daubert cerc\u00f2 di mitigare le differenza tra Husserl e Brentano, e assicur\u00f2 a quest'ultimo che l'etichetta di \"psicologista\" fosse abbastanza innocente.\nIl \"Jahrbuch\".\nDurante il 1912 Husserl, Pf\u00e4nder, Geiger e Daubert concepiscono l'idea di fondare una rivista annuale di fenomenologia il \"Jahrbuch f\u00fcr Philosophie und ph\u00e4nomenologische Forschung\". mentre Daubert in un primo momento promise di collaborare e scrivere un articolo per il primo numero, successivamente si volle ritirare per timore di non riuscire a completare l'articolo promesso per tempo. Husserl cerc\u00f2 di convincerlo a non essere troppo autocritico, ma inutilmente. \nNel 1913 appare il primo esemplare del \"Jahrbuch\", contenente le \"Ideen zu einer reinen Ph\u00e4nomenologie und ph\u00e4nomenologischen Philosophie\" di Husserl. Quest'opera port\u00f2 la fenomenologia in una nuova direzione: il trascendentalismo. Husserl scrive a Daubert chiedendogli la sua opinione sulle \"Idee\" e sollecitandolo nuovamente a preparare un articolo per il secondo volume. \nin questi anni Husserl pi\u00f9 volte chiese anche a Daubert di commentare sui suoi tentativi di riscrivere le Ricerche Logiche, specialmente la sesta Ricerca. Nel settembre del 1913, trascorrendo due settimane di vacanza assieme a M\u00fcrren, Daubert e Husserl cosero l'occasione per lunghe discussioni. Daubert ottenne l'impressione che le \"Idee\" fossero ancora molto corrette nelle dettagliate analisi particolari, mentre l'idealismo e trascendentalismo non erano che conclusioni affretta e e provvisorie. I suoi colleghi a Monaco e Gottinga per\u00f2 ebbero nella maggior parte una visione pi\u00f9 negativa dell'opera e della piega che la fenomenologia di Husserl stava prendendo.\nIl periodo della guerra.\nDopo lo scoppio della prima guerra mondiale, nel 1914 Daubert and\u00f2 come volontario al fronte occidentale a Bapaume. Daubert chiese a Pf\u00e4nder di mandargli copie delle \"Idee\" di Husserl e cerc\u00f2 di mantenere i contatti con Husserl e Pf\u00e4nder via lettere. Per le sue azioni al fronte, nel 1915 Daubert venne insignito della Croce di Ferro, seconda classe. Nel 1917 venne promosso alla posizione di luogotenente e nel 1918 ottenne la medaglia al merito bavarese, quarta classe. \nIl dopoguerra.\nAlla fine della guerra, Daubert fece sapere di volersi temporaneamente ritirare dalla vita accademica e dedicarsi all'agricoltura come pausa di riflessione. Nel 1919 Dubert acquista un podere e si sposa con la sua promessa \"Steffa\" (Anna Wilhelmine Stefanie Scharl). Pur ritirandosi a vita privata, mantiene contatti con Husserl e soprattutto con Pf\u00e4nder. Sotto l'influenza di quest'ultimo, alla fine degli anni venti diverr\u00e0 gradualmente pi\u00f9 critico della direzione idealista e trascendentalista di Husserl. \nDopo la sua morte nel 1947, i suoi scritti inediti rimasero sulla sua fattoria. Solo nel 1967 furono trasferiti nella biblioteca statale bavarese a Monaco, sotto il sigillo \"Daubertiana\". A causa dell'inusuale forma di stenografia usata da Daubert, solo nel 1976 Karl Schuhmann riusc\u00ec a decifrare gli scritti. "}
{"id": "490609", "revid": "287204", "url": "https://it.wikipedia.org/wiki?curid=490609", "title": "Proszowice", "text": "Proszowice \u00e8 un comune urbano-rurale polacco del distretto di Proszowice, nel voivodato della Piccola Polonia.&lt;br&gt;Ricopre una superficie di 99,78 km\u00b2 e nel 2004 contava 16.273 abitanti. Dal 1975 al 1998 ha fatto parte del voivodato di Cracovia."}
{"id": "490611", "revid": "729019", "url": "https://it.wikipedia.org/wiki?curid=490611", "title": "Szczyrzyc", "text": "Szczyrzyc \u00e8 una frazione della Polonia, situato nel voivodato della Piccola Polonia, nel distretto di Limanowa e nel comune di Jod\u0142ownik. \u00c8 geograficamente situato nella valle del fiume Stradomka.\n\u00c8 famosa per la sua abbazia cistercense del XIII secolo. La frazione stessa nacque nel XIV secolo.\nLa localit\u00e0 \u00e8 luogo di nascita di W\u0142adys\u0142aw Orkan e Zygmunt Konieczny, e il solo luogo dove ancora esistono le mucche rosse."}
{"id": "490613", "revid": "1610933", "url": "https://it.wikipedia.org/wiki?curid=490613", "title": "Rondone", "text": ""}
{"id": "490614", "revid": "1632387", "url": "https://it.wikipedia.org/wiki?curid=490614", "title": "Salvia", "text": "Salvia \u00e8 un genere di piante spermatofite dicotiledoni della famiglia delle Lamiaceae, la stessa famiglia del timo e della menta.\nEtimologia.\nIl nome del genere deriva dal latino \"salvus\" ( = salvare, sicuro, bene, sano) un nome antico per questo gruppo di piante dalle presunte propriet\u00e0 medicinali.\nIl nome scientifico del genere \u00e8 stato definito da Linneo (1707 \u2013 1778), conosciuto anche come Carl von Linn\u00e9, biologo e scrittore svedese considerato il padre della moderna classificazione scientifica degli organismi viventi, nella pubblicazione \"Species Plantarum - 2. 1753\" del 1753.\nDescrizione.\nQueste piante possono essere alte oltre 1 metro (l'altezza media oscilla attorno ai ). Il portamento \u00e8 erbaceo annuale o perenne, ma anche arbustivo. In particolare la forma biologica prevalente (almeno per l'areale Euro-mediterraneo) \u00e8 emicriptofita scaposa (H scap), ossia sono piante erbacee, a ciclo biologico perenne, con gemme svernanti al livello del suolo e protette dalla lettiera o dalla neve e sono dotate di un asse fiorale eretto e spesso privo di foglie. Sono presenti anche altre forme biologiche come camefita suffruticosa (Ch suffr), fanerofita cespugliosa (P caesp), terofita scaposa (T scap) o emicriptofita bienne (H bienn). Spesso queste piante sono aromatiche o viscide. La pubescenza \u00e8 formata da peli semplici o raramente di tipo dendroide (ramificato).\nRadici.\nIn genere le radici sono di tipo fascicolato; ma sono presenti anche radici grosse con molte diramazioni rizomatose...\nFusto.\nLa parte aerea del fusto \u00e8 semplice o molto ramificata; pu\u00f2 essere legnosa alla base. I fusti sono a sezione quadrangolare (a causa della presenza di fasci di collenchima posti nei quattro vertici). \nFoglie.\nLe foglie sono cauline per lo pi\u00f9 a 2 a 2 a disposizione opposta (ogni verticillo \u00e8 a ruotato di novanta gradi rispetto a quello sottostante). La lamina della foglia pu\u00f2 essere semplice, dentata, lobata oppure pennatifida o pennatosetta. Raramente sono presenti foglie spinose. Il colore \u00e8 pi\u00f9 o meno grigio-verde; sono inoltre ricche di oli essenziali.\nInfiorescenza.\nLe infiorescenze sono ascellari (o terminali) di tipo panicolato, spiciforme o tirsoidi e sono formate da verticillastri di pi\u00f9 fiori pi\u00f9 o meno unilaterali (caratteristico aspetto asimmetrico proprio della famiglia delle Lamiaceae); i verticilli sono sovrapposti e distanziati; quegli inferiori possono essere sono avvolti da una coppia di foglie (brattee). Le brattee possono essere colorate e persistenti (raramente sono spinose). Le bratteole possono essere presenti oppure no.\nFiori.\nI fiori sono ermafroditi, zigomorfi, tetraciclici (con i quattro verticilli fondamentali delle Angiosperme: calice\u2013 corolla \u2013 androceo \u2013 gineceo) e pentameri (ogni verticillo ha pi\u00f9 o meno 5 elementi).\nFrutti.\nIl frutto \u00e8 un tetrachenio (composto da quattro nucule). La forma \u00e8 pi\u00f9 o meno ovoidale (o pi\u00f9 o meno trigona). I semi, di colore marrone scuro, sono sprovvisti di endosperma e sono piccolissimi (in un grammo ne stanno oltre 200).\nDistribuzione e habitat.\nLe specie di questo genere (circa 900) prediligono gli habitat delle foreste o montagnosi. La distribuzione \u00e8 cosmopolita con due centri di massima diversit\u00e0: Asia centrale e Sud America. In Europa si trova ovunque (esclusa la Scandinavia); \u00e8 presente inoltre nella Transcaucasia, Anatolia, Asia mediterranea e Africa del nord.\nDella ventina di specie presenti sul territorio italiano, 9 si trovano nell'arco alpino. La tabella seguente mette in evidenza alcuni dati relativi all'habitat, al substrato e alla distribuzione delle specie alpine.\nTassonomia.\nLa famiglia di appartenenza del genere (Lamiaceae), molto numerosa con circa 250 generi e quasi specie, ha il principale centro di differenziazione nel bacino del Mediterraneo e sono piante per lo pi\u00f9 xerofile (in Brasile sono presenti anche specie arboree). Per la presenza di sostanze aromatiche, molte specie di questa famiglia sono usate in cucina come condimento, in profumeria, liquoreria e farmacia. La famiglia \u00e8 suddivisa in 7 sottofamiglie: il genere \"Salvia\" \u00e8 descritto nella trib\u00f9 Mentheae (sottotrib\u00f9 Salviinae) appartenente alla sottofamiglia Nepetoideae. Nelle classificazioni pi\u00f9 vecchie la famiglia Lamiaceae viene chiamata Labiatae.\nIl numero di specie incluse cambia continuamente nel tempo, in funzione dei criteri adottati per definire il genere. La classificazione infragenerica, adottata storicamente, si basa largamente sulle strutture staminali e i rispettivi meccanismi di impollinazione.\nIl numero cromosomico delle specie di questo genere \u00e8: 2n = 12, 14, 16, 18, 20, 22, 26, 28, 30, 32, 34, 36, 38, 42, 44, 46, 48, 60, 66, 84, 86, 240.\nFilogenesi.\nIl genere \"Salvia\" nell'ambito della sottotrib\u00f9 Salviinae \u00e8 posizionato in uno dei due cladi che formano la sottotrib\u00f9. Si trova insieme al genere \"Rosmarinus\" e altri generi e formano un sottoclade monofiletico. Il genere \"Salvia\" tuttavia non \u00e8 monofiletico.\nL'anatomia dell'androceo e in particolare la struttura del connettivo staminale \u00e8 stata esaminata in modo approfondito per l'interessante sistema di impollinazione (\"meccanismo a leva\") ma anche per le implicazioni sulla tassonomia del genere. Queste analisi suggeriscono un'origine indipendente del connettivo allungato staminale in almeno tre diverse occasioni, ogni volta con una morfologia distinta. Ogni origine indipendente del meccanismo a leva mostra una simile progressione del cambiamento staminale da un leggero allungamento del tessuto connettivo che separa le due teche fertili da quelle posteriori sterili a, infine, alla fusione delle teche posteriori adiacenti.\nLe analisi di tipo filogenetico sul DNA di alcune regioni del nucleo dei cloroplasti hanno evidenziato sia la polifilia del genere (al suo interno sono nidificati i generi di \"Rosmarinus\", \"Perovskia\", \"Meriandra\", \"Dorystaechas\" e \"Zhumeria\"), ma anche la corrispondenza tra la struttura filogenetica del genere con lo sviluppo parallelo del \"meccanismo a leva\".\nIl genere \u00e8 diviso in tre cladi principali.\nIl cladogramma a lato tratto dalle ricerche citate mostra la struttura filogenetica del genere insieme alla corrispondente struttura staminale.\nStudi ancora pi\u00f9 recenti propongono di dividere il gruppo \"Salvia\" in cladi ben supportati circoscrivendo un genere \"Salvia s.s.\" ed elevando la sect. \"Eremosphace\" (parte del clade 3) al livello di genere (\"Pleudia\" ).\nSpecie spontanee italiane.\nPer meglio comprendere ed individuare le varie specie del genere (solamente per le specie spontanee della flora italiana) l\u2019elenco seguente utilizza in parte il sistema delle chiavi analitiche (vengono cio\u00e8 indicate solamente quelle caratteristiche utili a distingue una specie dall'altra).\nAll'elenco sopra va aggiunta la seguente specie:\nSinonimi.\nL'entit\u00e0 di questa voce ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nUsi.\nAlimentari.\nLa Salvia officinalis \u00e8 largamente usata nella cucina come pianta aromatica.\nOrnamentali.\nCi sono diverse specie ornamentali appartenenti al genere \"Salvia\".\nLa pi\u00f9 nota \u00e8 la Salvia splendente (\"Salvia splendens\"), utilizzata nelle aiuole per la sua spettacolare fioritura rossa. \nSi ricordano anche:\nFarmacia.\nLa Salvia \u00e8 una pianta tipica delle zone mediterranee utilizzata gi\u00e0 dagli antichi Romani e dai Greci per le sue propriet\u00e0 curative.\n Alcune specie hanno applicazione nell'alimentazione o in erboristeria. Altre specie (in particolare \"Salvia divinorum\") contengono sostanze allucinogene.\nI principi attivi della \"Salvia officinalis\" sono:\nLa salvia ha varie propriet\u00e0 farmacologiche che sono state sfruttate nei secoli:\nLa salvia insieme alla soia \u00e8 uno degli alimenti a pi\u00f9 alto contenuto di fitoestrogeni. Da ci\u00f2 derivano propriet\u00e0 antiidrotiche (verso la sudorazione di mani e piedi, e quella notturna dei pazienti) e antigalattogene, per cui la salvia \u00e8 un inibitore della secrezione di latte materno.\nLa \"Salvia splendens\" e \"Salvia miltiorrhiza\" annovera tra i principi attivi i seguenti composti:\nAlla salvia \u00e8 tradizionalmente attribuito un effetto sbiancante, un potere di pulire la placca e lenire il dolore nella bocca, al pari di un blando anestetico."}
{"id": "490617", "revid": "599013", "url": "https://it.wikipedia.org/wiki?curid=490617", "title": "Aeroporto di Treviso", "text": ""}
{"id": "490625", "revid": "798702", "url": "https://it.wikipedia.org/wiki?curid=490625", "title": "Phaser (musica)", "text": "Il phaser \u00e8 un effetto elettronico per strumenti musicali elettrificati o elettronici, impiegato generalmente per dare risalto a parti soliste in contesti dal vivo, molto popolare verso la fine degli anni sessanta.\nIl suo funzionamento si basa sulla somma del segnale originale e di una sua copia, variata nella fase. Per fare ci\u00f2 si impiega un filtro all-pass, che non elimina alcuna frequenza ma varia la fase del segnale audio; questo ritardo di fase \u00e8 quindi modulato mediante un LFO e infine sommato, invertito di 180\u00b0, al segnale originale. Il risultato \u00e8 l'enfasi di alcune frequenze, e multiple delle stesse, e la soppressione di altre, a formare quello che viene detto comb filter; le frequenze in questione variano con la modulazione introdotta, cambiandone ciclicamente posizione e distribuzione nello spettro sonoro. Il suono cos\u00ec ottenuto assume caratteristiche di evanescenza e risonanza variabile. Alcuni phaser permettono inoltre di inviare parte del segnale sfasato nuovamente all'ingresso del filtro, ottenendo cos\u00ec un'esaltazione degli effetti dello stesso e quindi un maggiore pronunciamento del risultato sul segnale trattato."}
{"id": "490630", "revid": "2091899", "url": "https://it.wikipedia.org/wiki?curid=490630", "title": "Boate", "text": "Il Boate \u00e8 un brevissimo torrente che scorre in Liguria, attraversando nel suo tratto terminale la citt\u00e0 di Rapallo.\nBreve descrizione.\nAnticamente chiamato dagli abitanti Bogo, \u00e8 un corso d'acqua dalla scarsissima portata, perennemente in secca nel periodo estivo. Nasce dalla confluenza di alcuni piccoli torrenti dell'entroterra rapallese, il San Pietro e il Santa Maria, anch'essi alimentati da altri rii minori (tra questi i pi\u00f9 noti sono il rio Grande e il rio Sellano); il punto esatto della confluenza dei due corsi d'acqua si trova nei pressi del golf cittadino. Da qui il Boate scorre attraverso la citt\u00e0, dividendola in due parti, fino a sfociare in mare tra il porto pubblico e la zona del Lido.\nOriginariamente il torrente scorreva lungo un percorso diverso da quello attuale, che venne modificato nel 1823 grazie ai fondi distribuiti dal Regno di Sardegna che, con un progetto fluviale, riusc\u00ec a deviarne il percorso come a tutt'oggi appare. Grazie alla deviazione si costruirono nuove strade tra cui l'attuale via di comunicazione collegante Rapallo con Santa Margherita Ligure, passante sotto un ponte, di epoca romana, detto \"d'Annibale\".\nNegli anni duemila \u00e8 stata compiuta un'importante opera di mitigazione e dragaggio del Boate da parte della Provincia di Genova che, secondo gli studi, dovrebbe garantire la messa in sicurezza delle zone limitrofe al torrente diminuendo cos\u00ec al minimo le probabilit\u00e0 di esondazione.\nLe alluvioni.\nIl Boate \u00e8 un corso d'acqua dal regime spiccatamente torrentizio (il cosiddetto torrente \"giornata\" in quanto tanto soggetto a gonfiarsi rapidamente quanto a rimanere in secca), di conseguenza ha alluvionato svariate volte la citt\u00e0 ligure con le sue piene furiose sia nel corso dei secoli sia in epoca recente.\nUno dei primi straripamenti accertati del torrente si ebbe il 19 giugno del 1637 a seguito di uno spaventoso diluvio; dai dati raccolti da un'antica testimonianza di allora si apprese che la sua piena fu tanto violenta da uccidere bestiame e sradicare decine di alberi.\nNel XX secolo tante sono state le alluvioni, nelle quali perirono molte persone, causate dal Boate dovute soprattutto ai troppo bassi argini di protezione.\nAlluvione del 1911.\nUna delle pi\u00f9 violente esondazioni documentate si ebbe tra il 23 e il 24 novembre del 1911. Nella notte del 23 un violento acquazzone si abbatt\u00e9 sulla citt\u00e0 gonfiando vistosamente il fiume. La mattina seguente il Boate entr\u00f2 rapidamente in piena al punto che gli argini cedettero di colpo allagando l'intero centro storico e le zone limitrofe.\nAllo straripamento del Boate si aggiunse anche quello del San Francesco, altro irrequieto torrente ad est della citt\u00e0, devastando cos\u00ec pesantemente tutta la zona adiacente al mare. Alla foce del fiume venne divelta anche la passerella pedonale in ferro, mentre in centro il panico fra i residenti fu totale.\nCase, negozi, vie, piazze e persino la basilica dei Santi Gervasio e Protasio furono invase dall'acqua mista a fango e ghiaia. Il comune rapallese si trov\u00f2 pertanto in difficolt\u00e0 nel fronteggiare l'emergenza, ma decine di squadre dei vigili del fuoco provenienti da Chiavari e Genova diedero man forte ai colleghi rapallesi. Fu necessaria una settimana di lavoro per ritornare alla calma.\nAlluvione del 1915.\nQuella del 25 settembre 1915 fu, forse, la peggiore alluvione che travolse la citt\u00e0 anche perch\u00e9 avvenne in contemporanea all'entrata in guerra dell'Italia nella prima guerra mondiale. In tre ore e mezza caddero un quantitativo di pioggia pari a quello che mediamente si registra in cinque mesi, causando cos\u00ec l'allagamento spontaneo delle strade.\nAlle 07.30 circa 70\u00a0cm d'acqua invasero il centro storico cittadino allagando case e negozi. Verso le 09.00 avvenne la tragedia, ancora viva nella memoria dei rapallesi: nella zona di Sant'Anna (quartiere rapallese in cui inizia la sua corsa il Boate) l'acqua invase quello che ora \u00e8 il golf, ovvero una sorta di conca naturale arginata a terrapieni, creando un bacino di acque effimero di 900.000\u00a0m\u00b2 di ampiezza, 3.500.000\u00a0m\u00b3 di capacit\u00e0 e 4 metri di profondit\u00e0.\nSotto l'incessante pressione dell'acqua il fiume sfond\u00f2 dunque all'improvviso - per circa 300 metri - il terrapieno ferroviario situato fra il Boate e la via principale, dando via libera ad un'enorme massa liquida mista a fango alta 4 metri che si abbatt\u00e9 su gran parte dell'abitato ostruendo le vie con legnami e materiali d'ogni genere.\nL'onda fangosa non riusc\u00ec per\u00f2 a raggiungere il mare, a causa della forte mareggiata, trovando cos\u00ec sfogo in direzione delle case, dei negozi e della chiesa parrocchiale che ne uscirono brutalmente devastati. Crollarono, pur se costruiti in ferro e cemento armato, tutti i ponti situati presso la foce del torrente, si aprirono enormi voragini nella zona detta delle Saline che inghiottirono decine di automobili e causarono anche il crollo di un albergo (Hotel Rosa Bianca) nella zona del lungomare.\nLa popolazione in cerca di una via di fuga si arrampic\u00f2 sui tetti o sugli alberi in attesa dei soccorsi, ma Rapallo rimase completamente isolata e inerme per giorni; la ferrovia inoltre - devastata pesantemente dall'alluvione - non permise ai soccorsi provenienti da Genova di giungere in citt\u00e0 tant'\u00e8 che solamente dall'estremo levante ligure riuscirono ad arrivare i primi aiuti.\nIl sindaco e l'intera amministrazione comunale dell'epoca scesero in citt\u00e0 per aiutare i cittadini assieme alle forze dell'ordine locali. I primi soccorsi arrivarono via mare dai marinai della nave \"Coatti\", e altri giunsero in citt\u00e0 via treno come le squadre dei vigili del fuoco di Chiavari e La Spezia.\nAnche nelle frazioni la situazione fu drammatica: a San Pietro di Novella il piazzale della chiesa croll\u00f2, i campi e gli orti scomparvero completamente sotto uno spesso strato di fango e detriti.\nIl prefetto di Chiavari, giunto in citt\u00e0 per una prima conta dei danni, fu sconvolto dalla drammaticit\u00e0 dell'evento. I morti risultarono ben 15 (tra i quali anche il maresciallo della Guardia di Finanza del distaccamento locale), un disperso e milioni di lire di danni materiali. Il corpo disperso di una donna inghiottita dalle acque del Boate venne ritrovato, solo molti giorni dopo l'evento e per effetto delle correnti marine, sulla spiaggia di Bordighera nella riviera di ponente.\nIn epoca pi\u00f9 recente, il Boate \u00e8 tornato a far paura anche negli ultimi anni, come nel 1995 quando alluvion\u00f2 nuovamente la citt\u00e0 e nel 2002 quando sfior\u00f2 di nuovo lo straripamento."}
{"id": "490632", "revid": "1983214", "url": "https://it.wikipedia.org/wiki?curid=490632", "title": "Maltese", "text": "Il termine maltese \u00e8 usato per definire:"}
{"id": "490634", "revid": "63760", "url": "https://it.wikipedia.org/wiki?curid=490634", "title": "Telecaster", "text": ""}
{"id": "490660", "revid": "2110845", "url": "https://it.wikipedia.org/wiki?curid=490660", "title": "Donald Redford", "text": "Dal 1998 \u00e8 professore di Studi Mediterranei presso l'universit\u00e0 di Stato della Pennsylvania.\nRedford ha diretto numerose campagne di scavo in Egitto principalmente a Karnak ed a Mendes. Insieme alla moglie dirige l\"Akhenaten Temple Project.\".\nRedford ha pubblicato alcune controverse teorie inerenti ai collegamenti tra Bibbia e storia. Egli afferma che la fase hyksos della storia egiziana costituisce la parte centrale dei miti della cultura Canaanita che si trovano al centro della storia di Mos\u00e8. Inoltre afferma che molti dettagli della storia dell'Esodo sono maggiormente consistenti con la fase storica del VII secolo a.C., ben dopo il regno di David, nella quale si ritiene che il racconto biblico sia stato redatto."}
{"id": "490665", "revid": "320578", "url": "https://it.wikipedia.org/wiki?curid=490665", "title": "Pliosauro", "text": ""}
{"id": "490667", "revid": "1573940", "url": "https://it.wikipedia.org/wiki?curid=490667", "title": "Rana latastei", "text": "La rana di Lataste (Rana latastei ) \u00e8 un anfibio anuro appartenente alla famiglia Ranidae, diffuso in Europa.\nDescrizione.\n\u00c8 una specie di piccole dimensioni. Il colore di fondo della livrea \u00e8 bruno rossiccio con due evidenti strisce scure che partono sottili dalla narice, arrivano all'occhio, proseguono e coprono il timpano. La rana di Lataste si distingue con difficolt\u00e0 da una specie simile: la \"Rana dalmatina\". La differenza pi\u00f9 evidente \u00e8 data dalla gola, che nella rana di Lataste \u00e8 scura e presenta una evidente striscia longitudinale pi\u00f9 chiara, mentre nella \"Rana dalmatina\" la macchia bianca sulla gola \u00e8 pi\u00f9 estesa e meno definita.\nDistribuzione.\nL'areale di questa specie \u00e8 ristretto alla pianura Padana, ad una piccola area del Cantone Ticino e ad alcuni siti in Slovenia e Croazia.\nBiologia.\n\u00c8 poco legata all'acqua dove si reca per riprodursi gi\u00e0 dalla fine di gennaio se il clima \u00e8 mite. Depone le uova in masse gelatinose costituite da diverse centinaia di uova. Dall'uscita del girino alla metamorfosi occorrono circa tre mesi. Lo stesso ciclo compiuto in acquario in luogo chiuso dura circa la met\u00e0. Al termine della metamorfosi la piccola rana misura circa un centimetro e mezzo. Frequentando di pi\u00f9 il bosco umido rispetto alle rane verdi, pu\u00f2 essere preda di uccelli carnivori quali la cornacchia e di mammiferi carnivori ed insettivori quali donnola, tasso, faina, puzzola, volpe, riccio.\nConservazione.\nLa Lista rossa IUCN classifica questa specie come vulnerabile. Solo se il suo habitat verr\u00e0 preservato le popolazioni potranno salvarsi dal rischio di estinzione."}
{"id": "490669", "revid": "3406", "url": "https://it.wikipedia.org/wiki?curid=490669", "title": "Buddismo Nichiren", "text": ""}
{"id": "490679", "revid": "320578", "url": "https://it.wikipedia.org/wiki?curid=490679", "title": "Pliosauri", "text": ""}
{"id": "490682", "revid": "120751925", "url": "https://it.wikipedia.org/wiki?curid=490682", "title": "Rita Montagnana", "text": "Biografia.\nFiglia di Moise Montagnana di Fossano e di Consolina Segre di Saluzzo, di famiglia ebraica originaria di Mondov\u00ec, sarta di professione, si dedic\u00f2 fin da giovanissima all'attivit\u00e0 politica, diventando dirigente provinciale e regionale del movimento giovanile socialista. Nel 1917 partecip\u00f2 alle rivolte torinesi per il pane, nel 1919 al movimento dei Consigli operai e all'occupazione delle fabbriche; nel 1921, insieme al fratello Mario Montagnana, futuro direttore de \"l'Unit\u00e0\", partecip\u00f2 alla fondazione del Partito Comunista d'Italia, sezione italiana dell'Internazionale, e fu delegata al III Congresso dell'Internazionale comunista a Mosca.\nNel 1922 fond\u00f2 il giornale \"La compagna\", organo del movimento femminile del Partito comunista. Conobbe Palmiro Togliatti nella redazione de \"L'Ordine Nuovo,\" la rivista fondata a Torino nel 1919 dalla minoranza comunista del Partito socialista, diretta da Antonio Gramsci, e lo spos\u00f2 nel 1924. L'anno dopo nacque il loro unico figlio, Aldo (29 luglio 1925 - 9 luglio 2011). Emigr\u00f2 insieme con il marito in Francia, poi in Unione Sovietica, alternando lunghe presenze in Francia e Svizzera.\nFu in Spagna tra il 1936 e il 1938, nel corso della guerra civile spagnola. Rientr\u00f2 in Italia nel maggio 1944 e, dopo la liberazione di Roma, fu dirigente della sezione femminile del Partito Comunista Italiano e fondatrice dell'Unione Donne Italiane (UDI). Fu una delle organizzatrici delle prime celebrazioni italiane, nell'immediato dopoguerra, della Giornata internazionale della donna; a lei, a Teresa Mattei e a Teresa Noce si deve, tra l'altro, la scelta della mimosa come simbolo dell'8 marzo.\nFu eletta all'Assemblea costituente nel XIII collegio (Bologna-Ferrara-Forl\u00ec-Ravenna), prima fra gli eletti del PCI, con 68.722 voti di preferenza. Successivamente divenne senatrice nella I legislatura, eletta in Emilia-Romagna nel collegio di Imola. Nel 1948 fu lasciata da Togliatti per Nilde Iotti. Dopo il 1958 abbandon\u00f2 progressivamente l'attivit\u00e0 politica, anche in seno al Partito Comunista Italiano. \nMor\u00ec a Roma nel 1979 e fu sepolta nel Cimitero Parco di Torino."}
{"id": "490696", "revid": "599013", "url": "https://it.wikipedia.org/wiki?curid=490696", "title": "Lsb", "text": ""}
{"id": "490697", "revid": "228587", "url": "https://it.wikipedia.org/wiki?curid=490697", "title": "Msb", "text": ""}
{"id": "490698", "revid": "113881302", "url": "https://it.wikipedia.org/wiki?curid=490698", "title": "Trasformazione isoentropica", "text": "In termodinamica, una trasformazione isoentropica \u00e8 una trasformazione che avviene a entropia costante.\nLa trasformazione isoentropica \u00e8 un caso ideale, un caso limite. Nella realt\u00e0, e cio\u00e8 per macchine che svolgono trasformazioni irreversibili, l'entropia tende ad aumentare per la presenza di irreversibilit\u00e0 di prima specie, derivanti da fenomeni dissipativi come l'attrito, e di seconda specie legate alla presenza di reazioni chimiche o elettromagnetiche presenti nel sistema.\nUna trasformazione adiabatica reversibile \u00e8 anche isoentropica. Infatti essendo reversibile varia l'entropia in misura uguale all'integrale di Clausius, che, nel caso adiabatico, vale zero."}
{"id": "490702", "revid": "125888354", "url": "https://it.wikipedia.org/wiki?curid=490702", "title": "Stati per numero di soldati", "text": "Questa \u00e8 una lista di nazioni ordinata secondo il numero totale di effettivi. Le forze di riserva che possono concorrere a rinforzare le forze militari attive e/o paramilitari sono riportate per illustrare la forza mobilitabile di uno stato."}
{"id": "490703", "revid": "63760", "url": "https://it.wikipedia.org/wiki?curid=490703", "title": "Heavy-metal", "text": ""}
{"id": "490704", "revid": "103661320", "url": "https://it.wikipedia.org/wiki?curid=490704", "title": "Vettore di Burgers", "text": "Nella scienza dei materiali, il vettore di Burgers, \u00e8 un mezzo per caratterizzare, in un cristallo, l'orientazione e l'intensit\u00e0 di una dislocazione. In particolare il vettore \u00e8 perpendicolare o parallelo alla linea di dislocazione, a seconda che la dislocazione sia a spigolo o a vite, e di ampiezza pari alla pi\u00f9 piccola distanza di spostamento degli atomi.\nIl calcolo del vettore.\nIl vettore di Burgers si individua mediante la cosiddetta \"circuitazione di Burgers\" che si ottiene come segue:\nSe il punto finale coincide con quello iniziale e quindi il vettore di Burgers \u00e8 nullo, allora il cristallo \u00e8 privo di difetti lineari."}
{"id": "490712", "revid": "1924342", "url": "https://it.wikipedia.org/wiki?curid=490712", "title": "Grace (album Jeff Buckley)", "text": "Grace \u00e8 il primo album in studio del cantautore e chitarrista statunitense Jeff Buckley, pubblicato negli Stati Uniti il 23 agosto 1994 dall'etichetta Columbia Records.\nDescrizione.\nLe registrazioni dell'album furono avviate nel settembre 1993 presso il Bearsville Recording Studio di Woodstock, nello stato di New York. Alcuni dei brani in esso contenuti erano per\u00f2 stati concepiti gi\u00e0 diversi anni prima, come ad esempio \"Eternal Life\" e \"Last Goodbye\", composti prima del 1991.\nJeff Buckley ebbe la libert\u00e0 di selezionare molti dei propri collaboratori. Nelle prime fasi di lavorazione del disco, il cantautore scelse cos\u00ec di condividere lo studio di registrazione solamente con il bassista Mick Grondahal e il batterista Matt Johnson, sotto la guida del produttore Andy Wallace. Secondo quanto dichiarato da Steve Berkowitz, produttore esecutivo del disco, i tre musicisti non avevano alcuna conoscenza reciproca, cos\u00ec iniziarono a improvvisare senza aver prefissato una direzione musicale da seguire nel loro lavoro. Dopo meno di tre settimane, una prima versione del disco era gi\u00e0 pronta, ma a quel punto Jeff Buckley si rese conto di aver raggiunto una maggiore sintonia con i musicisti e, non soddisfatto del proprio lavoro, volle continuare la lavorazione del disco.\nLa casa discografica evit\u00f2 pressioni sui tempi di lavorazione, e lo stesso Berkowitz dichiar\u00f2 che \u00abera chiaro che la sessione non avrebbe potuto concludersi cos\u00ec, perch\u00e9 si stava assistendo a un evento rarissimo nel quale la band stava prendendo forma, ed era in atto un vero processo creativo\u00bb. Durante le registrazioni, il gruppo si allarg\u00f2 poi per includere il chitarrista Michael Tighe, che firm\u00f2 anche il brano \"So Real\" insieme allo stesso Buckley.\nLa realizzazione del disco si rivel\u00f2 cos\u00ec molto pi\u00f9 lunga e costosa del previsto, fino a raggiungere una cifra di produzione complessivamente pari a circa un milione di dollari. La pubblicazione dell'album, inizialmente prevista per il gennaio 1994, slitt\u00f2 pi\u00f9 volte prima di essere definitivamente fissata per la fine di agosto dello stesso anno.\nIl ritardo di lavorazione fu legato soprattutto alle difficolt\u00e0 compositive dello stesso Buckley, il quale si sblocc\u00f2 definitivamente solo a seguito del dolore per la morte del padre della compagna, l'attrice e musicista americana Rebecca Moore.\nNella realizzazione del disco fu coinvolto anche Gary Lucas, che in precedenza aveva suonato insieme allo stesso Buckley nella band Gods &amp; Monsters. Il musicista \u00e8 autore delle canzoni \"Rise Up to Be\", il cui riff di chitarra ha dato origine al brano \"Grace\", e \"And You Will\", che si sarebbe poi trasformato nella traccia di apertura del disco, \"Mojo Pin\". Lucas suon\u00f2 inoltre la chitarra in entrambi i brani da lui firmati.\nLa prima edizione del disco \u00e8 costituita da 10 tracce, incluse le cover del brano \"Lilac Wine\", originariamente interpretata da Hope Foye, del canto tradizionale \"Corpus Christi Carol\" e della canzone \"Hallelujah\", scritta e cantata da Leonard Cohen, ma della quale sono state registrate anche molte altre versioni, tra le quali figura anche quella di John Cale, sulla base della quale lo stesso Buckley ha costruito la propria interpretazione.\nLa complicata relazione con Rebecca Moore riveste un ruolo importante nelle tematiche e nei contenuti del disco: \u00e8 attorno a lei che ruotano molte delle canzoni di \"Grace\", tra le quali la title-track, nella quale il cantautore si rivolge direttamente alla donna amata, e \"Last Goodbye\", brano dedicato alla separazione tra il cantautore e l'attrice americana.\nAll'interno del disco si parla anche della fragilit\u00e0 emotiva, tematica presente in brani come \"Last Goodbye\" e \"So Real\", ma anche di passioni infuocate, oscurit\u00e0 esistenziali e morte.\n\"Grace\" fu definito dalla critica musicale un album audace ed \u00e8 tuttora considerato un disco fuori dalle mode del periodo in cui fu pubblicato: si tratta infatti di un album imperniato soprattutto sulla voce di Jeff Buckley, a dispetto del grunge e dei grandi sperimentatori e innovatori del rock che dominavano il panorama musicale di quegli anni.\nAll'interno del disco possono essere individuate molteplici influenze, tutte filtrate attraverso uno stile giudicato molto personale: dai Led Zeppelin a Robert Plant, da Van Morrison al padre del cantautore stesso, Tim Buckley, passando attraverso altri grandi nomi del passato, come quelli di Nina Simone, Nusrat Fateh Ali Khan, Bob Dylan, \u00c9dith Piaf e Leonard Cohen. La sintesi tra influenze cos\u00ec distanti tra loro ha portato la celebre rivista musicale \"Rolling Stone\" a definire l'album un lavoro \u00ab\"a met\u00e0 strada fra metallo e angeli\"\u00bb.\nDa un punto di vista musicale, il disco pu\u00f2 essere considerato un album pop-rock con molte sfumature, dal soul fino al grunge di \"Eternal Life\".\nLa struttura dei brani \u00e8 complessa ma al contempo immediata, spesso basata sul crescendo della voce che parte sommessa per poi salire di tono, dimensione e spiritualismo, fino a entrare in una dimensione mistica.\nIl brano \"Forget Her\" era stato inizialmente registrato per il disco, ma lo stesso Buckley volle escluderlo dalla versione finale, opponendosi cos\u00ec al parere della casa discografica, che l'aveva invece scelta come singolo di lancio del lavoro stesso. Il brano, composto dal cantautore dopo una rottura con la compagna Rebecca Moore, fu poi incluso come undicesima traccia nelle edizioni postume del disco.\nAccoglienza.\nIl successo di critica ottenuto dal disco fu enorme: AllMusic assegn\u00f2 all'album un punteggio di 5 stelle e molte riviste specializzate inserirono l'album tra i migliori del 1994. Inoltre, la rivista \"Juice\" lo ha considerato il 10\u00ba miglior album degli anni novanta, mentre secondo la rivista \"Rolling Stone\" occupa il 303\u00ba posto nella lista dei 500 migliori album di tutti i tempi.\nA tutt'oggi, il disco \u00e8 considerato uno dei pi\u00f9 importanti degli anni novanta. Molti sono gli artisti che si dichiarano influenzati da Jeff Buckley e dal suo unico vero album: tra gli altri, i Coldplay, gli Starsailor, Ryan Adams, Damien Rice, e i Muse.\nAltre versioni.\nLegacy Edition.\nNel 2004 \u00e8 stata distribuita una versione da collezionisti, sottotitolata \"Legacy Edition\", per ricordare il decimo anniversario dall'uscita del disco. Questa edizione contiene, oltre al disco originale, un \"bonus disc\" e un DVD.\nVersione estesa.\nNel 2005 \u00e8 stata messa in commercio una versione estesa del disco originale con l'aggiunta della canzone \"Forget Her\", che compare dopo \"Dream Brother\". L'artwork dell'edizione estesa \u00e8 identico a quello della versione originale, fatta eccezione per una diversa immagine stampata sotto l'alloggiamento del disco.\nFormazione.\nDi seguito \u00e8 elencato il personale coinvolto nella realizzazione del disco:\nSuccesso commerciale.\nL'album, a dispetto dell'accoglienza ricevuta dalla critica, non ottenne un elevato successo di pubblico subito dopo la pubblicazione: durante la prima settimana le copie vendute furono circa 2.000 e nelle classifiche statunitensi il disco non super\u00f2 il 149\u00ba posto, mentre il primo singolo, \"Last Goodbye\", riusc\u00ec solamente ad arrivare al 19\u00ba posto della classifica \"Alternative Songs\" di Billboard. Tuttavia l'album continua tutt'oggi a vendere, anche se in maniera non travolgente, ed \u00e8 riuscito a diventare disco di platino negli Stati Uniti. Nel 2008 l'album ha inoltre raggiunto il 10\u00ba posto nella classifica \"Catalog Albums\".\nIl paese in cui \"Grace\" ha riscosso il maggior successo commerciale \u00e8 l'Australia, dove \u00e8 riuscito a raggiungere la top 10 e, fino a settembre 2009, ha totalizzato 52 settimane di presenza in top 50, raggiungendo il traguardo dei sette dischi di platino nel 2016. In Francia invece l'album ha ottenuto nel 2000 la certificazione di doppio disco d'oro. A livello mondiale, le copie vendute sono oltre 2 milioni."}
{"id": "490717", "revid": "2015336", "url": "https://it.wikipedia.org/wiki?curid=490717", "title": "Santa Dorotea", "text": "Agiografia.\nLa vita di Dorotea \u00e8 narrata in un'antica \"passio\" del \"Martirologio Geronimiano\" che la descrive come \"caritatevole, pura e sapiente\". Di fede cristiana, quando il preside Sapricio le chiese di fare un sacrificio agli d\u00e8i, si rifiut\u00f2 e venne torturata; poi il preside la affid\u00f2 a Crista e Callista, due sorelle apostate, affinch\u00e9 la convincessero a lasciare la religione cristiana, ma furono loro invece a essere convertite, e quindi bruciate vive, mentre Dorotea fu condannata alla decapitazione.\nSulla strada del martirio, incontr\u00f2 un tal Teofilo, il quale le chiese ironicamente: \u00abSposa di Cristo, mandami delle mele e delle rose dal giardino del tuo sposo\u00bb. Dorotea accett\u00f2 e, prima della decapitazione, durante una preghiera, un bambino le port\u00f2 tre rose e tre mele e lei disse di portarle a Teofilo, il quale, visto il prodigio, si convert\u00ec al Cristianesimo e fu anch'egli denunciato a Sapricio, che lo fece torturare e decapitare. Per questo la Chiesa lo onora come santo assieme a Dorotea il 6 febbraio.\nIl culto.\nLa commemorazione liturgica ricorre il 6 febbraio. \u00c8 patrona dei fioristi e della citt\u00e0 di Pescia, \u00e8 compatrona del comune salentino di Castro, e ha come attributo iconografico un cesto di frutta e fiori.\nEsistono varie congregazioni religiose intitolate alla santa, le cui suore sono dette Dorotee, come ad esempio le Suore maestre di Santa Dorotea.\nLe reliquie di santa Dorotea sono conservate a Roma, nella chiesa trasteverina di Santa Dorotea, e la reliquia del capo era esposta nella Domenica in Albis all'altare maggiore di S. Maria in Trastevere; mentre a Solofra, nella Collegiata di San Michele Arcangelo, si conserva il teschio e diverse ossa di una martire chiamata Dorotea, donato dalla famiglia Orsini, ed ivi portato dal papa Benedetto XIII, ma \u00e8 certamente un corpo santo.\nIl convento di Santa Dorotea.\nIl convento dedicato a Santa Dorotea a Roma \u00e8 stato al centro di due episodi:"}
{"id": "490718", "revid": "339392", "url": "https://it.wikipedia.org/wiki?curid=490718", "title": "Kaiseri", "text": ""}
{"id": "490719", "revid": "287204", "url": "https://it.wikipedia.org/wiki?curid=490719", "title": "Banu Ammar", "text": "I Ban\u016b \u02bfAmm\u0101r (lett. \"Figli di \u02bfAmm\u0101r\") furono una famiglia di \"q\u0101\u1e0d\u012b\" che regn\u00f2 a Tripoli di Siria nel corso del quarantennio che precedette la caduta della citt\u00e0 ad opera dei Provenzali del duca Raimondo di St. Gilles (o di Tolosa o di Provenza), nella complessa cornice istituzionale siro-palestinese in cui attori protagonisti erano diventati dal 1099 i Crociati. Il suo primo illustre esponente fu Am\u012bn al-Dawla Ab\u016b \u1e6c\u0101lib al-\u1e24asan ibn \u02bfAmm\u0101r, sostituito alla sua morte dal figlio Jal\u0101l al-Mulk \u02bfAl\u012b ibn Mu\u1e25ammad.\nDopo la costituzione della Contea di Edessa, del Principato di Antiochia e del Regno di Gerusalemme, il duca Raimondo di St. Gilles - il nobile di maggior rilievo che aveva preso parte alla Crociata - era rimasto unico a non essersi ritagliato un dominio autonomo. La sua ambizione fu realizzata ai danni proprio di Tripoli, anche se il duca non pot\u00e9 veder compiuti gli esiti delle sue imprese militari di conquista dal momento che mor\u00ec il 28 febbraio 1105 in seguito alle ferite ricevute nel crollo d'una copertura d'un edificio cui era stato appiccato il fuoco.\nNella citt\u00e0 era allora il personaggio pi\u00f9 illustre il \"q\u0101\u1e0d\u012b\" Fakhr al-Mulk \u02bfAmm\u0101r (fratello di Jal\u0101l al-Mulk) che, nel tentativo di cercare fra i musulmani sostegno concreto per la difesa della sua cittadina assediata, trov\u00f2 invece solo astratte promesse da parte dei Selgiuchidi, s\u00ec da essere costretto ad accettare il dorato, esilio siriano offertogli dall\"atabeg\" di Damasco, \u1e6coghtigh\u012bn, nel momento in cui la citt\u00e0 cadde in mano alla discendenza di Raimondo di Tolosa."}
{"id": "490721", "revid": "547992", "url": "https://it.wikipedia.org/wiki?curid=490721", "title": "Burghy", "text": "Burghy \u00e8 stata una catena italiana di fast food nata nel 1981 a Milano, con primo ristorante in piazza San Babila, fondata dalla catena di Supermercati GS, quando apparteneva al gruppo SME.\nAcquisto da parte del Gruppo Cremonini.\nNel 1985 l'intera catena Burghy comprensiva di 96 ristoranti fu acquisita dal Gruppo Cremonini.\nNegli anni ottanta Burghy possedeva numerosi punti vendita nella zona di Milano e del suo hinterland, tra i quali i ristoranti di piazzale Loreto, corso Buenos Aires, corso Vittorio Emanuele, galleria Vittorio Emanuele e quello di piazza San Babila. Quest'ultimo era il punto di ritrovo preferito dai cosiddetti \"paninari\", giovani liceali rampolli di importanti famiglie benestanti. In quegli anni Burghy si espanse notevolmente nel centro-nord Italia arrivando a un picco di 96 ristoranti nel 1995, talvolta in collaborazione con Autogrill, condividendo alcune sedi coi marchi Spizzico e Ciao. Esempio emblematico quanto controverso il fast-food multimarca Vittoriamix, che su input dell'immobiliarista Caravaggi si insedi\u00f2 nel 1994 a Brescia in un palazzo in via IV Novembre, tra piazza Vittoria e i portici di via X Giornate, occupando 50 dipendenti.\nNel 1995 con 96 ristoranti aperti, si inaugurano i primi drive-in a Milano-Bruzzano, San Donato Milanese e Castelletto Ticino.\nAcquisto da parte di McDonald's Italia.\nNel 1996 la rete dei 96 ristoranti Burghy venne acquisita dalla multinazionale statunitense della ristorazione veloce McDonald's, la quale, avendo solo 38 ristoranti, non era ancora riuscita ad affermarsi in Italia.\nIn cambio, il Gruppo Cremonini divenne il fornitore di carne bovina dei ristoranti McDonald's presenti in Italia e parte d'Europa ().\nL'ultimo ristorante Burghy a passare sotto il marchio McDonald's fu quello di Casalecchio di Reno, in provincia di Bologna, dentro il centro commerciale \"Shopville Gran Reno\", nel 2006.\nIl marchio torna ad essere utilizzato a Monza nel 2021 nell'ambito di una campagna pubblicitaria della catena Burgez; il punto vendita, tuttavia, non adotter\u00e0 lo storico marchio italiano (di propriet\u00e0 di McDonald's), limitandosi ad utilizzarlo per soli scopi pubblicitari.\nMascotte.\nNegli anni '90 Burghy lanciava la sua mascotte, \"Willy Denty\", personaggio con fogge di cartone animato, raffigurante una bocca con denti giganteschi, un paio di gambe ed un paio di braccia, protagonista delle sorprese dei menu Burghy per bambini. Burghy non offriva sorprese caratterizzate dai cartoni animati o dai film del momento, bens\u00ec sorpresine dipinte a mano, spille e peluche aventi per soggetto esclusivamente \"Willy Denty e i suoi amici\", tutte prodotte dalla Grani &amp; Partners. La prima serie era composta da quattro soggetti (Willy Denty, il panino \"Mr. Burghy\", la cola \"Freddy\" e la scatola di patatine \"Patty\"), la seconda serie, datata 1997, era invece composta da sei soggetti di Willy Denty in veste cattiva, la terza serie, datata 1998, da sei soggetti di Willy Denty in veste allegra.\nFa eccezione un breve periodo in cui vennero distribuiti i \"Food Fighters\", giocattoli della Mattel rappresentanti prodotti alimentari nelle vesti di soldati.\nTra le altre sorprese distribuite da Burghy, verso la met\u00e0 degli anni novanta, la serie di videocassette dedicate a vari cartoni animati come i Puffi o Tom &amp; Jerry Kids in cui, all'esterno, appare lo slogan dell'epoca: \"Pi\u00f9 gusto di Burghy nessuno ti d\u00e0\". Il contenuto delle videocassette inizia con lo spot Burghy degli anni '80, raffigurante un cowboy che si reca in uno dei ristoranti della catena omonima."}
{"id": "490723", "revid": "76963", "url": "https://it.wikipedia.org/wiki?curid=490723", "title": "Stagnone", "text": ""}
{"id": "490727", "revid": "113629590", "url": "https://it.wikipedia.org/wiki?curid=490727", "title": "Si la", "text": "I Si la (o anche Sila) sono uno dei 54 gruppi etnici ufficialmente riconosciuti dal Vietnam ed uno dei 49 individuati dal governo del Laos. Vengono chiamati anche sida, beumsu veryer e yertheua.\nStoria.\nOriginari di una terra vicina alla grande muraglia cinese, migrarono a sud a causa delle guerre di quella regione. Dopo essere stati nello Yunnan, attorno al 1800 scesero in Laos ed in Vietnam. Secondo una leggenda locale, erano divisi in due gruppi, quello dei ricchi e quello dei poveri. Arrivati insieme nelle zone delle sorgenti del Nam U, i ricchi si spostarono ad ovest a cavallo, giungendo nell'odierna Provincia di Luang Namtha, mentre i poveri furono costretti a stanziarsi nelle zone della Provincia di Phongsali.\nDistribuzione.\nSecondo il censimento del 1995, 1.772 si la vivevano nelle province settentrionali del Laos di Luang Namtha e Phongsali, nella valle del fiume Nam U. Il censimento vietnamita del 1999 ha rilevato 840 si la nella provincia di Lai Chau.\nCultura.\nIl capo villaggio \u00e8 uno degli anziani che ha il compito di appianare le dispute tra i membri della comunit\u00e0. I matrimoni si svolgono con fastose cerimonie a cui presenzia lo sciamano del villaggio, che compie riti propiziatori. Anche le nascite vengono festeggiate con scaramantiche cerimonie. Ai bambini vienne posto l'appellativo \"cha\" prima del nome e alle bambine \"ko\". I funerali prevedono che la salma resti in casa alcuni giorni per ingraziarsi il suo spirito, con altre cerimonie organizzate dallo sciamano, ed in seguito viene sepolta.\nI villaggi sono situati attorno ai 1.500 m di altitudine e sono formati da 10 a 50 abitazioni. Se il terreno \u00e8 pianeggiante le costruiscono a livello del suolo, se \u00e8 scosceso erigono palafitte. All'interno le stanze destinate a dormire sono separate dal soggiorno con pareti in bamb\u00f9. I sila dormono su dei rialzi in legno. I muri perimetrali possono essere in legno o in bamb\u00f9 ed il pavimento in terra battuta. Nel soggiorno vi \u00e8 un altare consacrato agli spiriti degli antenati, protettori della casa.\nNei giorni di festa, le donne indossano vestiti in cotone a maniche lunghe con ricami colorati che sul davanti hanno alcune file di monete in argento dell'epoca coloniale francese. Normalmente usano semplici vestiti in cotone e sarong scuri con simili ricami. Gli uomini usano giacche o camicie blu scuro a manica lunga con pantaloni neri larghi. Uno dei costumi pi\u00f9 distintivi di questa etnia \u00e8 la colorazione dei denti: gli uomini li colorano di rosso e le donne di nero. Questa usanza si sta lentamente perdendo tra le generazioni pi\u00f9 giovani.\nLingua.\nParlano la lingua sila, che fa parte del ceppo tibeto-birmano ed \u00e8 simile a quella degli akha e dei lolo. Parlano anche hor, l\u00fc, nhoung ed il cinese, che serve loro per comunicare con le altre etnie delle zone in cui vivono.\nReligione.\nI sila praticano l'Animismo, come la maggior parte delle minoranze etniche laotiane e vietnamite. Lo sciamano del villaggio, chiamato \"mu phe\", organizza le cerimonie in cui vengono fatti sacrifici di animali in onore degli spiriti protettori o per calmare quelli pericolosi. Particolari feste religiose dedicate agli antenati della famiglia si svolgono due volte l'anno. Viene festeggiato anche il capodanno cinese e date legate ai raccolti del riso. Tra le offerte che vengono sacrificate agli spiriti vi sono carne, riso, alcolici ed altre.\nEconomia.\nLa loro occupazione primaria \u00e8 la coltivazione di cereali. I raccolti principali sono quelli del riso, una qualit\u00e0 normale ed una glutinosa. Allevano mucche, bufali, maiali cani e pollame, sia per il sostentamento che per farsi aiutare nel lavoro dei campi. Vi sono anche alcuni cavalli per il trasporto. La coltivazione del papavero da oppio, di cui sono consumatori, \u00e8 stata scoraggiata dal governo laotiano. Gli uomini eseguono lavori in metallo, come utensili da lavoro o da cucina, e le donne sono esperte tessitrici."}
{"id": "490733", "revid": "287204", "url": "https://it.wikipedia.org/wiki?curid=490733", "title": "Sila (disambigua)", "text": ""}
{"id": "490734", "revid": "3619162", "url": "https://it.wikipedia.org/wiki?curid=490734", "title": "Distanza comovente", "text": ""}
{"id": "490738", "revid": "6066", "url": "https://it.wikipedia.org/wiki?curid=490738", "title": "Isoentropica", "text": ""}
{"id": "490741", "revid": "1305772", "url": "https://it.wikipedia.org/wiki?curid=490741", "title": "Cham", "text": ""}
{"id": "490745", "revid": "1149807", "url": "https://it.wikipedia.org/wiki?curid=490745", "title": "Pou\u00ebt", "text": "Pou\u00ebt, o pouet.net, \u00e8 un catalogo online della demoscene.\nPouet si presenta come una sorta di portale web e di community, dove ognuno pu\u00f2 iscriversi, darsi un nickname, assegnarsi un avatar e iniziare a collaborare. La collaborazione consiste nell'aggiungere produzioni all'archivio, commentarle, segnalare errori, doppioni e partecipare al forum.\nPouet.net offre screenshot, la possibilit\u00e0 di commentare ogni produzione, un URL da cui prelevare il o i file, un'eventuale versione video. \u00c8 inoltre possibile stilare una lista personale (\"demology\") e consultare il database con molti tipi di ricerche. Vi si trovano produzioni per Windows, DOS, Amiga, C64, e moltissime altre piattaforme.\nPouet ospita anche un forum, il \"the oldskool pou\u00ebt.net bbs\" famoso nella demoscene per i meme nati dalle discussioni pi\u00f9 o meno serie sul forum stesso."}
{"id": "490746", "revid": "1893", "url": "https://it.wikipedia.org/wiki?curid=490746", "title": "Coniche degeneri", "text": ""}
{"id": "490750", "revid": "228587", "url": "https://it.wikipedia.org/wiki?curid=490750", "title": "Schola", "text": ""}
{"id": "490752", "revid": "14002", "url": "https://it.wikipedia.org/wiki?curid=490752", "title": "Chiesa cattolica in Olanda", "text": ""}
{"id": "490760", "revid": "3619522", "url": "https://it.wikipedia.org/wiki?curid=490760", "title": "Problema di n-corpi", "text": ""}
{"id": "490761", "revid": "254059", "url": "https://it.wikipedia.org/wiki?curid=490761", "title": "Chiesa e monastero di San Vincenzo d'Annalena", "text": "La chiesa e monastero di San Vincenzo d'Annalena sono un complesso religioso scomparso di Firenze, gi\u00e0 situato in via Santa Maria, nel quartiere di Oltrarno.\nStoria.\nFu fondato da Annalena Malatesta, rimasta vedova a ventidue anni di Baldaccio d'Anghiari, prode condottiero, vincitore ad Anghiari nel 1440 e poi barbaramente ammazzato nel 1441.\nNel suo sconforto si pose sotto la protezione dell'Arcivescovo Antonino Pierozzi e si chiuse nella casa donatole quando era fanciulla da Cosimo de' Medici. Nel 1454 divenne terziaria domenicana e trasform\u00f2 la propria abitazione nel primo nucleo del convento; l'annesso oratorio, trasformato in chiesa nel 1474, fu intitolato a santo Stefano e a san Vincenzo Ferrer. Il convento fu soppresso nel 1786 e quindi nel 1808, la chiesa fu sconsacrata nel 1842.\nSui terreni gi\u00e0 di pertinenza del convento furono realizzati, tra il 1810 e il 1820, il Teatro Goldoni e il Saloncino Castinelli (in seguito Cinema Goldoni) (tra via dei Serragli e via Santa Maria), il Giardino Corsi Annalena (tra via Romana, via de' Mori e via de' Serragli), e la Casa di Annalena (lungo via Romana).\nOpere gi\u00e0 nel convento di Annalena.\nQui si trovava la pala di Beato Angelico oggi a San Marco e l\"'Adorazione del Bambino\" di Filippo Lippi agli Uffizi."}
{"id": "490764", "revid": "599013", "url": "https://it.wikipedia.org/wiki?curid=490764", "title": "Pauleta", "text": "Caratteristiche tecniche.\nCentravanti estremamente prolifico.\nCarriera.\nDestinato ad un lavoro da pescatore, scelse invece di dedicarsi al calcio. La sua carriera ebbe inizio in patria, giocando con l'Estoril in seconda divisione e realizzando 18 gol in 29 presenze. Successivamente si trasfer\u00ec nel campionato iberico, militando dapprima nel Salamanca e poi nel Deportivo La Coru\u00f1a. In quest'ultima formazione, si ritrov\u00f2 sfavorito dalla concorrenza di Roy Makaay.\nMaggiormente fortunata risult\u00f2 l'esperienza in Ligue 1, dove approd\u00f2 nel 2000 firmando per il Bordeaux. Nella stagione 2001-02 vinse la classifica dei marcatori, al pari di Ciss\u00e9. Dopo tre stagioni coi girondini, nel 2003 si accas\u00f2 al Paris Saint-Germain. Con la squadra della capitale ha realizzato oltre 100 gol, record poi superato da Zlatan Ibrahimovi\u0107 e Edinson Cavani (rispettivamente nel 2015 e 2018).\nSi \u00e8 ritirato dall'attivit\u00e0 agonistica nel 2008, ricoprendo in seguito l'incarico di osservatore per lo stesso PSG.\nNazionale.\nEsord\u00ec in nazionale nel 1997, partecipando come riserva all'Europeo 2000. Ai Mondiali 2002 realizz\u00f2 invece una tripletta contro la Polonia, pur non riuscendo ad evitare l'eliminazione dei lusitani al primo turno.\nTra i giocatori pi\u00f9 attesi per l'Europeo casalingo del 2004, complice anche il fatto che il Portogallo non avesse mai storicamente schierato centravanti di caratura, disput\u00f2 invece un torneo deludente. Pur giocando da titolare l'intera competizione non segn\u00f2 alcuna rete, con i portoghesi che persero la finale davanti ad una sorprendente Grecia. Contribu\u00ec poi alla qualificazione per i Mondiali 2006, segnalandosi come il miglior marcatore delle eliminatorie continentali. All'esordio nella rassegna iridata, trov\u00f2 il gol che decise la sfida con l'Angola; in quella che fu la sua ultima partecipazione ad un torneo internazionale, i lusitani si classificarono quarti.\nCon 47 reti, \u00e8 il secondo miglior realizzatore nella storia della nazionale (preceduto da Cristiano Ronaldo).\nStatistiche.\nTra club e nazionale maggiore, Pauleta ha giocato 620 partite segnando 326 reti, alla media di 0,53 gol a partita."}
{"id": "490765", "revid": "1442080", "url": "https://it.wikipedia.org/wiki?curid=490765", "title": "Pablo Aimar", "text": "Caratteristiche tecniche.\nCentrocampista offensivo di piede destro, aveva nel dribbling e nell'ultimo passaggio le sue qualit\u00e0 migliori. Era soprannominato \"El Payaso\" (in italiano \"il pagliaccio\") o \"El Mago\" (in italiano \"il mago\"), per le sue giocate ed il suo estro.\nLionel Messi ha dichiarato che \u00e8 stato uno dei suoi idoli calcistici.\nCarriera.\nGiocatore.\nClub.\nInizi e River Plate.\nDopo aver mosso i primi passi nell'Estudiantes de R\u00edo Cuarto, nel 1993 entra nel settore giovanile del River Plate. Esordisce in prima squadra nel 1996, mentre il primo gol lo mette a segno due anni dopo. Con la maglia dei \"Millonarios\" gioca fino al 2000, vincendo cinque campionati (Apertura 1996, Clausura 1997, Apertura 1997, Apertura 1999, Clausura 2000) e la Supercoppa Sudamericana nel 1997.\nValencia.\nIl 31 gennaio 2001 viene acquistato dal Valencia di H\u00e9ctor C\u00faper che lo paga circa 21 milioni di euro.. Nella prima stagione a Valencia raggiunge subito la finale di Champions League, persa ai rigori contro il allo Stadio Giuseppe Meazza di Milano. Sotto la guida del nuovo tecnico Rafael Ben\u00edtez, Aimar diventa titolare fisso del centrocampo insieme a Rub\u00e9n Baraja e David Albelda, giocando spesso da trequartista. Nella stagione 2001-2002 vince la sua prima Liga, mentre in quella 2003-2004 conquista la Liga, la Coppa UEFA e la Supercoppa UEFA. Nel Valencia Aimar gioca altre due stagioni, prima della decisione di lasciare il club.\nReal Saragozza.\nIl 29 luglio 2006 viene acquistato dal per 11 milioni di euro. Dopo una prima stagione di buon livello, nella seconda non riesce ad evitare la retrocessione della squadra.\nBenfica.\nIl 17 luglio 2008 passa al Benfica per 6,5 milioni di euro, firmando un contratto sino al 2012 (a cui seguir\u00e0 un rinnovo). Con il club di Lisbona gioca per cinque stagioni, vincendo il campionato nel 2009-2010 e quattro Coppe di Lega consecutive, dal 2009 al 2012.\nIl 30 giugno 2013 non rinnova il proprio contratto con le \"Aquile\", rimanendo svincolato.\nJohor Darul Ta'zim.\nIl 14 settembre 2013 viene ingaggiato dal Johor, club militante nella Malaysia Super League, firmando un contratto di due anni con opzione per altri tre anni. Il 24 aprile 2014, per i troppi infortuni che lo costringono a saltare molte gare di campionato, gli viene rescisso il contratto.\nRiver Plate ed Estudiantes (RC).\nIl 6 gennaio 2015 ritorna al River Plate dopo 15 anni. A febbraio subisce un grave infortunio alla caviglia, che lo tiene fuori per molti mesi. Il 15 luglio annuncia di voler lasciare il calcio giocato a causa dei troppi infortuni.\nTre anni dopo, il 23 gennaio 2018, torna a giocare un match ufficiale nella coppa nazionale con la maglia dell'Estudiantes de R\u00edo Cuarto. La gara coincide anche con la sua ultima partita in carriera.\nNazionale.\nDopo aver esordito nel 1995 con la nazionale Under-17 argentina, nel 1997 entra a far parte del giro della nazionale Under-20. Con la selezione giovanile, che pu\u00f2 contare su futuri campioni del calibro di Walter Samuel, Esteban Cambiasso e Juan Rom\u00e1n Riquelme, vince il campionato mondiale di categoria disputato nel 1997 in Malaysia. Sempre nel 1997 vince il campionato sudamericano Under-20 giocato in Cile, bissando il successo due anni dopo nell'edizione disputata in Argentina.\nEsordisce con la nazionale maggiore nel 1999. Nello stesso anno viene convocato per la Copa Am\u00e9rica, mentre tre anni dopo partecipa al Mondiale in Corea del Sud e Giappone, chiusa con una deludente eliminazione nella fase a gironi. Nel 2005 \u00e8 tra i convocati per la Confederations Cup, dove realizza un gol nella finale persa per 1-4 contro il Brasile. Nel 2006 partecipa al Mondiale in Germania, che vede gli argentini eliminati ai quarti di finale dalla nazionale ospitante. Nel 2007 \u00e8 tra i convocati per la Copa Am\u00e9rica. Chiude la sua esperienza in nazionale con 52 presenze e 8 reti.\nAllenatore.\nNel 2017 viene nominato commissario tecnico della nazionale Under-17 argentina. Il 3 agosto 2018, dopo l'esonero di Jorge Sampaoli, viene scelto per affiancare Lionel Scaloni alla guida della nazionale maggiore.\nStatistiche.\nPresenze e reti nei club.\n\"Statistiche aggiornate al 23 gennaio 2018.\""}
{"id": "490766", "revid": "116027942", "url": "https://it.wikipedia.org/wiki?curid=490766", "title": "Quadroni di San Carlo", "text": "I Quadroni di San Carlo sono due serie di dipinti su tela esposti nei mesi di novembre e dicembre nel Duomo di Milano che celebrano la vita e i miracoli di San Carlo Borromeo.\nIniziata nel 1603 con i \"Fatti della vita del Beato Carlo\" (in onore della beatificazione), la serie dei \"Quadroni\" fu terminata nel 1610 con il gruppo dei \"Miracoli\", di dimensioni inferiori.\nCaratteristiche.\nI \"quadroni di San Carlo Borromeo\" consistono in due cicli di dipinti che narrano la vita e i miracoli del primo santo della Controriforma: \"I fatti della vita del beato Carlo\" e \"I miracoli di San Carlo\", di ventotto grandi tele ciascuno. Realizzate nel corso del Seicento, costituiscono il pi\u00f9 importante ciclo pittorico del Barocco lombardo.\nQueste grandi pitture sono esposte durante il mese di novembre nel Duomo di Milano in onore di San Carlo, la cui celebrazione \u00e8 il 4 novembre.\nI quadroni \"furono\" esposti continuativamente dal 4 novembre 1999 al 4 novembre 2000 in onore delle celebrazioni del Giubileo.\nIl primo ciclo, fu commissionato tra il 1602 e il 1604 dalla Fabbrica del Duomo, a soli 18 anni dalla la morte del santo, ad alcuni dei pi\u00f9 affermati pittori della Milano del tempo: Giovanni Battista Crespi detto il Cerano (4 dipinti), Paolo Camillo Landriani detto il Duchino (7), Giovanni Mauro della Rovere detto il Fiammenghino (5), Carlo Buzzi (2), Giulio Cesare Procaccini (4), Domenico Pellegrini (1). Questo ciclo comprende le tele pi\u00f9 grandi (6 metri per 4,75), che narrano \"I fatti della vita del beato Carlo\". Consiste di 28 dipinti ritraenti la sua vita, dalla nascita, all'attivit\u00e0 come arcivescovo di Milano, ai solenni funerali. La serie, inizialmente composta da venti tele, fu poi ampliata nel secolo successivo con l'aggiunta di altre otto.\nLe opere sono tutte tempere su tela. La qualit\u00e0 esecutiva delle opere \u00e8 giudicata dai critici molto difforme. Le tele pi\u00f9 apprezzate sono quelle realizzate dal Cerano, caratterizzate da un forte realismo nella resa dei costumi e delle ambientazioni, e da una notevole resa psicologica dei personaggi, pur nella potente enfasi retorica delle scene. Le tele degli altri autori, quali il Duchino e i Fiammenghini sono comunque caratterizzate spesso da una felice vena narrativa, pur senza raggiungere le vette stilistiche del Crespi.\nIl secondo ciclo, \"I miracoli di San Carlo\", consiste di 28 dipinti riguardanti i suoi miracoli e guarigioni. Questi quadri sono pi\u00f9 piccoli rispetto alla prima serie e misurano approssimativamente 2,4x4,4 metri.\nFurono realizzati tra il dicembre del 1609 e il novembre 1610, quando San Carlo venne canonizzato.\nLa seconda serie venne esposta assieme alla prima (la \"Vita\") per la prima volta il 4 novembre 1610 nel Duomo di Milano. Anche questa serie vede impegnati i pi\u00f9 apprezzati artisti del barocco milanese, alcuni dei quali gi\u00e0 autori della prima serie, fra cui Cerano, Giulio Cesare Procaccini, il Duchino, i Fiammenghini, accanto a figure minori quali Carlo Buzzi e Giorgio Noyers. Anche a questa serie furono aggiunte altre tele nel Settecento."}
{"id": "490767", "revid": "3871", "url": "https://it.wikipedia.org/wiki?curid=490767", "title": "BeitJala", "text": ""}
{"id": "490768", "revid": "110157", "url": "https://it.wikipedia.org/wiki?curid=490768", "title": "Monastero di Santa Marta", "text": "Il monastero di Santa Marta si trova in via Santa Marta nella zona a nord del centro storico di Firenze.\nStoria e descrizione.\nEdificato per volont\u00e0 testamentaria di Lottieri Davanzati nel 1336, il convento fu destinato nel 1343 alle Umiliate guidate da Lotta Acciaiuoli. Danneggiato durante l'assedio del 1529-30, fu riedificato nel 1599 a spese di Giovanni Davanzati, che fece ristrutturare la chiesa dedicandola a santa Marta.\nDa un portale trecentesco si entra nel luogo di culto ad unica navata, affrescata nell'800 nella volta, con altari del primo Seicento; sopra l'altar maggiore una \"Crocifissione\", affresco staccato, attribuito all'Orcagna (1350 ca.). Nel monastero benedettino, la \"Resurrezione di Lazzaro\" di Giovanni Battista Naldini, una croce lignea di Lorenzo Monaco e un'\"Ultima Cena\" del 1600-05 circa di Francesco Mati detto Cecchino del Legnaiolo."}
{"id": "490769", "revid": "36426", "url": "https://it.wikipedia.org/wiki?curid=490769", "title": "Poccetti", "text": ""}
{"id": "490771", "revid": "125411280", "url": "https://it.wikipedia.org/wiki?curid=490771", "title": "Il meraviglioso mago di Oz", "text": "Il meraviglioso mago di Oz (\"The Wonderful Wizard of Oz\") \u00e8 un celebre romanzo per ragazzi di L. Frank Baum, originariamente illustrato da William Wallace Denslow e pubblicato per la prima volta da \"George M. Hill Company\" a Chicago il 17 maggio 1900. Il libro racconta le avventure della bambina Dorothy nel magico Paese di Oz, dopo che lei e il suo cane Tot\u00f2 sono stati spazzati via da un tornado che colp\u00ec il Kansas, dove, orfana dei genitori, abitava assieme agli zii.\nOrigine del titolo.\nUna leggenda piuttosto diffusa circa l'origine del nome \"Oz\" \u00e8 che l'autore l'abbia tratto dalle lettere che comparivano sul dorso di due raccoglitori: A-N, O-Z. Secondo altri sarebbe un'abbreviazione del termine inglese \"ounce\" (ovvero oncia). Secondo il Club Internazionale del Mago di Oz Maud Baum, la vedova dell\u2019autore, afferm\u00f2 in una lettera a Jack Snow che il nome \"Oz\" fu inventato di sana pianta.\nStoria editoriale.\nLa prima edizione fu pubblicata da George M. Hill nel 1900 e si avvalse delle illustrazioni di W. W. Denslow. L'opera \u00e8 stata poi ripubblicata innumerevoli volte (talvolta semplicemente con il titolo \"The Wizard of Oz\", ovvero \"Il mago di Oz\") e tradotta in numerose lingue. Il testo del romanzo originale \u00e8 divenuto di dominio pubblico a partire dal 1956.\nIl successo di quest'opera diede inizio alla serie dei \"Libri di Oz\", composta da numerosi sequel ambientati sempre nel Paese di Oz inventato da Baum: i primi furono scritti in collaborazione con lo stesso illustratore W. W. Denslow, il cui sodalizio, per\u00f2, dur\u00f2 solo per pochi libri, mentre almeno 17 di essi ebbero come unico autore lo stesso Baum.\nDiversi furono gli adattamenti del romanzo per il cinema: al pi\u00f9 celebre film del 1939 \"Il mago di Oz\", diretto da Victor Fleming e interpretato da Judy Garland, ne seguirono diversi, sino al pi\u00f9 recente \"Il grande e potente Oz\", film del 2013 diretto da Sam Raimi e con protagonista James Franco, che si propone come ideale prequel del romanzo.\nPrefazione.\nIl romanzo \u00e8 preceduto da una prefazione dove Baum chiarisce di aver tentato, con la stesura di questo libro, di riformare la struttura della fiaba e il ruolo ad essa affidata fino a quel momento. Grandi autori di fiabe, quali i fratelli Grimm oppure Hans Christian Andersen, avevano infatti scritto fiabe piene di situazioni stravaganti e fantastiche, popolati da orchi, mostri e fate, sempre con l'intento di insegnare una morale al giovane pubblico, in modo da educarlo attraverso il divertimento. Baum si dice convinto che questo tipo di favola moraleggiante appartenga al passato. Secondo lui, infatti, la fiaba non deve contenere necessariamente una morale, ma deve semplicemente meravigliare e divertire i bambini.\nTrama.\nIl tornado e l'arrivo nel Paese dei Ghiottoni.\nKansas. Dorothy \u00e8 una bambina rimasta orfana di entrambi i genitori e vive con la zia Emma e con lo zio Henry nella loro modesta fattoria, assieme al cane Tot\u00f2. Un giorno un tornado solleva la casa di Dorothy, con la bambina e il cane ancora all'interno (per colpa di Tot\u00f2, infatti, Dorothy non era riuscita a seguire la zia nel rifugio sotterraneo), e la trasporta in volo, facendola atterrare nel \"Paese dei Ghiottoni\" (tradotto in alcune edizioni italiane anche come \"Terra Blu dei Munchkin\" o \"Terra dei Mastichini\" o \"Terra dei Succhialimoni\" oppure \"Terra dei Golosetti\") abitata da curiosi individui rigorosamente vestiti di blu. Nell'atterraggio la casa schiaccia la \"Malvagia Strega dell'Est\".\nLa Buona Strega del Nord viene a complimentarsi con Dorothy per avere sconfitto la strega malvagia e le dona le Scarpette d'Argento della strega defunta. Le spiega, poi, di trovarsi nel paese di Oz, dove esistono quattro streghe, di cui due buone (lei, ovvero la Strega del Nord, e la Strega del Sud) e due cattive (la ormai defunta Strega dell'Est e la Malvagia Strega dell'Ovest). Dorothy esprime subito il desiderio di tornare nel Kansas dagli zii, al che la strega, dopo aver manifestato meraviglia per quello strano luogo mai sentito prima, le consiglia di recarsi dal grande Mago di Oz, il mago pi\u00f9 potente di tutto il paese.\nLe raccomanda pertanto di seguire la \u00abstrada di mattoni gialli\u00bb che la porter\u00e0 dritta alla Citt\u00e0 di Smeraldo, dove risiede il palazzo del grande mago. Prima di partire la strega bacia Dorothy sulla fronte, affermando che grazie a quel bacio nessuno oser\u00e0 farle del male. Lungo il cammino a Dorothy e Tot\u00f2 si uniranno tre compagni di viaggio: lo Spaventapasseri, il Taglialegna di latta e il Leone codardo, che decidono di accompagnare la bambina nella speranza di poter fare anche loro delle richieste al mago di Oz, ovvero un cervello per lo Spaventapasseri, un cuore per il Taglialegna di latta e il coraggio per il Leone codardo.\nLa Citt\u00e0 di Smeraldo e l'incontro con il \"Grande e Terribile Oz\".\nDopo aver affrontato diverse avventure insidiose (come l'assalto dei terribili \"Tigrorsi\", il superamento di un burrone e l'attraversamento di un pericoloso torrente), spesso superate grazie alle \"fortuite\" intuizioni dello Spaventapasseri, i cinque giungono alla Citt\u00e0 di Smeraldo. Qui Dorothy e i suoi compagni vengono invitati a indossare speciali occhiali per non essere accecati dalla potente luce verde che riveste ogni persona e ogni cosa nella citt\u00e0 (in realt\u00e0 sono proprio le lenti verdi a filtrare l'intero paesaggio in modo che tutto appaia di quel colore).\nGiunti a palazzo, il \"Grande e Terribile Oz\" (come lui stesso si definisce) li riceve uno alla volta, e ad ognuno appare sotto diverse sembianze (a Dorothy come una grande testa; allo Spaventapasseri come una donna splendida; al Taglialegna di latta come un bizzarro mostro; al Leone come una sfera infuocata). Il Mago promette di aiutarli solo dopo che avranno ucciso la Strega Cattiva dell'Ovest che regna sul \"Paese dei Gialloni\" (\"Terra Gialla dei Winkies\" o \"Terra dei Martufi\"), chiamati cos\u00ec perch\u00e9 i suoi abitanti, resi schiavi dalla Strega Cattiva, vestono esclusivamente di giallo.\nLa Strega Cattiva dell'Ovest e il Paese dei Gialloni.\nDurante il viaggio, Dorothy e i compagni devono affrontare numerosi avversari, mandati dalla Strega dell'Ovest per ucciderli: lupi (mozzati dalla scure del Taglialegna di latta), cornacchie (uccise dallo Spaventapasseri), api nere (che muoiono spezzando i pungiglioni contro la corazza del Taglialegna di latta, mentre gli altri si erano nascosti sotto l'imbottitura di paglia dello Spaventapasseri) e l'esercito dei Gialloni (che fuggono terrorizzati all'udire il ruggito del Leone codardo). Infine la Strega usa l'ultimo desiderio concessole dal magico \"Cappello Dorato\" per inviare contro i viandanti le temibili Scimmie Alate. Queste smantellano il Taglialegna di latta e lo Spaventapasseri, ma non osano fare del male a Dorothy, riconoscendo il segno del bacio della Strega Buona del Nord, e limitandosi a condurla, insieme a Tot\u00f2 e al Leone codardo, al castello della Strega Cattiva.\nQui, volendo ad ogni costo impossessarsi delle Scarpette d'Argento magiche di Dorothy (che, invece, ne ignora i poteri), ma sapendo di non poterle torcere neanche un capello (per via del bacio impresso sulla fronte), la Strega dell'Ovest costringe la bambina a lavorare per lei in qualit\u00e0 di serva. Il Leone viene tenuto a digiuno in gabbia finch\u00e9 non acconsentir\u00e0 a trainare la carrozza della Strega, ma lui continua a rifiutarsi, complice Dorothy, che ogni notte gli porta segretamente un po' di cibo. Quando la Strega Cattiva ruba a Dorothy una delle Scarpette d'Argento la bambina, infuriata, le rovescia addosso un secchio d'acqua, che inaspettatamente uccide la Strega, liquefacendola. I Gialloni, felici di essersi liberati della tiranna, aiutano Dorothy a riassemblare lo Spaventapasseri e il Taglialegna, chiedendo a quest'ultimo di diventare loro re: egli accetta, ma non prima di avere aiutato Dorothy a tornare a casa nel Kansas.\nIl ritorno alla Citt\u00e0 di Smeraldo e la vera identit\u00e0 del Mago di Oz.\nUsando il Cappello d'Oro sottratto alla Strega Cattiva dell'Ovest Dorothy invoca le Scimmie Alate, che portano lei e i suoi compagni alla Citt\u00e0 di Smeraldo. Il Mago di Oz inizialmente rifiuta di incontrarli, ma - in seguito alla minaccia di un attacco delle Scimmie Alate - \u00e8 costretto ad acconsentire. Dorothy e i suoi scoprono che il Mago non \u00e8 altro che un vecchio ventriloquo proveniente da Omaha, in Nebraska, giunto nella terra di Oz con la sua mongolfiera, grazie ad un fortissimo vento che l'aveva disancorata da terra, trasportandolo in quella terra sconosciuta.\nPur essendo un comune mortale il Mago riesce ad esaudire i desideri dello Spaventapasseri (infilandogli una melma di crusca e spilli nella testa come cervello), del Taglialegna di latta (praticandogli una finestrella in petto e riponendo all'interno un cuore di seta cremisi riempito di sabbia) e del Leone (somministrandogli un cucchiaino di miele da un barattolo, facendolo passare come elisir di coraggio), mentre per ricondurre Dorothy e Tot\u00f2 nel Kansas il Mago costruisce una nuova mongolfiera, e decide di tornare negli Stati Uniti con loro. Lo Spaventapasseri viene eletto dal Mago nuovo reggente della Citt\u00e0 di Smeraldo. Al momento di partire, per\u00f2, Tot\u00f2, sfugge dalle braccia di Dorothy che, per rincorrerlo, non fa in tempo a raggiungere la mongolfiera, oramai librata in cielo con il solo Mago a bordo.\nL'incontro con la Strega Buona del Sud e il ritorno nel Kansas.\nUltima speranza di Dorothy \u00e8 quella di chiedere aiuto a Glinda, la \"Strega Buona del Sud\" regnante sul \"Paese dei Grassoni\" (tradotto anche come \"Terra Rossa dei Quadling\" o \"Terra dei Quadrelli\" o \"Terra dei Gingillini\"), i cui abitanti sono soliti vestire di rosso.\nTutta la compagnia si rimette quindi in viaggio, affrontando nuovamente numerosi pericoli lungo la via, come quello degli alberi guerrieri che sbarrano loro la strada (e che grazie all'accetta del Taglialegna di latta il gruppo riesce a passare incolume). I cinque arrivano nella citt\u00e0 di porcellana, dove incontrano la graziosa Principessa di porcellana. In seguito il Leone codardo uccide un ragno gigantesco che terrorizza gli animali della foresta, venendo eletto loro re. Egli acconsente, ma decide di stabilirsi nella foresta solo quando Dorothy sar\u00e0 partita.\nI quattro arrivano nel paese delle Teste-Martello, strani esseri umanoidi senza braccia ma con le gambe, un collo allungabile e una micidiale testa a martello. Dorothy e i suoi amici superano il paese ostile volando con le Scimmie Alate. Al palazzo di Glinda Dorothy scopre di avere sempre posseduto gli strumenti per tornare a casa: quelle Scarpette d'Argento che, infatti, possono portarla ovunque. Dopo un saluto accorato ai suoi compagni di viaggio Dorothy prende in braccio Tot\u00f2, batte per tre volte uno contro l'altro i tacchi delle Scarpette d'Argento e torna finalmente a casa nel Kansas, dove riabbraccia i suoi zii.\nLettura del romanzo in chiave politica.\nLa fama raggiunta dalla fiaba ha portato il romanzo all'attenzione di numerosi studiosi, molti dei quali, gi\u00e0 dai primi anni del '900, iniziarono a vedere in essa un'allegoria o una metafora degli eventi politici, economici e sociali dell'America di quegli anni. Gli studiosi hanno esaminato quattro diverse versioni della fiaba: il romanzo del 1900, il musical di Broadway del 1902, il film di Hollywood del 1939 e i numerosi romanzi sul paese di Oz scritti dopo il 1900 da Baum e altri, dando vita a un filone di saggi e articoli incentrati sull'interpretazione politica del romanzo di Baum. Per la produzione di Broadway del 1902, inoltre, Baum stesso inser\u00ec espliciti riferimenti a personaggi politici di spicco come il presidente Theodore Roosevelt e altre personalit\u00e0 politiche.\nLe interpretazioni politiche si concentrano sulle prime tre versioni e sottolineano la stretta relazione tra le immagini l\u00ec evocate, nonch\u00e9 la trama stessa, e gli interessi politici del tempo. Una di queste interpretazioni \u00e8 dello storico americano Henry Littlefield, che nel suo articolo-saggio \"The Wizard of Oz: Parable on Populism\" del 1964 considera \"Il meraviglioso mago di Oz\" nato come allegoria del dibattito sulla politica monetaria degli Stati Uniti dell'ultimo decennio del 1800, periodo in cui, secondo quanto i biografi riferiscono, Baum era stato un attivista politico con uno speciale interesse per la questione monetaria dell'oro e dell'argento, mentre l'illustratore William Wallace Denslow era un fumettista editoriale a tempo pieno per un importante quotidiano.\nIn America, infatti, tra il 1873 ed il 1895 vi fu una massiccia quanto imprevista deflazione, che caus\u00f2 un crollo drastico dei prezzi e, quindi un aumento del potere d'acquisto della moneta americana (del 23% circa). Poich\u00e9 la maggior parte dei contadini dell'ovest del paese era indebitata con le banche dell'est, quando i prezzi diminuirono aument\u00f2 di fatto il valore reale dei debiti e le banche si arricchirono considerevolmente a spese degli agricoltori. Alcuni politici populisti, tra cui William Jennings Bryan, cominciarono a sostenere che la soluzione fosse la libera coniazione dell'argento. Gli Stati Uniti in quel periodo seguivano infatti un regime di \"Gold standard\", nel quale il valore di una moneta si fissava con un controvalore in oro; l'assunzione dell'argento come moneta da affiancare all'oro (sistema bimetallico) avrebbe potuto aumentare l'offerta di moneta complessiva, innescando cos\u00ec l'inflazione e riportando a livelli normali i prezzi. Ciononostante Bryan, candidato democratico alla presidenza degli Stati Uniti dopo il presidente Cleveland, perse le elezioni a favore del repubblicano William McKinley e gli Stati Uniti continuarono con il vecchio sistema \"Gold standard\", mettendo da parte l'idea di liberalizzare l'argento. Secondo la teoria di Littlefield la \"Strada di mattoni gialli\" rappresenterebbe il \"Gold standard\", mentre la citt\u00e0 di Oz prenderebbe il nome dall'abbreviazione di \"oncia\" (\"Oz\"), unit\u00e0 di misura dell'oro e dell'argento.\nUn altro storico economista americano, Hugh Rockoff, considerava il romanzo di Baum come un'allegoria della demonetizzazione dell'argento del 1873 e, nell'edizione dell'agosto 1990 del \"Journal of Political Economy\", propose la sua identificazione dei personaggi del romanzo con i seguenti elementi della realt\u00e0 politico-sociale del tempo:\nTraduzioni.\n\"Il meraviglioso mago di Oz\" venne tradotto in circa cinquanta lingue diverse. In alcuni casi l'opera ebbe un tale successo da essere addirittura rimaneggiata per adattarsi meglio alla cultura locale. Per esempio esistono versioni hindu dell'opera in cui, per motivi religiosi, il Taglialegna di latta divenne un serpente.\nUno degli adattamenti pi\u00f9 originali fu quello del traduttore sovietico Aleksandr M. Volkov (1939), che aggiunse diversi episodi, incluso uno in cui la protagonista (chiamata \"Ellie\" anzich\u00e9 Dorothy) viene rapita da un orco. L'opera di Volkov ha persino un titolo leggermente diverso (\"Il mago della Citt\u00e0 di Smeraldo\"). Volkov scrisse anche altre opere ambientate nel Paese di Oz. In seguito l'opera originale di Baum fu ritradotta in russo in modo pi\u00f9 fedele all'originale di Baum.\nAdattamenti, citazioni e parodie.\nTeatro.\nIl primo adattamento del romanzo fu in forma di musical, intitolato \"The Wizard of Oz\" e curato dagli stessi Baum e Denslow (con musiche di Paul Tietjens); il musical and\u00f2 in scena a Chicago nel 1902 e a New York l'anno successivo, diventando un grande successo di Broadway. Il testo fu rimaneggiato da Baum e da Glen MacDonough, che ne fecero una versione pi\u00f9 orientata a un pubblico adulto, con numerosi riferimenti politici."}
{"id": "490775", "revid": "3791", "url": "https://it.wikipedia.org/wiki?curid=490775", "title": "Maratona del Golfo Capri-Napoli", "text": ""}
{"id": "490777", "revid": "24823", "url": "https://it.wikipedia.org/wiki?curid=490777", "title": "16 Tauri", "text": ""}
{"id": "490778", "revid": "599013", "url": "https://it.wikipedia.org/wiki?curid=490778", "title": "Hestrie Cloete", "text": "Biografia.\nCresciuta nella citt\u00e0 ferroviaria di Coligny, fu scoperta dal suo principale allenatore Martin Marx a 13 anni. Colse la sua prima medaglia di rilievo internazionale ai Giochi olimpici di Sydney 2000, dove vinse l'argento.\nDa quel momento inizi\u00f2 una rapida ascesa che la port\u00f2 a vincere l'oro ai Mondiali del 2001 ad Edmonton e del 2003 a Saint-Denis dove stabil\u00ec il suo primato con 2,06 m, precedendo la russa Marina Kupcova e la svedese Kajsa Bergqvist. In quella gara la Cloete prov\u00f2 anche a battere il record mondiale, ma fall\u00ec tutti e tre i tentativi a 2,10 m.\nNel 2002, nel frattempo, vinse l'oro sia ai Giochi del Commonwealth di Manchester, sia alla Coppa del mondo di Madrid. Nel 2004, dopo la partecipazione ai Giochi olimpici di Atene dove s'aggiudic\u00f2 l'argento, decise di ritirarsi dall'attivit\u00e0\nIn carriera ha vinto svariate medaglie in competizioni internazionali e continentali di atletica leggera, di cui nove medaglie d'oro. Si \u00e8 aggiudicata, inoltre, due Grand Prix Final ed una World Athletics Final."}
{"id": "490779", "revid": "3619715", "url": "https://it.wikipedia.org/wiki?curid=490779", "title": "Circolo massimo", "text": ""}
{"id": "490782", "revid": "15756", "url": "https://it.wikipedia.org/wiki?curid=490782", "title": "Caproni Ca.44", "text": "Il Caproni Ca.44 fu un bombardiere trimotore biplano sviluppato dall'azienda italiana Aeronautica Caproni nei tardi anni dieci del XX secolo e prodotto, oltre che dalla stessa, da diverse aziende aeronautiche italiane su licenza.\nIntrodotto nelle fasi finali della prima guerra mondiale, rappresentava un'evoluzione della serie di biplani trimotori iniziata con il Ca.31. Designato Ca.5 dal Regio Esercito, il Ca.44 e le due varianti con differenti motori Ca.45 e Ca.46, trovarono un impiego bellico piuttosto limitato a causa delle difficolt\u00e0 nella messa a punto dei propulsori e per la fine delle ostilit\u00e0. Un piccolo lotto fu prodotto su licenza anche negli Stati Uniti d'America.\nStoria del progetto.\nGiovanni Battista \"Gianni\" Caproni, per aumentare la prestazioni dei suoi bombardieri trimotori, dopo la parentesi triplana del Ca.40, si dedic\u00f2 a una riprogettazione del Ca.33 per ospitare i nuovi motori Fiat A.12 da 200 CV.\nL'aereo, realizzato in legno rivestito in tela, manteneva la configurazione bitrave adottata a partire dal Ca.31. La corta fusoliera centrale conteneva il motore azionante un'elica spingente mentre le due travi di coda alloggiavano ciascuna un motore azionante un'elica traente erano montate sopra l'ala inferiore.\nNella carlinga centrale trovavano posto i 4 membri dell'equipaggio in abitacolo aperto. In posizione prodiera il mitragliere, dietro di lui i due piloti in posti affiancati. A poppa il meccanico/2\u00ba mitragliere. Questi, come gi\u00e0 negli ultimi esemplari di Ca.32, disponeva di una torretta sopraelevata installata sopra il motore, soluzione che gli garantiva un'ampia visuale di 360 gradi. Nella torretta era in genere installata una sola mitragliatrice, talvolta ne venivano installate due o tre. Come i suoi predecessori era realizzato in legno rivestito in tela, tranne le superfici di controllo con struttura metallica. Il piano di coda era di tipo monoplano, con le derive montate sopra lo stabilizzatore. Le 3 derive, collegate, erano interamente mobili, tranne quella centrale con il bordo d'attacco fisso.\nRispetto al Ca.33 le ali vennero completamente ridisegnate, aumentandone larghezza ed apertura alare, la superficie alare passava cos\u00ec dai 95,64 m\u00b2 del Ca.33 a 150,0 m\u00b2. Venne introdotta una nuova fusoliera a sezione ovoidale.\nVeniva abbandonata anche l'installazione a \"torre\" dei radiatori. Nei precedenti modelli dotati di motori con raffreddamento a liquido ogni radiatore era installato sul montate interalare pi\u00f9 prossimo al motore a cui erano collegati. Con il Ca.44 vennero utilizzata una sistemazione pi\u00f9 aerodinamica. Per i due motori alari, montati nella parte iniziale delle due travi di coda e azionanti eliche traenti, i radiatori erano installati subito dietro l'elica; per il motore centrale spingente, montato a poppa nella carlinga, il radiatore era montato nel muso.\nVenne modificato anche il carrello, rimuovendo la coppia di ruote installate sotto il muso per ridurre i rischi di cappottamento.\nOltre ai motori Fiat sui velivoli di serie vennero montati, come per gli altri trimotori Caproni sia motori Isotta Fraschini che motori Liberty L-12. Questi ultimi, designati Ca.46, si ritrovarono cos\u00ec ad avere una potenza complessiva circa 5 volte quella disponibile sui primi esemplari di Ca.31, che avevano volato solo pochi anni prima.\nProduzione.\nIl primo prototipo vol\u00f2 nel marzo 1917 e dopo un primo ordine di 200 esemplari nell'aprile dello stesso anno, ma all'inizio del 1918 gli ordini complessivi erano lievitati fino a 3.900 esemplari, ordine poi ridotto a 3.650 esemplari, che dovevano essere realizzati da diverse ditte, consorziate all'interno della Societ\u00e0 per lo Sviluppo dell'Aviazione in Italia (SSAI) secondo il seguente prospetto:\nOltre a questi esemplari, l'interesse statunitense aveva condotto ad un ordine di 50 esemplari alla Standard Aircraft Company, licenziataria per la produzione in serie. Per agevolare l'avvio della industrializzazione due Ca.44 erano stati spediti via mare negli Stati Uniti nel settembre 1917.\nIn realt\u00e0 la fine del conflitto e l'inaffidabilit\u00e0 iniziale mostrata dai motori Fiat A.12, fece s\u00ec che venisse realizzato poco pi\u00f9 di un quinto del grandioso ordine di quello che doveva diventare la spina dorsale dei reparti da bombardamento della Intesa.\nProdotti fino al 1921 vennero realizzati 659 esemplari tra Ca.44, Ca.45 e Ca.46. 552 esemplari furono realizzati dalla Caproni e 102 dalla Breda. Altri 5 esemplari furono realizzati dalla Miani e Silvestri nel 1919.\nAnche l'ordine statunitense sub\u00ec una drastica riduzione, in seguito al ritardo nell'avvio della produzione (il primo esemplare statunitense vol\u00f2 il 4 luglio 1918) e all'annullamento degli investimenti per l'U.S. Army Air Service. Il numero di esemplari prodotti, tutti con motori Liberty L-12, oscilla tra 3 e 5. Tu:\nAnche la ditta francese Robert Esnault-Pelterie (REP), che produceva gi\u00e0 su licenza i biplani delle serie precedenti, s'interess\u00f2 al nuovo velivolo. In un primo tempo non ottenne una licenza ma invest\u00ec nella produzione italiana. Alla Francia vennero destinati i modelli con motore Isotta-Fraschini, designati Ca.45. Successivamente ottenne la licenza di produzione, ma il cessare delle ostilit\u00e0 fece s\u00ec che non venisse realizzato nessun Ca.44/Ca.45/Ca.46 francese.\nImpiego operativo.\nNella fase iniziale l'impiego dei Ca.44 venne limitato dai pericolosi ritorni di fiamma dei motori Fiat, mentre gli esemplari destinati ad essere equipaggiati dagli Isotta Fraschini V.6 non erano ancora in servizio per ritardi nella messa a punto dei motori.\nI primi Ca.44 vennero assegnati alla 1\u00aa Squadriglia navale S.A. del maggiore Gabriele D'Annunzio, ma a causa dei persistenti problemi di messa a punto, il reparto non li utilizz\u00f2 mai in operazioni. Prima ad impiegarli in servizio fu la 6\u00aa Squadriglia che ricevette i primi 3 esemplari nell'agosto 1918, girando 3 suoi Ca.33 alla 4\u00aa Squadriglia. Il battessimo del fuoco per un Ca.44 fu durante un'azione che aveva come obbiettivo il passo del Tonale. La 6\u00aa Squadriglia fu l'unico reparto ad essere equipaggiato interamente con Ca.44/Ca.45. Ad utilizzarlo, assieme ai biplani delle serie precedenti, fu anche l'XI Gruppo di stanza a Ca' degli Oppi, presso Oppeano (VR).\nA ricevere i Ca.44 fu anche il Northern Bombing Group, reparto statunitense formato da personale dell'United States Navy e United States Marine Corps dispiegato sul fronte occidentale nel nord della Francia e istruito da personale britannico. Le missioni di bombardamento, che consistevano nell'individuazione e distruzione degli U-Boot alla fonda nelle basi Kaiserliche Marine situate sulle coste belghe, videro i Ca.44 assegnati impiegati in una missione su Ostenda il 15 agosto 1918, tuttavia il suo utilizzo rimase complessivamente occasionale.\nLa 14\u00aa Squadriglia transita dal mese di ottobre sui Ca.44 quando era impegnata sul Fronte occidentale in Francia.\nTra le azioni che videro comunque protagonista il Ca.44 ed i suoi equipaggi va ricordata quella del 27 ottobre 1918, poco prima della fine della guerra, in quanto vide la Medaglia d'oro al valor militare assegnata alla memoria di DeWitt Coleman, uno dei pochi stranieri a ricevere la pi\u00f9 alta onorificenza militare italiana. Il velivolo della 6\u00aa Squadriglia matricola 11669 era decollato dal Campo di aviazione di Verona-Tombetta per un'azione sul fronte di Vittorio Veneto. Ai comandi del Ca.44 De Witt e James Bahl, con a bordo Vincenzo Cutello e Tarcisio Cantarutti. Il velivolo venne intercettato ed abbattuto su Pergine Valsugana da una pattuglia di 5 caccia austriaci, tra i piloti Roman Schmidt ed Emmerich von Horvath.\nLa 15\u00aa Squadriglia da bombardamento Caproni transita sui Ca.44 dal mese dopo il 4 novembre.\nDopo il conflitto il grosso biplano scomparve ben presto dai cieli italiani, venendogli preferito il pi\u00f9 affidabile Ca.36. Alcuni esemplari vennero convertiti in aerei di linea. La variante civile venne inaugurata nel gennaio 1919 con un volo Roma-Milano. Pochi mesi dopo, l'agosto successivo, uno di questi velivoli, con a bordo soprattutto giornalisti, rimaneva coinvolto in un incidente aereo in cui perdevano la vita 17 persone, in quello che era il pi\u00f9 grave incidente aereo dell'epoca.\nVenne valutata anche la possibilit\u00e0 di rimotorizzare alcuni esemplari con gli SPA 6A da 200 CV, un pi\u00f9 affidabile motore in linea raffreddato ad acqua.\nRaid Roma-Tokyo.\nUn Caproni Ca.5 faceva parte della squadra originaria destinata ad effettuare il raid Roma-Tokyo, che verr\u00e0 completata da solo due equipaggi degli Ansaldo S.V.A., quello di Ferrarin e Capannini e quello di Masiero e Maretto. Il Ca.5, con l'equipaggio costituito dai due piloti Borello e Sala e dal motorista Sanit\u00e0, era uno dei quattro trimotori Caproni, gli altri, due biplani Ca.33 ed un triplano Ca.4. I trimotori Caproni, pi\u00f9 lenti, furono i primi velivoli a partire, nel periodo tra l'8 gennaio ed il 2 febbraio, ma ben presto saranno tutti costretti al ritiro. Lo stesso Giovanni Battista \"Gianni\" Caproni si era opposto all'uso dei suoi aerei per l'impresa, comprendendo che ben presto i grandi velivoli sarebbero stati messi a dura prova dall'operare su campi poco o nulla preparati e dalla impossibilit\u00e0 di effettuare una corretta manutenzione dei motori.\nVarianti e sviluppi.\n\"Nota: durante la prima guerra mondiale tutti questi velivoli erano designati Ca.5 dal Regio Esercito, mentre internamente alla ditta Caproni si distingueva tra i diversi modelli facendo riferimento alla potenza complessiva installata. Dopo la guerra Caproni adott\u00f2, retroattivamente, una nuova designazione univoca, qui adottata. \""}
{"id": "490783", "revid": "1573940", "url": "https://it.wikipedia.org/wiki?curid=490783", "title": "Chiesa di San Gaggio", "text": "La chiesa di San Gaggio \u00e8 un luogo di culto cattolico che fa parte del complesso di un ex convento in via Senese a Firenze.\nStoria.\nFondato nella prima met\u00e0 del Trecento col titolo di Santa Caterina del Monte, venne unito nel 1353 ad un antico monastero dedicato a san Caio papa (o San Gaggio). Protettrice di questo convento fu la famiglia Corsini, che dette all'edificio l'aspetto di un fortilizio.\nAttualmente la chiesa non \u00e8 accessibile a causa dei lavori di ristrutturazione del convento.\nOpere artistiche.\nAll'interno si trova la cappella di Sant'Andrea Corsini (1603), affrescata da artisti dell'ambito del Poccetti e ornata da una \"Assunzione e Santi\" della bottega di Francesco Brina, mentre l'altare maggiore fu eretto su disegno del Cigoli, al quale si deve anche la \"Disputa di Santa Caterina\" (1603) e nell'ovato in alto lo \"Sposalizio mistico di Santa Caterina\". Provengono da questa cappella i monumenti funebri trecenteschi dei Corsini trasportati in Santo Spirito.\nIl 20 aprile 1999 sono state recuperate dai Carabinieri due tele del Seicento, gi\u00e0 scomparse nel settembre di due anni prima; insieme vi erano anche due tempere ad olio risalenti al XVII secolo, di forma ottagonale, con ritratti il \"Volto di Cristo\" e \"San Francesco con Bambino Ges\u00f9\"."}
{"id": "490784", "revid": "36426", "url": "https://it.wikipedia.org/wiki?curid=490784", "title": "Chiesa di Santa Caterina del Monte", "text": ""}
{"id": "490791", "revid": "124123", "url": "https://it.wikipedia.org/wiki?curid=490791", "title": "Nicolas Grimal", "text": "Diplomato in Lettere Classiche nel 1971, nel 1984 consegue il dottorato di ricerca in Lettere e Scienze Umane.\nDal 1988 \u00e8 professore di egittologia presso l'Universit\u00e0 della Sorbona (Parigi IV) e titolare di un seggio al Collegio di Francia.\nDal 1989 al 1999 \u00e8 stato direttore dell'Istituto francese d'archeologia orientale del Cairo.\nDal 1990 \u00e8 direttore scientifico del \"centro franco-egiziano di studi sui templi di Karnak\"."}
{"id": "490795", "revid": "125117974", "url": "https://it.wikipedia.org/wiki?curid=490795", "title": "Julianne Moore", "text": "Ritenuta una delle migliori attrici della sua generazione, \u00e8 stata candidata cinque volte all'Oscar, vincendolo nel 2015, si \u00e8 aggiudicata anche tre Golden Globe a fronte di dieci candidature, un Premio BAFTA, due Screen Actors Guild Awards, due Critics' Choice Awards e due Premi Emmy; inoltre \u00e8 la seconda attrice donna nella storia (dopo Juliette Binoche) ad aver completato la cosiddetta tripla corona europea della recitazione, ad essere cio\u00e8 stata premiata a tutti e tre i principali festival cinematografici europei: l'Orso d'argento al Festival di Berlino, un Prix d'interpr\u00e9tation f\u00e9minine al Festival di Cannes e due Coppa Volpi per la migliore interpretazione femminile alla Mostra del cinema di Venezia.\nDopo aver conseguito una laurea in teatro presso l'Universit\u00e0 di Boston, inizia la propria carriera ricoprendo ruoli in alcune serie televisive, tra cui la soap opera \"Cos\u00ec gira il mondo\". Il suo debutto cinematografico avviene nel 1990 con il film \"I delitti del gatto nero\", mentre ha ottenuto successo a livello internazionale con \"Nine Months - Imprevisti d'amore\" (1995) e \"Il mondo perduto - Jurassic Park\" (1997).\nA partire da fine anni Novanta, viene acclamata dalla critica per il lavoro svolto in diverse pellicole cinematografiche. Ottiene le sue prime due candidature al Premio Oscar grazie alle interpretazioni in \"Boogie Nights - L'altra Hollywood\" (1997) e \"Fine di una storia\" (1999), mentre viene candidata ai Premi Oscar 2003 sia come migliore attrice che come migliore attrice non protagonista rispettivamente per \"Lontano dal paradiso\" e \"The Hours\". Nel 2012 veste i panni della politica Sarah Palin nel film per la televisione prodotto da HBO \"Game Change\", per cui vince il suo primo Golden Globe e il secondo Premio Emmy.\nPer la sua magistrale interpretazione di Alice Howland in \"Still Alice\" (2014), si aggiudica il Golden Globe per la migliore attrice in un film drammatico, il BAFTA alla migliore attrice protagonista, lo Screen Actors Guild Award per la migliore attrice cinematografica e soprattutto il Premio Oscar alla migliore attrice.\nBiografia.\nNata in Carolina del Nord, \u00e8 figlia di Anne Love, assistente sociale psichiatrica scozzese trapiantata negli Stati Uniti, e Peter Moore Smith, avvocato militare, giudice, pilota d'elicottero e colonnello dell'esercito di ascendenze albanesi.\nPer via degli incarichi di suo padre crebbe tra Stati Uniti ed Europa, diplomandosi nel 1979 presso la Frankfurt American High School di Francoforte sul Meno, nell'allora Germania Ovest, e laureandosi successivamente in teatro presso l'Universit\u00e0 di Boston.\nCarriera.\nNel 1983, all'et\u00e0 di 23 anni, si trasferisce a New York, dove lavora per qualche tempo come cameriera e appare in produzioni teatrali off-Broadway. Il successo ottenuto con la pi\u00e9ce \"Serious Money\" la mette in luce agli occhi di alcuni produttori televisivi, che la ingaggiano per interpretare un doppio ruolo nella soap opera \"Cos\u00ec gira il mondo\", per cui vince un Emmy Award nel 1988. La scelta del suo nome d'arte \u00e8 stata un po' complessa, infatti presso il Screen Actors Guild erano gi\u00e0 registrate attrici con il nome di Julia Smith e Julie Moore, ed infine la scelta definitiva \u00e8 caduta su Julianne Moore.\nInizia una lunga gavetta televisiva e cinematografica, con ruoli marginali in film come \"La mano sulla culla\" (1992), \"Body of Evidence - Il corpo del reato\" (1993) e \"Benny &amp; Joon\" (1993). Inizia ad ottenere i primi riconoscimenti, venendo candidata all'Independent Spirit Awards 1994 come miglior attrice non protagonista per \"America oggi\" di Robert Altman, due anni pi\u00f9 tardi viene candidata nuovamente al premio come miglior attrice protagonista per \"Safe\" (1995) di Todd Haynes, con cui inizia una proficua collaborazione che la porta ad apparire in quasi tutti i suoi film, diventando sua attrice feticcio.\nGrazie ai molti riconoscimenti ricevuti, inizia a ottenere parti in film di stampo hollywoodiano, come \"Nine Months - Imprevisti d'amore\" (1995) e il block buster \"Il mondo perduto - Jurassic Park\" (1997); entrambi i film ottengono ottimi incassi al botteghino.\nNel 1998 ottiene la sua prima candidatura all'Oscar alla miglior attrice non protagonista per \"Boogie Nights - L'altra Hollywood\" di Paul Thomas Anderson, e due anni dopo viene candidata nuovamente all'Oscar alla miglior attrice per \"Fine di una storia\" (1999). Recita quindi in \"La fortuna di Cookie\" (1999), \"Un marito ideale\" (1999) e \"Magnolia\" (1999), dove torna a essere diretta da Anderson. Negli anni seguenti si alterna tra produzioni commerciali e film indipendenti. Nel 2001 accetta di recitare in \"Hannibal\", ereditando il ruolo dell'agente dell'FBI Clarice Starling che fu di Jodie Foster ne \"Il silenzio degli innocenti\".\nNel 2003 ottiene una doppia candidatura all'Oscar, come miglior attrice per \"Lontano dal paradiso\" ancora sotto la regia di Haynes, per la cui interpretazione riceve la Coppa Volpi al Festival di Venezia, e come non protagonista per \"The Hours\", ma anche questa volta non le viene assegnata l'ambita statuetta. La Moore risulta una delle poche attrici ad aver ottenuto la doppia candidatura e una delle tre a non aver vinto per nessuna delle due statuette a cui era candidata, unitamente a Sigourney Weaver nel 1989, Emma Thompson nel 1994 e Cate Blanchett nel 2008.\nNegli anni seguenti partecipa a svariate pellicole pi\u00f9 o meno di successo come \"The Forgotten\" (2004), \"Il colore del crimine\" (2006), \"I figli degli uomini\" (2006) e \"Next\" (2007). Nel 2007 \u00e8 protagonista del controverso e incestuoso film di Tom Kalin \"Savage Grace\", e nello stesso anno viene di nuovo diretta da Todd Haynes, che le riserva una piccola parte nel pluripremiato \"Io non sono qui\".\nNel 2008 partecipa al film di Fernando Meirelles \"Blindness - Cecit\u00e0\", presentato al Festival di Cannes 2008 e al Toronto Film Festival; successivamente prende parte all'esordio alla regia dello stilista Tom Ford con \"A Single Man\" (2009).\nNel 2010 recita con Annette Bening nella commedia \"I ragazzi stanno bene\" di Lisa Cholodenko. Partecipa al famoso calendario Pirelli, nell'edizione 2011 firmata Karl Lagerfeld e che ha come tema la mitologia, vestendo i panni di Era. Nel 2011 recita nel film \"Crazy, Stupid, Love\". Nel 2012 la sua interpretazione di Sarah Palin nel pluripremiato film TV \"Game Change\" le vale un Golden Globe, un Premio Emmy, un Critics' Choice Television Award e uno Screen Actors Guild Award.\nA settembre 2013 entra ufficialmente nel cast del terzo capitolo del film \"Hunger Games\", tratto dal romanzo \"Il canto della rivolta\", nei panni della Presidentessa Alma Coin, mentre nel mese di ottobre dello stesso anno riceve la stella numero 2507 sulla Hollywood Walk of Fame.\nNel 2014 \u00e8 protagonista delle pellicole \"Maps to the Stars\", per cui si aggiudica il Prix d'interpr\u00e9tation f\u00e9minine al Festival di Cannes, e \"Still Alice\", in cui ricopre il ruolo di una donna a cui viene diagnosticato l'Alzheimer. Quest'ultima interpretazione, acclamata all'unanimit\u00e0 dalla critica, le vale il Golden Globe per la migliore attrice in un film drammatico, il BAFTA alla migliore attrice protagonista, lo Screen Actors Guild Award e soprattutto l'Oscar alla migliore attrice, ottenuto alla sua quinta candidatura.\nNel 2017 \u00e8 nel cast del film \"La stanza delle meraviglie\", diretto da Todd Haynes e presentato al Festival di Cannes. Inoltre, nello stesso anno, affianca Matt Damon nella pellicola \"Suburbicon\", che affronta il problema del razzismo negli anni Cinquanta. Il film viene presentato in concorso alla 74\u00aa Mostra internazionale d'arte cinematografica di Venezia.\nVita privata.\nDal 1986 al 1995 \u00e8 stata sposata con l'attore e regista John Gould Rubin. Dal 2003 \u00e8 sposata con il regista Bart Freundlich, conosciuto nel 1996 sul set de \"I segreti del cuore\". La coppia ha avuto due figli: Caleb e Liv, nati rispettivamente il 4 dicembre 1997 e l'11 aprile 2002.\nSostenitrice del Partito Democratico statunitense, durante le elezioni presidenziali statunitensi del 2004 ha sostenuto John Kerry nella sua campagna presidenziale. Dal 2002 \u00e8 collaboratrice del ST Alliance, associazione che si prodiga nel creare consapevolezza nei confronti della sclerosi tuberosa. Nello stesso anno, in un'intervista concessa alla trasmissione televisiva \"Inside the Actor's Studio\", si \u00e8 dichiarata atea.\nLetteratura per l'infanzia.\nJulianne Moore \u00e8 un'autrice bestseller di libri per ragazzi.\nDoppiatrici italiane.\nNelle versioni in italiano dei suoi lavori, Julianne Moore \u00e8 stata doppiata da:\nDa doppiatrice \u00e8 stata sostituita da:"}
{"id": "490797", "revid": "293377", "url": "https://it.wikipedia.org/wiki?curid=490797", "title": "Telecomando", "text": "Il telecomando \u00e8 un dispositivo elettronico che consente di inviare (ma non di ricevere) segnali ad un altro dispositivo situato a distanza per comandarlo.\nIl telecomando \u00e8 in genere un oggetto di piccole dimensioni (in confronto alle dimensioni del dispositivo controllato), alimentato a batteria, progettato per potere essere tenuto agevolmente in una mano, o comunque trasportato facilmente da un luogo ad un altro senza necessit\u00e0 di spostare il dispositivo telecomandato.\nNella sua accezione pi\u00f9 comune, il telecomando, oltre ad essere portatile (quindi di dimensioni ridotte), trasmette il segnale fino ad una distanza di circa 20 metri (o meno) sotto forma di raggi infrarossi e codificato. In senso lato, il telecomando \u00e8 un dispositivo che pu\u00f2 trasmettere il segnale attraverso un mezzo di trasmissione meccanico, idraulico, oleodinamico, pneumatico, elettrico o radioelettrico. Nell'ultimo caso si parla di \"radiocomando\".\nAttualmente le funzioni dei telecomandi sono molteplici e spaziano nei campi pi\u00f9 diversi: l'uso domestico pi\u00f9 comune \u00e8 legato alla gestione delle funzioni dei televisori o di apparati hi-fi ma anche all'apertura/chiusura di porte e cancelli, nonch\u00e9 al comando di impianti di illuminazione. Un campo in cui il telecomando \u00e8 usualmente impiegato \u00e8 il modellismo ed altre svariate applicazioni sono possibili in numerose attivit\u00e0.\nStoria.\nI primi telecomandi furono costruiti negli Stati Uniti poco dopo la seconda guerra mondiale: si trattava di telecomandi per televisore, al quale erano collegati con un cavo atto a trasmettere il segnale. In particolare il primo modello conosciuto \u00e8 il \"lazy-bone\" prodotto nel 1950 dalla Zenith Radio Corporation.\nI primi modelli di telecomando senza filo seguirono alcuni anni dopo, sostituendo gradualmente i precedenti. Il primo telecomando senza fili funzionale fu sviluppato e brevettato nel 1956 da Robert Adler; era basato sull'utilizzo degli ultrasuoni ed era senza batterie dato che gli ultrasuoni erano generati in modo meccanico. Era comunque relativamente pesante e nel giro di poco tempo fu sostituito da telecomandi a batteria pi\u00f9 leggeri e maneggevoli.\nFunzionamento.\nIl telecomando \u00e8 in grado di generare segnali elettromagnetici che possono essere captati dal dispositivo telecomandato attraverso un apposito ricevitore.\nLa scelta della frequenza di lavoro per il segnale, dipende principalmente dalla distanza fra il telecomando e il ricevitore: nel caso pi\u00f9 comune dei telecomandi a breve raggio (da cinque a venti metri circa), se non vi sono frapposti muri od ostacoli fra trasmettitore e ricevitore, si utilizzano segnali infrarossi. La maggior parte dei telecomandi di questo tipo lavora con un diodo luminoso (LED) che emette luce infrarossa ad una lunghezza d'onda di 950 nm. I vari segnali codificati di cui pu\u00f2 disporre, sono costituiti da gruppi di impulsi digitali emessi in successione, i quali costituiscono un segnale modulato ad una frequenza compresa fra 20 e 70 kHz. La modulazione, oltre ad evitare i disturbi, riduce il consumo di energia dell'emettitore.\nPer distanze maggiori o nel caso vi siano ostacoli tra il punto di comando e il ricevitore, trovano impiego invece le onde radio (si parla in questo caso di radiocomando).\nRicevitori.\nNormalmente il ricevitore \u00e8 integrato nel dispositivo (TV, VCR, DVD ecc) ma sono disponibili anche ricevitori stand-alone, che ricevono il segnale a infrarossi e restituiscono un codice su RS232 o altre interfacce seriali/parallele. Tra questi troviamo il RC5TO485, il RMT32, ecc.\nPer svolgere la loro funzione, i ricevitori fanno uso di sensori e altri componenti elettronici in grado di rilevare il segnale trasmesso dal telecomando, filtrarlo, amplificarlo e restituire in uscita il segnale modulante puro e decodificarlo.\nProtocolli.\nIl segnale viene trasmesso dal telecomando utilizzando un cosiddetto \"protocollo di comunicazione\". Lo stesso protocollo viene utilizzato dal ricevitore per interpretare il segnale inviato.\nCi sono molti protocolli usati per i telecomandi a raggi infrarossi. Tra i pi\u00f9 diffusi tra i costruttori troviamo i seguenti: ITT Protocol, JVC Protocol, NEC Protocol, Nokia NRC17, Sharp Protocol, Sony SIRC, Philips RC-5, Philips RC-6, Philips RC-MM, Philips RECS80, RCA Protocol, X-Sat.\nApplicazioni.\nI telecomandi sono utilizzati in molti ambiti, tra cui per comandare televisori, impianti stereo, lettori DVD, decoder, macchine fotografiche (in particolare per scattare foto a lunga esposizione), videocamere, videoproiettori, dispositivi di apertura di portiere di automobili, cancelli automatici o porte di garage, modellini telecomandati, droni, console per videogiochi, impianti di allarme, condizionatori, ecc.\nEsistono inoltre telecomandi per uso casalingo definiti \"universali\", che hanno la particolarit\u00e0 di poter essere impostati memorizzando i codici dei segnali di pi\u00f9 telecomandi gi\u00e0 in proprio possesso; per esempio, uno di questi pu\u00f2 sostituire il telecomando del televisore, dello stereo e del ricevitore satellitare."}
{"id": "490798", "revid": "647919", "url": "https://it.wikipedia.org/wiki?curid=490798", "title": "Santa Maria di Pulsano", "text": ""}
{"id": "490800", "revid": "2354", "url": "https://it.wikipedia.org/wiki?curid=490800", "title": "Seconda velocit\u00e0 cosmica", "text": ""}
{"id": "490801", "revid": "1543377", "url": "https://it.wikipedia.org/wiki?curid=490801", "title": "Nazionale di calcio di Montserrat", "text": "La nazionale di calcio di Montserrat \u00e8 la selezione calcistica della dipendenza britannica di Montserrat, isola del Mar dei Caraibi. \u00c8 iscritta alla FIFA e alla CONCACAF, ed \u00e8 posta sotto l'egida della MFA.\nLa nazionale montserratiana \u00e8 tra le pi\u00f9 deboli del panorama centroamericano e mondiale, avendo disputato solamente 51 incontri ufficiali perdendone 34.\nSi trova attualmente al 180\u00ba posto del ranking FIFA.\nStoria.\nGli esordi e l'eruzione.\nLa nazionale di Montserrat \u00e8 una selezione molto recente, che ha esordito nel 1991 durante le qualificazioni alla Coppa dei Caraibi. Ha potuto disputare pochissimi incontri casalinghi, poich\u00e9 nel 1995 il vulcano Soufri\u00e8re Hills si \u00e8 risvegliato ed ha sommerso di detriti gran parte dell'isola, costringendo due terzi degli abitanti di Montserrat ad emigrare e distruggendo la capitale Plymouth. Cos\u00ec il presidente della MFA decise di iscrivere nel 1996 la federazione alla FIFA, sperando di ottenere una sovvenzione per riprendere l'attivit\u00e0. Ebbe ragione: infatti arrivarono 850.000 dollari dal \"Progetto Goal\", permettendo la costruzione di un nuovo stadio. Il calcio giocato riprese sull'isola solo nel 1999, con scarsi risultati.\nL'Altra Finale.\nL'incontro pi\u00f9 celebre nella storia della selezione montserratiana \u00e8 stata per\u00f2 un'amichevole: lo stesso giorno della finale del Mondiale 2002, si gioc\u00f2 in Bhutan il match noto come \"The Other Final\" (l'Altra Finale), diventato un documentario. Allo stadio Changlimithang di Thimphu, davanti a circa 25.000 spettatori, and\u00f2 in scena la partita tra le ultime due nazionali del Ranking FIFA: il Bhutan batt\u00e9 per 4-0 Montserrat, decretandola come la \"nazionale peggiore del mondo\".\nAnni recenti.\nAttualmente non \u00e8 nelle ultimissime posizioni della classifica per nazionali stilata dalla FIFA, ma resta una compagine con poche vittorie all'attivo (solo 11) e che non ha mai partecipato alla fase finale di un torneo internazionale.\nPartecipazioni ai tornei internazionali.\nCoppa dei Caraibi.\nGli \"Emerald Boys\" non hanno mai partecipato alla Coppa dei Caraibi.\nRosa attuale.\nLista dei giocatori convocati dal CT Willie Donachie per la sfida contro , valevoli per le qualificazioni alla CONCACAF Gold Cup 2021.\n\"Presenze, reti e numerazione aggiornate al 2 luglio 2021\".\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "490803", "revid": "380453", "url": "https://it.wikipedia.org/wiki?curid=490803", "title": "Sport in Umbria", "text": "Le rappresentanze sportive dell'Umbria sono principalmente note in ambito nazionale per il calcio e per la pallavolo.\nCalcio.\nMaschile.\nLe societ\u00e0 calcistiche umbre, passate e presenti, che hanno disputato campionati italiani di calcio a livello professionistico sono nove. Come massimi traguardi, Perugia e sono le uniche ad aver raggiunto il 1\u00ba livello (la Serie A); ci\u00f2 rende peraltro l'Umbria l'unica regione italiana ad avere raggiunto la massima divisione con squadre di tutti i suoi capoluoghi provinciali. Il Gubbio vanta come apice il 2\u00ba livello (la Serie B), mentre Foligno, Citt\u00e0 di Castello, Voluntas Spoleto, Orvietana e lo scomparso \"Gualdo\" si sono fermate al 3\u00ba livello (tra Serie C, Serie C1 e Lega Pro Prima Divisione). Chiude l'elenco il Castel Rigone, spintosi fin qui al 4\u00ba livello (la Lega Pro Seconda Divisione). Va da s\u00e9 che, per parte del Novecento, varie stagioni al 3\u00ba e 4\u00ba livello furono disputate a carattere nazionale ma non professionistico, tuttavia vengono comunque equiparate nelle statistiche per via della loro importanza storica.\nAltri quattro club della regione, Narnese, Angelana, Pontevecchio e Bastia, non hanno mai raggiunto il professionismo, ma annoverano almeno dieci stagioni nella massima categoria dilettantistica; Gualdo Casacastalda e Todi non vantano neppure queste ultime, ma mentre la prima si pone in continuit\u00e0 con la precedente societ\u00e0 del \"Gualdo\", acquisendone cos\u00ec il relativo palmar\u00e8s, la seconda vanta la conquista di un titolo a livello nazionale.\nIn ambito europeo, il Perugia \u00e8 l'unica squadra della regione ad aver giocato competizioni internazionali (con due partecipazioni in Coppa UEFA, quattro in Coppa Intertoto e una a testa in Coppa Mitropa e Coppa Piano Karl Rappan), nonch\u00e9 la sola ad aver conquistato trofei a livello europeo (coi successi nella Coppa Rappan del 1978 e nell'Intertoto del 2003).\nDi seguito viene riportato l'elenco dei club umbri con i rispettivi campionati nazionali disputati divisi per livelli, aggiornati alla stagione 2020-2021:\nPallavolo.\nMolto numerosa (e di elevato successo) la compagine delle squadre umbre che partecipano ai campionati nazionali di pallavolo.\nMaschile.\nIn passato, la principale societ\u00e0 di pallavolo maschile dell'Umbria \u00e8 stata il Perugia Volley (in seguito rinominata Umbria Volley), che ha militato per 10 stagioni consecutive in Serie A1, raggiungendo come apice la finale scudetto nella stagione 2004-2005.\nSuccessivamente, \u00e8 stata la Sir Safety Umbria Volley ad assumere il ruolo di principale societ\u00e0 umbra, militando dal 2012 nella massima divisione e arrivando a conquistare il titolo di Campione d'Italia nella stagione 2017-2018.\nLe societ\u00e0 umbre di pallavolo maschile tuttora in attivit\u00e0 sono:\nFemminile.\nIn passato, la Pallavolo Sirio Perugia \u00e8 stata la principale societ\u00e0 di pallavolo femminile dell'Umbria, nonch\u00e9 una delle maggiori in Italia. Il palmar\u00e8s di successi in campo nazionale e internazionale comprende la vittoria di 3 campionati italiani, 5 coppe Italia, 1 Supercoppa italiana e 1 Coppa di Lega, assieme a 2 Champions League, 1 Coppa delle Coppe e 2 Coppe CEV.\nLe altre societ\u00e0 umbre di pallavolo femminile tuttora in attivit\u00e0 sono:\nAltri sport.\nLa morfologia naturale del territorio offre diverse opportunit\u00e0 per l'escursionismo a piedi. Gli itinerari sono segnalati da e presso i Servizi territoriali turistici, il C.A.I., le comunit\u00e0 montane o il Corpo Forestale dello Stato.\nPer la roccia vi sono pareti attrezzate sul monte Tezio, a Pale, sul monte Vettore e a Ferentillo. L'arrampicata indoor si pratica a Perugia.\nSulla cascata delle Marmore si pu\u00f2 praticare, invece, il rafting.\nLa speleologia si pu\u00f2 praticare sul monte Cucco, che presenta una delle pi\u00f9 profonde cavit\u00e0 carsiche italiane (929 metri) ed un reticolo di gallerie naturali sotterranee che si dirama nel cuore della montagna per circa 20 chilometri.\nIn alcune localit\u00e0 del monte Subasio, del monte Cucco e nella zona di Castelluccio (Norcia), si pratica il volo con deltaplano e parapendio. Il volo a vela si pratica a Foligno.\nSui monti Sibillini, in localit\u00e0 Forca Canapine \u00e8 possibile praticare lo sci alpino, mentre sul monte Cucco e sul monte Serra Santa si pu\u00f2 praticare lo sci di fondo.\nPer gli appassionati del ciclismo l'Umbria offre un buon numero di percorsi nel verde. L'Umbria \u00e8 stata protagonista anche dell'arrivo di due tappe del Giro d'Italia; il 1\u00ba giugno 1991 la settima tappa del Giro si concluse a Citt\u00e0 di Castello con la vittoria di Mario Cipollini, mentre il 13 maggio 2004 la quinta tappa si concluse a Spoleto con la vittoria dell'australiano Robbie McEwen.\nNegli innumerevoli percorsi verdi umbri anche l'equitazione \u00e8 molto praticata.\nLungo il percorso dell'alto Tevere, il fiume Nera e il lago di Piediluco sono presenti attrezzature per il canottaggio e sedi ufficiali di allenamento della Federazione Italiana Canottaggio.\nLa pratica della pesca sportiva richiede di rivolgersi alle sezioni federali di competenza per prendere atto del regolamento regionale e dei divieti e dei limiti di pesca delle varie specie; questo sport si pratica principalmente sul lago Trasimeno e al lago di Corbara per luccio, carpa, tinca, capitone, persico e alborella; sui fiumi Chiascio, Nera, Corno e Clitunno per la trota e sul Tevere per la carpa e altri ciprinidi.\nIl lago Trasimeno consente di poter praticare sport molto diffusi: sci nautico, Windsurf e barca a vela. Negli anni passati si sono svolte gare di nuoto in acque aperte da 2,5 a 10\u00a0km; a settembre si svolge nel lago e sulle strade limitrofe un triathlon sprint.\nPer l'automobilismo \u00e8 presente l'autodromo di Magione, e viene pure disputata la Coppa Perugina.\nPer l'atletica leggera ci sono diverse associazioni, e i maggiori impianti adibiti sono lo Stadio Santa Giuliana e lo Stadio Enzo Blasone.\nIl tennis viene disputato in diversi club, tra i quali: Junior Tennis Club, Tennis Club Porta Romana (Foligno), Panda Tennis Club (Foligno) e Tennis Club Villa Candida (Foligno). Mentre infine il tennistavolo viene praticato al PalaDeSantis di Terni."}
{"id": "490806", "revid": "486946", "url": "https://it.wikipedia.org/wiki?curid=490806", "title": "Body of evidence - Il corpo del reato", "text": ""}
{"id": "490808", "revid": "1149807", "url": "https://it.wikipedia.org/wiki?curid=490808", "title": "Tequila e Bonetti", "text": "Tequila e Bonetti (\"Tequila and Bonetti\") \u00e8 una serie televisiva poliziesca statunitense con protagonista Jack Scalia.\nIn Italia la serie \u00e8 stata trasmessa da Italia 1 nella prima serata del gioved\u00ec dal 24 giugno 1993.\nNel 2000, a otto anni dalla fine della serie, ha avuto un seguito italiano: \"Tequila &amp; Bonetti\".\nTrama.\nNick Bonetti (Jack Scalia) \u00e8 un poliziotto di New York di origini italiane, molto affezionato alla sua Cadillac ereditata da suo padre. Si trasferisce a Los Angeles dopo aver colpito per errore una ragazzina durante una sparatoria. Qui conosce i suoi nuovi partner: Tequila (un Dogue de Bordeaux), la poliziotta Angela Garcia (Mariska Hargitay) ed il Capitano Midian Knight (Charles Rocket).\nLa sua nuova vita non \u00e8 facile a causa del rimorso per la ragazzina a cui ha sparato ed anche perch\u00e9 non riesce ad adattarsi alle abitudini dei californiani, che trova alquanto bizzarre.\nLa serie ruota attorno alle investigazioni su vari crimini e sulle relazioni fra i personaggi.\nPeculiare di questo telefilm \u00e8 il fatto che gli spettatori sono in grado di sentire i pensieri del cane che, nel doppiaggio italiano, sono proposti con un forte accento napoletano."}
{"id": "490810", "revid": "287204", "url": "https://it.wikipedia.org/wiki?curid=490810", "title": "Karina Kay", "text": "\u00c8 entrata nell'industria dei film per adulti nel 2005. \u00c8 una ragazza di origini brasiliane, nata nel 1987, alta 170\u00a0cm, capelli castani e un seno naturale.\nBiografia.\nKay \u00e8 cresciuta studiando in una rigida scuola privata. Successivamente \u00e8 andata alla Taft High School in Woodland Hills, California, dove si \u00e8 laureata nel 2004.\nHa perso la verginit\u00e0 a 16 anni, e il suo ragazzo di allora tent\u00f2 di ucciderla quando lei decise di lasciarlo.\nDivenuta diciottenne, nel 2005 ha cominciato a fare la ballerina di striptease a Kanoga Park, California. Bench\u00e9 adorasse l'intrattenimento per adulti, Karina non era soddisfatta come ballerina per via delle lunghe ore di lavoro, tant'\u00e8 che una volta disse: \"l'unica vita sociale che si ha \u00e8 con i propri amici stripper che fanno uso di droghe\" (\"the only social life you have is with your stripper friends who are all doing drugs\").\nDopo aver parlato col suo datore di lavoro, una modella de L.A. Direct Models, Karina entra nell'industria del cinema porno in tre mesi. La sua prima scena \u00e8 stata con Erik Everhard, che successivamente ha frequentato per due mesi.\nKarina Kay non gradisce il sesso anale e la parte del suo corpo che meno le piace \u00e8 il suo naso, per cui intende ricorrere alla chirurgia plastica."}
{"id": "490811", "revid": "110157", "url": "https://it.wikipedia.org/wiki?curid=490811", "title": "Live Intrusion", "text": "Live Intrusion \u00e8 il primo DVD del gruppo musicale statunitense Slayer, pubblicato il 31 ottobre 1995 dalla American Recordings.\nIl disco.\nVenne registrato il 12 marzo 1995 all'anfiteatro di Mesa (Arizona). \u00c8 presente anche \"Witching Hour\", cover dei Venom suonata da Tom Araya e Kerry King assieme al cantante/chitarrista Robb Flynn e al batterista Chris Kontos, membri dei Machine Head."}
{"id": "490864", "revid": "767487", "url": "https://it.wikipedia.org/wiki?curid=490864", "title": "War at the Warfield", "text": "War at the Warfield \u00e8 un DVD live degli Slayer, registrato al Warfield Theatre a San Francisco, California. \u00c8 l'ultima testimonianza dal vivo con il batterista Paul Bostaph e ci sono piccole interviste anche ad alcuni personaggi di spicco dell'heavy metal come Scott Ian, Kirk Hammett e Les Claypool. Il lavoro \u00e8 stato premiato con un disco d'oro negli Stati Uniti."}
{"id": "490865", "revid": "339392", "url": "https://it.wikipedia.org/wiki?curid=490865", "title": "F.C. Matera", "text": ""}
{"id": "490866", "revid": "110157", "url": "https://it.wikipedia.org/wiki?curid=490866", "title": "Alwernia", "text": "Alwernia \u00e8 un comune urbano-rurale della Polonia, situato a 36\u00a0km a ovest di Cracovia, nel distretto di Chrzan\u00f3w del voivodato della Piccola Polonia. Prima del 1999, la citt\u00e0 ha fatto parte del voivodato di Cracovia. Alwernia \u00e8 la sede di grandi laboratori chimici ed \u00e8 un grande centro per il turismo.\nStoria.\nIl nome della citt\u00e0 viene da quello della citt\u00e0 toscana di La Verna (in latino Alvernia), luogo di eremitaggio dei francescani. Ad Alwernia fu costruito un monastero dell'ordine di San Bernardo tra il 1625 e il 1656. La chiesa risale al periodo 1630-1676.\nSotto il monastero inizi\u00f2 a svilupparsi un mercato: nel 1796 Alwernia era conosciuta per essere un (piccolo) centro commerciale e amministrativo.\nNel 1926 furono stabiliti della parte sud della citt\u00e0 dei laboratori di chimica; oggi questi centri rappresentano la maggior fonte di occupazione per i cittadini di Alwernia. Il paesaggio ameno e la vicinanza alla citt\u00e0 di Cracovia portarono alla crescita della citt\u00e0, alla quale nel 1993 fu garantito pieno diritto civico."}
{"id": "490870", "revid": "339392", "url": "https://it.wikipedia.org/wiki?curid=490870", "title": "Fussball Club S\u00fcdtirol - Alto Adige", "text": ""}
{"id": "490871", "revid": "88740", "url": "https://it.wikipedia.org/wiki?curid=490871", "title": "Chrzan\u00f3w (Piccola Polonia)", "text": "Chrzan\u00f3w (in tedesco 1941-1945 \"Krenau\") \u00e8 un comune urbano-rurale della Polonia meridionale, con 38.989 abitanti nel 2010. \u00c8 situato nel voivodato della Piccola Polonia dal 1999, mentre in passato aveva fatto parte, con la vecchia suddivisione dei voivodati, al voivodato di Cracovia.\nChrzan\u00f3w \u00e8 stata anche sede di uno dei tanti sottocampi del Campo di concentramento di Auschwitz: questo particolare sottocampo era stato fondato da Heinrich Weinberger\nStoria.\nChrzan\u00f3w \u00e8 una citt\u00e0 di origine medievale. Vi sono diverse fonti che collocano la sua edificazione in periodi diversi: alcune la fanno risalire al 1178, altre tra il 1228 e il 1243, altre ancora al 1287. Tuttavia, non vi sono fonti scritte o archeologiche che collochino la sua costruzione ad un periodo specifico.\nChrzan\u00f3w ottenne i diritti di citt\u00e0 nel XIV secolo. La prima menzione che se ne ha in un testo antico risale al 1408.\nChrzan\u00f3w era priva di mura, di cui non era circondata grazie alla sua posizione strategica tra stagni, foreste e pantano.\nLa citt\u00e0 \u00e8 stata soggetta all'egemonia di signori privati fino alla Seconda guerra mondiale.\nDalla met\u00e0 del XVI secolo al 1640, Piotr Lig\u0119za, dello stemma P\u00f3\u0142kozic, ne fu il possessore. Nel XVI secolo la famiglia Lig\u0119za (originaria di Bobrek) le concesse nuovi privilegi.\nDalla fine del XVI a Chrzan\u00f3w iniziarono ad arrivare le popolazioni ebree.\nNel 1640 Anna Lig\u0119zina vendette la citt\u00e0 ad Andrzej Samuel D\u0119bi\u0144ski, fondatore della cappella di S. Stanislao nella chiesa parrocchiale.\nNegli anni 1654\u20131688 i Grudzi\u0144skis furono i proprietari di Chrzan\u00f3w. \nDurante il diluvio svedese, la citt\u00e0 cadde in declino a causa delle devastazioni della guerra. Nel 1688 la citt\u00e0 divenne propriet\u00e0 di Franciszek Stadnicki da \u017bmigr\u00f3d.\nNel 1740, Chrzan\u00f3w fu rilevata da J\u00f3zef Ossoli\u0144ski che, 23 anni dopo, istitu\u00ec una commissione speciale per la tutela della citt\u00e0, il cui lavoro contribu\u00ec a regolare molti aspetti della vita locale, tra cui la situazione degli ebrei (le cui famiglie nella citt\u00e0 erano circa 60). \nLa comunit\u00e0 ebraica fu fondata a Chrzan\u00f3w nel 1745: un cimitero ebraico fu fondato nel 1759 e la prima sinagoga nel 1786.\nA seguito della terza spartizione della Polonia (1795), nel 1798 Chrzan\u00f3w fu annessa dall'Austria alla Galizia occidentale. \nNegli anni 1804-1822 la citt\u00e0 fu di propriet\u00e0 di Albert Kazimierz, il duca di Sassonia e Cieszyn, che la acquist\u00f2 all'asta. \nNegli anni 1809-1815 Chrzan\u00f3w faceva parte del Ducato di Varsavia (a cui fa riferimento lo stemma della citt\u00e0) e, dopo il Congresso di Vienna nel 1815-1846, entr\u00f2 a far parte della Repubblica di Cracovia.\nDal 1822 al 1826, la propriet\u00e0 pass\u00f2 all'arciduca Karol Ludwik Habsburg (in base a un testamento del 1816), poi dal 1826 al 1856 a Jan Mieroszewski. \nNegli anni 1846-1918 Chrzan\u00f3w era parte del Granducato di Cracovia, subordinato al Regno di Galizia nell'impero austriaco. Fu allora che fu lanciata la linea ferroviaria che attraversava la citt\u00e0 (1856) e si svilupp\u00f2 il commercio di zinco e minerali di piombo. Gli ultimi acquirenti di Chrzan\u00f3w nel 1856 furono una compagnia di commercianti di Wroc\u0142aw: Loewenfeld, Silbergleit e Ku\u017anicki. Dopo lo scioglimento della societ\u00e0, i discendenti di Loewenfeld governarono la citt\u00e0 fino al 1939 (la principale strada pedonale della citt\u00e0 - Henryka Avenue - prende il nome da Henryk Loewenfeld). I cittadini di Chrzan\u00f3w sostenevano, tra gli altri, la rivolta di gennaio (1863-1864) organizzando aiuti per i feriti, gli insorti e i soldati italiani, come Elia Marchetti. \nNel periodo tra le due guerre, la citt\u00e0 apparteneva alla provincia di Cracovia. \nDurante la Prima guerra mondiale, furono costruiti due cimiteri di guerra: il cimitero di guerra n. 444 e il cimitero di guerra n. 445. Entrambi i cimiteri contengono le tombe dei soldati morti per malattie infettive nell'ospedale situato a Chrzan\u00f3w durante la guerra. Vi furono sepolti circa 220 soldati di nazionalit\u00e0 polacca, russa, ceca, slovacca, ungherese, austriaca, bosniaca e croata.\nAlla vigilia dello scoppio della Seconda guerra mondiale, Chrzan\u00f3w si stava preparando. La polizia di stato ha svolto le funzioni di quartier generale militare della citt\u00e0. Il 25 agosto 1939 iniziarono gli scavi di fossati antiaerei. C'era un'area di mobilitazione di battaglioni di 23 divisioni di fanteria nella citt\u00e0. Chrzan\u00f3w doveva essere difesa dal Gruppo Operativo \"\u015al\u0105sk\", parte dell'esercito \"Cracovia\". Questo raggruppamento comprendeva il 204 \u00b0 reggimento di fanteria di riserva, e uno dei battaglioni si chiamava \"Chrzan\u00f3w\". Il 4 settembre 1939, durante la ritirata del GO \"\u015al\u0105sk\" si scontr\u00f2 con la 5\u00aa divisione corazzata tedesca nei pressi di Pi\u0142a Ko\u015bcielecka. Lo stesso giorno, a mezzogiorno, l'VIII corpo tedesco al comando del generale Ernst Busch prese la citt\u00e0. Con l'inizio dell'occupazione tedesca, Chrzan\u00f3w e l'Alta Slesia polacca occidentale furono incorporate nel Terzo Reich nel novembre 1939 (sotto il nome Krenau cambiato nel 1941). Il destino della popolazione ebraica fu particolarmente tragico, poich\u00e9 prima della guerra costituiva circa il 50% della popolazione della citt\u00e0. Nel 1940 a Chrzan\u00f3w fu fondato un ghetto, che copriva le seguenti strade: Kad\u0142ubek, Krzyska, Garncarska, parte di Krakowska, Luszowicka, Bali\u0144ska e Berka Joselewicza. Fu liquidato nel 1943 e gli ebrei furono trasportati nel vicino campo di concentramento di Auschwitz. \nL'occupazione della citt\u00e0 termin\u00f2 il 25 gennaio 1945 con l'entrata della 59\u00aa e 60\u00aa armata del 1 \u00b0 Fronte ucraino dell'Armata Rossa. \nLe vittime durante l'occupazione furono ufficialmente 7.897, e il numero di edifici distrutti fu stimato al 25%. \nIl 27 gennaio, gli attivisti comunisti del PKWN e del Partito dei lavoratori polacchi iniziarono ad organizzare le autorit\u00e0 locali del partito e i consigli nazionali. \nIl 30 gennaio 1945 entr\u00f2 in funzione il consiglio municipale. Il primo sindaco di Chrzan\u00f3w dopo la guerra fu Pawe\u0142 Szarek. Il pi\u00f9 grande stabilimento di Chrzan\u00f3w, la prima fabbrica di locomotive in Polonia, ha avviato tutti i reparti il 15 febbraio e alla fine di marzo impiegava circa 1.700 persone. La ricostruzione del danno a \u015ar\u00f3dmie\u015bcie inizi\u00f2 nel 1946. \nNella Polonia del dopoguerra, Chrzan\u00f3w era inizialmente la sede del distretto appartenente al voivodato di Cracovia, comprese le citt\u00e0 di Jaworzno, Trzebinia e Krzeszowice, nonch\u00e9 Che\u0142mek, Jele\u0144 e Libi\u0105\u017c, che furono istituite in seguito, e le aree rurali circostanti. L'area fu divisa in seguito alla riforma amministrativa del 1975 tra i seguenti voivodati: Katowice (comprese le citt\u00e0 di Chrzan\u00f3w, Trzebinia, Libi\u0105\u017c, Jele\u0144 e Jaworzno), Cracovia (Krzeszowice e Alwernia) e Bielskie (Che\u0142mekie) ). Nonostante la forte influenza dell'Alta Slesia, gli abitanti di Chrzan\u00f3w conservarono un senso di legame con Cracovia. \nNel 1964 fu celebrato il 700 \u00b0 anniversario della citt\u00e0 di Chrzan\u00f3w. Non \u00e8 chiaro oggi su quale base esattamente il 1264 sia stato adottato come data di fondazione della citt\u00e0. \nIl crollo della Repubblica popolare polacca divenne un'occasione per discutere del ritorno di Chrzan\u00f3w nel voivodato di Cracovia. \nDopo l'ultima riforma amministrativa nel 1999, Chrzan\u00f3w si trova nel Voivodato della Piccola Polonia ed \u00e8 la sede del distretto che comprende le citt\u00e0 di Trzebinia, Libi\u0105\u017c e Alwernia, nonch\u00e9 il comune di Babice. Questo distretto \u00e8 quasi due volte pi\u00f9 piccolo rispetto a prima del 1975."}
{"id": "490872", "revid": "287204", "url": "https://it.wikipedia.org/wiki?curid=490872", "title": "Chrzanow", "text": ""}
{"id": "490874", "revid": "1936134", "url": "https://it.wikipedia.org/wiki?curid=490874", "title": "Marco Giallini", "text": "Candidato per sei volte sia ai David di Donatello che ai Nastri d'argento, premio, quest'ultimo, vinto per tre volte per i film \"ACAB - All Cops Are Bastards, Tutta colpa di Freud\" e \"Perfetti sconosciuti.\"\nBiografia.\nMarco Giallini entra nel mondo della recitazione a 22 anni frequentando la scuola teatrale \"La Scaletta\" di Roma e, nei successivi anni, tra il 1988 e il 1996, ha l'opportunit\u00e0 di lavorare con alcuni dei nomi pi\u00f9 grandi del teatro italiano quali Arnoldo Fo\u00e0 (\"La pace di Aristofane\" e \"Adelchi\"), Ennio Coltorti (\"Carta e penna\"), Adriano Vianello (\"Carne di struzzo\"), Maurizio Panici (\"Forever Blues\", \"Romeo e Giulietta\" e \"Amici\") e Angelo Orlando (\"Casamatta vendesi\" e \"Messico e nuvole\").\nNel 1986 arriva il debutto cinematografico con una comparsata, non accreditata, nel cast di \"Grandi magazzini\", film di Castellano e Pipolo. L'anno seguente ottiene un'altra piccola parte in \"Rorret\", film del 1987, diretto da Fulvio Wetzl. Il primo ruolo cinematografico di un certo rilievo avviene per\u00f2 nel 1995, grazie ad Angelo Orlando che, colpito dalle sue doti recitative, lo invita a interpretare la parte di un poliziotto nel suo film di debutto come regista, dal titolo \"L'anno prossimo vado a letto alle dieci\".\nNel 1998 il regista Marco Risi, che lo ha notato esibirsi a teatro, lo inserisce nel cast del suo film \"L'ultimo capodanno\", affresco corale e grottesco che vede Giallini interpretare il ruolo del marito di Monica Bellucci. \"Nel cinema sono stato catapultato da un giorno all'altro, soprattutto grazie a Valerio Mastandrea. Fece il mio nome a Marco Risi: \u2018Dovresti proprio venire a Teatro - gli disse - c'\u00e8 un mio amico che \u00e8 fortissimo\u2019 e lui, Marco, a vedere \"Casamatta vendesi\" di Angelo Orlando, venne davvero. Gli piacqui. Mi offr\u00ec un'occasione ne \"L'ultimo Capodanno\": \u2018Faresti il marito di Monica Bellucci?\u2019. Capirai, non gli feci ripetere la frase. C\u2019erano almeno quindici persone in fila prima di me e, per farmi ottenere la parte, Risi dovette lottare. Cominci\u00f2 tutto cos\u00ec, nel 1998\u201d. Nonostante non abbia un grande successo al botteghino, il film di Risi rappresenta per l'attore romano un importante trampolino di lancio sul grande schermo. \u201cMarco Risi mi ha salvato la vita\", ricorda Giallini: \"non credevo che avrei pi\u00f9 fatto cinema, mi sarei dato solo al teatro\".\nSempre nel 1998, arriva per Giallini il primo ruolo da co-protagonista, nel film \"L'odore della notte\", diretto da Claudio Caligari, e accanto al collega e amico Valerio Mastandrea. Il film \u00e8 ispirato alle reali vicende dell\"'Arancia Meccanica\", una banda di rapinatori che, tra il 1979 e il 1983, mise a segno tra Torino e Roma circa 700 rapine e decine di sequestri di persona. Ancora nel 1998 partecipa ad altre due pellicole: \"I fobici\", film a episodi diretto da Giancarlo Scarchilli, e \"Barbara\", opera seconda di Angelo Orlando. A partire dagli anni 2000, dopo una lunga gavetta, la carriera cinematografica di Giallini comincia a incrociare film e ruoli sempre pi\u00f9 significativi e che, molto spesso, ricevono l'apprezzamento sia di critica che di pubblico, come ad esempio \"Almost Blue\", pellicola tratta dal romanzo di Carlo Lucarelli, che segna l'esordio alla regia di Alex Infascelli. Il film, presentato alla Settimana internazionale della critica al Festival di Cannes 2001, vede l'attore nei panni del commissario di polizia Sarrina.\nDopo la positiva esperienza di \"Almost Blue\", anche nel successivo triennio 2001-2003 Giallini replica l'esperienza di lavoro sul set con una serie di registi esordienti che lo chiamano a interpretare la parte da protagonista e co-protagonista nei loro rispettivi film di debutto: \"Tre punto sei\", pellicola a tinte noir di Nicola Rondolino, \"Emma sono io\", commedia con Cecilia Dazzi, Elda Alvigini e Pierfrancesco Favino, diretta da Francesco Falaschi, \"B.B. e il cormorano\", per la regia di Edoardo Gabbriellini e \"Andata e ritorno\", di Alessandro Paci. Nel 2004 Alex Infascelli lo chiama nuovamente per partecipare al cast del suo secondo film, \"Il siero della vanit\u00e0\" e, sempre nello stesso anno, l'attore e regista Sergio Castellitto lo inserisce nel suo pluripremiato film \"Non ti muovere\", dove Giallini interpreta il ruolo del dottore e migliore amico del protagonista. Oltre al lavoro in teatro e sui set cinematografici, a partire dalla fine degli anni novanta arriva per Giallini anche il debutto sul piccolo schermo. Nel 1999 ottiene una prima visibilit\u00e0, interpretando il ruolo dell'agente di polizia Saverio Ceccarelli (detto \"Agamennone\") nella miniserie in due puntate \"Operazione Odissea\".\nIl successo di pubblico arriva nel 2008 con il ruolo de \"Il Terribile\" nella serie tv \"Romanzo criminale, in onda sul canale satellitare Sky Cinema 1\". Nel 2009 ha interpretato il ruolo di Ruggiero Perugini, capo della Squadra Antimostro, in \"Il mostro di Firenze\". Ha partecipato al film di Carlo Verdone \"Io, loro e Lara\" uscito nel 2010. Nel 2009-2010 \u00e8 tra i nuovi protagonisti della famosa serie tv poliziesca \"La nuova squadra\", nel ruolo del Vicequestore Andrea Lopez. Nel 2010 \u00e8 tra i protagonisti del film di Sergio Castellitto \"La bellezza del somaro\". Nel 2011 compare in \"Tutti al mare\", film di esordio di Matteo Cerami. Nel 2012 interpreta il ruolo di un poliziotto della celere nella pellicola drammatica \"ACAB - All Cops Are Bastards\", per la regia di Stefano Sollima, ed \u00e8 tra i protagonisti del nuovo film di Carlo Verdone \"Posti in piedi in paradiso\": per questi due ruoli nel 2012 vince il Nastro d'argento al migliore attore non protagonista. Nel 2013 \u00e8 fra i protagonisti del film \"Tutti contro tutti\" diretto da Rolando Ravello e interpretato dallo stesso regista e da Kasia Smutniak. Sempre in quell'anno interpreta il ruolo di un nonno rock nel film di Edoardo Leo \"Buongiorno pap\u00e0\". Nel 2015 interpreta, assieme ad Alessandro Gassman, il film \"Se Dio vuole\", pellicola diretta da Edoardo Falcone; sempre nel 2015 fa parte del cast del film \"Loro chi?\", con Edoardo Leo.\nNel 2016 \u00e8 tra i protagonisti di Assolo, commedia scritta e diretta da Laura Morante e, sempre nello stesso anno, interpreta il ruolo di Rocco in \"Perfetti sconosciuti\" di Paolo Genovese, per il quale, oltre a ottenere una candidatura come Migliore attore protagonista ai David di Donatello 2016, viene premiato, sempre come Migliore attore protagonista, ai Ciak d'oro e vince il Nastro d'argento speciale, insieme a tutto il cast del film. Sempre nel 2016 interpreta il ruolo del protagonista in \"Rocco Schiavone\", serie televisiva in onda su Rai 2 per la regia di Michele Soavi e tratta dai libri di Antonio Manzini.\nIl 5 giugno 2020 pubblica con i DPCM Squad il singolo omaggio agli 883, Una canzone come gli 883.\nL'11 febbraio 2021 sbarca su Rai 3 \"Lui \u00e8 peggio di me\", show con Giorgio Panariello.\nVita privata.\nNato in una famiglia operaia, Marco Giallini risiede a Fonte Nuova, comune della citt\u00e0 metropolitana di Roma. Da ragazzo ha svolto diversi lavori, come l'imbianchino e il venditore di bibite. Dalla moglie Loredana, sposata nel 1993, ha avuto due figli, Rocco e Diego, nati rispettivamente nel 1998 e nel 2004. Il 27 giugno 2011 ha perso la moglie, colpita da un'emorragia cerebrale.\nAppassionato di musica rock, Giallini \u00e8 anche un collezionista di vinili: tra i suoi gruppi preferiti ci sono i Clash, gli Who e i Sex Pistols. Nei primi anni ottanta ha fatto parte di una band, i \"Sandy Banana &amp; The Monitors\", con cui proponeva cover dei Joy Division."}
{"id": "490880", "revid": "117452097", "url": "https://it.wikipedia.org/wiki?curid=490880", "title": "Zittau", "text": "Zittau (in sorabo \"\u017ditawa\", in ceco \"\u017ditava\", in polacco \"\u017bytawa\", in italiano storico \"Zittavia\") \u00e8 una citt\u00e0 del sud-est della Sassonia, in Germania. \nAppartiene al circondario di G\u00f6rlitz.\nZittau possiede lo status di \"Grande citt\u00e0 circondariale\" (\"Gro\u00dfe Kreisstadt\").\nStoria.\nZittau \u00e8 stata membro della Lega delle Sei Citt\u00e0 dell'Alta Lusazia"}
{"id": "490881", "revid": "124311974", "url": "https://it.wikipedia.org/wiki?curid=490881", "title": "Prospero martire", "text": "Agiografia.\nSecondo la tradizione era un nobile soldato romano che convertitosi al cristianesimo lasci\u00f2 la vita mondana donando i suoi beni ai poveri, rinunciando ad ogni carica di prestigio e potere. Sub\u00ec il martirio per decapitazione durante la \"Grande Persecuzione\", cio\u00e8 sotto l'impero di Diocleziano intorno al 304, per aver fermamente professato la sua fede in Cristo e non aver sacrificato agli dei e quindi all'imperatore.\nIl suo corpo fu sepolto nelle catacombe di San Callisto a Roma.\nPatronato.\nNella Chiesa cattolica san Prospero martire \u00e8 il patrono di Centuripe (En) e di Marianopoli (Cl) oltre che di un piccolo paese definito Catenanuova. \nMolti comuni venerano come patrono un santo martire di nome Prospero, tuttavia non sempre \u00e8 possibile trovare documenti che permettano di capire se si tratti si semplice omonimia o se si tratta sempre della stessa persona. Resta il fatto che la citt\u00e0 di Centuripe conserva l'intero corpo del suo patrono.\nIl culto a Catenanuova.\nSedici anni dopo la nascita di Catenanuova (EN) avvenuta nel 1736, fu scelto come patrono dopo aver chiesto parte delle reliquie al comune di centuripe grazie al suo nome che significa prosperit\u00e0 e salute, dato che la cittadina non aveva ancora un santo protettore. Infatti gioved\u00ec 27 luglio del 1752 il vescovo di Cefal\u00f9 Agatino Maria Riggio-Statella (fratello del principe Andrea Giuseppe si rec\u00f2 a Roma presso le catacombe di San Callisto e ottenne dal cardinale Antonino Guadagni Vicario Generale di papa Benedetto XIV, di traslarne le reliquie a Centuripe, le quali arrivarono il 19 settembre 1752 ultima domenica del mese; ecco perch\u00e9 tuttora il Santo viene celebrato in modo solenne l'ultima domenica di settembre a Centuripe mentre una settimana dopo a Catenanuova preceduta da un triduo di preghiera e una settimana di celebrazioni religiose e popolari in entrambi i paesi.nel 1752 il fondatore della citt\u00e0 di Catenanuova fece realizzare una statua lignea raffigurante San Prospero, che ancora oggi assieme alle reliquie si custodiscono all'interno della chiesa parrocchiale \"San Giuseppe\" di Catenanuova.\nSan Prospero \u00e8 patrono della citt\u00e0 di Centuripe e di Marianopoli"}
{"id": "490882", "revid": "767487", "url": "https://it.wikipedia.org/wiki?curid=490882", "title": "Still Reigning", "text": "Still Reigning \u00e8 il terzo DVD del gruppo musicale statunitense Slayer, pubblicato il 26 ottobre 2004 dalla American Recordings.\nIl disco.\nRegistrato l'11 luglio 2004 presso l'Augusta Civic Center di Augusta, il gruppo propone dal vivo tutti i brani tratti dal terzo album in studio \"Reign in Blood\", il loro disco pi\u00f9 famoso e uno dei pi\u00f9 importanti del metal estremo. Il DVD inaugura anche il ritorno del batterista Dave Lombardo e sono presenti altre sei canzoni extra dal vivo, estratte da \"Hell Awaits\", \"South of Heaven\" e \"Seasons in the Abyss\"."}
{"id": "490883", "revid": "1602064", "url": "https://it.wikipedia.org/wiki?curid=490883", "title": "Lega delle Sei Citt\u00e0 dell'Alta Lusazia", "text": "La Lega delle sei citt\u00e0 dell'Alta Lusazia (in tedesco: \"Oberlausitzer Sechsst\u00e4dtebund\") fu un'alleanza storica di sei citt\u00e0 della regione dell'Alta Lusazia. Le citt\u00e0 erano Bautzen, G\u00f6rlitz, Zittau, Kamenz, L\u00f6bau, e Luba\u0144 (\"Lauban\" in tedesco). Le prime cinque erano situate in Germania, mentre l'ultima fa oggi parte della Polonia, ed \u00e8 conosciuta come Luba\u0144. La lega oper\u00f2 tra il 1346 e il 1815.\nFondazione.\nPer mantenere la pace e l'ordine nell'Alta Lusazia, le sei citt\u00e0 di Bautzen, G\u00f6rlitz, Kamenz, Luba\u0144, L\u00f6bau e Zittau, si unirono con un contratto di protezione reciproca il 21 agosto 1346. Agli inizi, il patto era mirato alla protezione contro i cavalieri erranti e altri guerrieri vaganti per la zona. Nei secoli successivi, l'unione delle citt\u00e0 influenz\u00f2 la storia dell'Alta Lusazia in modo proficuo, molto pi\u00f9 di ogni altra lega di citt\u00e0 tedesche. L'unione delle citt\u00e0 fece innalzare considerevolmente la loro influenza politica e la visibilit\u00e0 delle stesse. \u00c8 forse possibile che la formazione dell'unione sia stata incoraggiata e aiutata da Carlo IV, re del Sacro Romano Impero, per controbilanciare il potere della nobilt\u00e0 campagnola.\nStatus di citt\u00e0 nella Lega.\nDiversamente da situazioni simili nell'Alta Slesia del tempo, non c'era una citt\u00e0 dominante della lega, anche se prima del XII secolo la citt\u00e0 di Bautzen funse da sede ancestrale del clan dei Milceni, un'antica trib\u00f9 slava occidentale. Anche se Bautzen funse da centro amministrativo della lega, e G\u00f6rlitz fu per svariati secoli la citt\u00e0 pi\u00f9 popolata e importante, le differenze tra le varie citt\u00e0 non furono mai cos\u00ec grandi da determinare la dominazione di una sulle altre. All'interno della lega c'era una divisione tra \"grandi citt\u00e0\" (Bautzen, G\u00f6rlitz e Zittau), e \"piccole citt\u00e0\", (Kamenz, Lauban e L\u00f6bau). Agli inizi, comunque, tutte e sei le citt\u00e0 erano nella stessa posizione.\nAnche cos\u00ec, ci furono conflitti interni alla lega. Siccome Bautzen fungeva da centro amministrativo e capoluogo della lega, aveva la prima parola nel consiglio locale, oltre a diversi altri diritti e privilegi. Bautzen si riservava il potere di firma per la lega sui documenti legali, e si riservava il diritto di aprire tutta la corrispondenza ufficiale della lega. Tra gli altri privilegi speciali di Bautzen, in qualit\u00e0 di centro amministrativo, c'era quello di essere la sede del rappresentante del re presso la lega, combinando cos\u00ec in citt\u00e0 i poteri militare, amministrativo e reale. Ci\u00f2 provoc\u00f2 conflitti con G\u00f6rlitz, specialmente perch\u00e9 questa si era rapidamente e inequivocabilmente segnalata come capoluogo economico della lega. G\u00f6rlitz ottenne questa posizione di superiorit\u00e0 economica essendo pi\u00f9 facilmente raggiungibile dal traffico locale e sfrutt\u00f2 i vantaggi che ne derivavano. Con il passare del tempo, G\u00f6rlitz esercit\u00f2 un potere sempre maggiore all'interno della lega, anche se Bautzen ne rimase il centro amministrativo.\nNei primi anni della lega, anche Zittau ospit\u00f2 un rappresentante del re, ma lo perse nel 1412. Comunque, il potere garantito dall'ospitare un rappresentante reale rese la citt\u00e0 abbastanza benestante, al punto che di tanto in tanto Zittau era la seconda citt\u00e0 pi\u00f9 ricca della lega, relegando Bautzen al terzo posto. Le altre tre citt\u00e0, L\u00f6bau, Lauban e Kamenz, erano economicamente pi\u00f9 deboli e quindi meno interessate alla loro posizione all'interno della lega. Quando si verificavano conflitti tra le citt\u00e0 della lega, Kamenz si schierava pi\u00f9 spesso con Bautzen e Lauban con G\u00f6rlitz, in accordo con la loro posizione geografica. L\u00f6bau era la citt\u00e0 pi\u00f9 debole in termini di potere economico o militare, ma si trovava nel mezzo della regione e vi si tenevano spesso dei consigli di conciliazione tra Bautzen e G\u00f6rlitz.\nSoprannomi.\nPoich\u00e9 le citt\u00e0 rimasero insieme abbastanza bene, nonostante la reciproca competizione economica, ci\u00f2 permise alla lega di durare per lungo tempo. Nonostante ci\u00f2, vi furono naturalmente momenti di disaccordo e discordia all'interno della lega. In questi periodi, le citt\u00e0 avevano dei soprannomi per i residenti delle altre. Gli abitanti di G\u00f6rlitz venivano chiamati \"volta cappelli\", quelli di Zittau \"spingi mucche\", quelli di Bautzen \"scippa gatti\", quelli di Kamenz erano soprannominati \"schn\u00fcffler\" (che \"tirano su col naso\"), quelli di Lauban \"mangia cipolle\" e i cittadini di L\u00f6bau venivano chiamati \"pittori di cavoli\".\nComunque, non tutta la comunicazione intercittadina era negativa. Le citt\u00e0 avevano anche una reputazione positiva. La gente di Zittau era indicata come educata, quella di G\u00f6rlitz era nota come onesta, quella di Bautzen come ben intenzionata, i residenti di Lauban erano noti come industriosi e quelli di L\u00f6bau avevano la reputazione di essere abili con il denaro.\nStoria.\nL'apice del potere e dell'influenza della lega si ebbe nei suoi primi due secoli di esistenza. In questo periodo, la lega fu la principale forza politica dell'Alta Lusazia e fu in grado di superare i possidenti locali in termini di potere. Nel 1547, le ricadute della guerra di Smalcalda, quando il Sacro Romano Imperatore Ferdinando I combatt\u00e9 contro una lega di citt\u00e0 protestanti (la Lega di Smalcalda), indebol\u00ec notevolmente la lega. La Lega delle Sei Citt\u00e0 dell'Alta Lusazia si schier\u00f2 con la Lega di Smalcalda, poich\u00e9 essendo una lega di citt\u00e0, condividevano la stessa forma di governo. L'imperatore pun\u00ec seriamente la Lega delle Sei Citt\u00e0 per questo. Infatti, anche se le citt\u00e0 furono in grado di consolidare nuovamente la loro posizione, il loro potere politico non fu mai pi\u00f9 forte come in precedenza.\nSistema legale.\nIl sistema giuridico nella lega era principalmente in mano al rappresentante del re per l'Alta Lusazia. Egli capeggiava una corte chiamata \"Voigtsding\". In essa comparivano possidenti, contadini e cittadini, anche se il clero era esentato dai suoi procedimenti. Con il passare del tempo, la lega riusc\u00ec a separare alcuni aspetti del sistema giuridico. Ci\u00f2 venne ottenuto inizialmente stabilendo una corte separata per i cittadini e in seguito con una corte per i contadini in ogni area municipale. Cavalieri e possidenti potevano essere giudicati anche nelle corti municipali. Le corti processavano anche casi riguardanti crimini che si erano svolti su strade di campagna esterne alle citt\u00e0.\nRottura della lega.\nDopo il Congresso di Vienna del 1815, la Lusazia venne divisa. G\u00f6rlitz e Lauban vennero cedute alla Prussia, ponendo fine ai quasi 500 anni di esistenza della Lega delle Sei Citt\u00e0. Le quattro citt\u00e0 restanti rimasero in una \"lega delle quattro citt\u00e0\", che per\u00f2 ebbe fine nel 1868.\nSeconda fondazione.\nIl 21 giugno 1991, nel 770\u00ba anniversario della fondazione di L\u00f6bau, la lega venne risuscitata. Comunque, ci sono ora sette citt\u00e0, poich\u00e9 la parte orientale di G\u00f6rlitz, sul lato est del Neisse, \u00e8 diventata la citt\u00e0 polacca di Zgorzelec. La lega non ha pi\u00f9 alcun potere politico e funziona come consiglio per la promozione turistica."}
{"id": "490884", "revid": "8911", "url": "https://it.wikipedia.org/wiki?curid=490884", "title": "Eliche", "text": ""}
{"id": "490887", "revid": "1543377", "url": "https://it.wikipedia.org/wiki?curid=490887", "title": "Remo Chiosso", "text": "\u00c8 stato il primo autore italiano che abbia scritto un libro specifico sul murder party, in un'ottica per\u00f2 puramente ludica: \"Murder party: crimini divertenti\".\nDal 1994 \u00e8 autore e regista di diversi murder party (sia teatrali sia di modalit\u00e0 classica). Le sue opere (oltre una decina) sono note non solo per la trama, ma per la modalit\u00e0 di rappresentazione (interattivit\u00e0 assoluta tra pubblico ed attori).\nNel 1998 fonda con Antonello Lotronto Murderparty.it\nSulla scorta di questa sua attivit\u00e0 e ritenendo la simulazione a mezzo attori e modalit\u00e0 teatrali uno degli strumenti pi\u00f9 opportuni per l'apprendimento, anche aziendale, ha realizzato anche un'attivit\u00e0 parallela di training aziendale, applicando il murder party per sviluppare il problem solving e il team building.\nHa rilasciato interviste (radiofoniche, televisive e sulla stampa) sull'evoluzione del settore dei Murder party), e ha inoltre tenuto un corso all'Universit\u00e0 di Salerno (2003) sui murder party. Le sue esperienze nelle scuole sono riassunte nel libro \"Inventare destini\"\nHa partecipato ai Festival del Giallo (Bassiano, Brescia, etc.) ed \u00e8 stato presente ai principali festivals di giochi italiani.\n\u00c8 morto l'8 febbraio 2007."}
{"id": "490891", "revid": "290948", "url": "https://it.wikipedia.org/wiki?curid=490891", "title": "Elicoide", "text": "In geometria un elicoide \u00e8 una superficie invariante per tutti gli \"avvitamenti\" rispetto a un asse, con passo fissato, ovvero per tutti i movimenti rigidi composti da una traslazione lungo l'asse e una rotazione intorno all'asse aventi rapporto fissato.\nOgni elicoide pu\u00f2 essere generato dal movimento rigido elicoidale di una curva.\nUn caso particolare di elicoide \u00e8 l'elicoide rigato, una superficie rigata generata dal movimento elicoidale di una retta; quando la retta \u00e8 perpendicolare all'asse si ha un elicoide retto, che \u00e8 una superficie minimale.\nLe intersezioni di un elicoide con dei cilindri aventi lo stesso asse sono eliche con lo stesso passo dell'elicoide.\nUn elicoide con passo nullo \u00e8 una superficie di rotazione."}
{"id": "490893", "revid": "14894", "url": "https://it.wikipedia.org/wiki?curid=490893", "title": "Guariento", "text": ""}
{"id": "490898", "revid": "35804", "url": "https://it.wikipedia.org/wiki?curid=490898", "title": "Violette Nozi\u00e8re", "text": "Biografia.\nIl 28 agosto 1933 Nozi\u00e8re venne arrestata dalla polizia con l'accusa di avere avvelenato i propri genitori con del Som\u00e9nal - un sonnifero - nella notte del precedente 21 agosto. Secondo le ricostruzioni, dopo aver drogato i genitori, la donna apr\u00ec il gas nell'appartamento per inscenare un finto suicidio dei genitori. La madre riusc\u00ec a salvarsi, ma il padre mor\u00ec.\nFu condannata a morte per parricidio nel 1934, dietro denuncia dalla madre. Nel corso del processo, Nozi\u00e8re dichiar\u00f2 di essersi voluta vendicare delle ripetute violenze sessuali subite dal padre, il meccanico ferroviere Baptiste Nozi\u00e8re, fin dall'et\u00e0 di 12 anni. La giovane dichiar\u00f2 inoltre di aver voluto uccidere anche sua madre, colpevole di aver ignorato gli abusi lungo tutti quegli anni. La madre sment\u00ec puntualmente tutte le accuse verso di lei e il marito.\nLa versione della Nozi\u00e8re non fu creduta anche per via della sua vita privata, giudicata scandalosa e contro la morale: la giovane intratteneva una relazione con un certo Jean Dabin, uomo dalla reputazione ritenuta dubbia, e fu inoltre accusata anche di essersi occasionalmente prostituita nel quartiere latino di Parigi. Secondo la considerazione dei giurati, Violette avrebbe premeditato l'assassinio dei propri genitori solamente per accaparrarsi i loro risparmi, ammontanti a centosessantacinquemila franchi, e per continuare a frequentare il suo amante. Sua madre, sebbene costituitasi parte civile, fin\u00ec per perdonare sua figlia e implor\u00f2 la stessa giuria con le parole \u00abPiet\u00e0, piet\u00e0 per la mia bambina!\u00bb.\nMalgrado tutto, Nozi\u00e8re fu condannata alla pena capitale (una condanna simbolica poich\u00e9, all'epoca, la ghigliottina non era pi\u00f9 prevista per le donne). La pena di morte venne poi commutata in ergastolo il 25 dicembre 1934. Il 26 agosto 1942 Philippe P\u00e9tain ridusse la pena a 12 anni di lavori forzati e, grazie a una condotta esemplare tenuta in carcere, Violette fu definitivamente liberata il 29 agosto 1945. Il 15 novembre di quello stesso anno, Charles de Gaulle le revoc\u00f2 il divieto di soggiorno su gran parte del territorio francese.\nIn seguito, Violette si spos\u00f2 con un cancelliere della casa di reclusione di Rennes, dove era stata imprigionata. Si riconcili\u00f2 con la madre ed ebbe anche cinque figli, ai quali non parl\u00f2 mai del suo passato. Il 18 maggio 1963 Violette fu riabilitata dalla Corte di Rouen, riacquistando cos\u00ec il pieno esercizio dei suoi diritti civici e un casellario giudiziale nuovamente immacolato. Mor\u00ec tre anni pi\u00f9 tardi, il 18 novembre 1966.\nLa fama.\nViolette Nozi\u00e8re deve la sua fama all'interesse morboso suscitato presso l'opinione pubblica dalle cronache giudiziarie: esemplari in questo senso furono gli articoli, tra il feuilleton e il reportage, che la famosa rivista francese \"D\u00e9tective\" dedic\u00f2 al suo caso.\nMa la sua mitizzazione avvenne soprattutto ad opera dei principali artisti aderenti alla corrente del surrealismo che, individuando in lei un modello di resistenza all'autoritarismo familiare e all'ipocrisia sessuale borghese, la indicarono come modello eroico e musa ispiratrice. Durante lo svolgimento del processo le dedicarono un famosissimo \"hommage\": una raccolta di poesie ed illustrazioni ad opera di Andr\u00e9 Breton, Paul \u00c9luard ed altri artisti pubblicata in Belgio e parzialmente sequestrata dalla censura; lo stesso Breton le invi\u00f2 in carcere un canestro di rose rosse.\nTrasformata ormai in personaggio letterario la sua vicenda ha continuato ad essere fonte di ispirazione per artisti fino ai giorni nostri. Il regista Claude Chabrol nel 1978 port\u00f2 la vicenda di Violette Nozi\u00e8re sugli schermi con il film omonimo interpretato da Isabelle Huppert; di lei sono state scritte diverse biografie, alcune delle quali palesemente romanzate.\nIn Italia gli Area inserirono nell'album \"1978 gli dei se ne vanno, gli arrabbiati restano!\" del 1978 una canzone intitolata \"Hommage \u00e0 Violette Nozi\u00e8re\" a lei dedicata.\nIl personaggio di Maria Nozi\u00e9re nel romanzo \"L'armata dei sonnambuli \"del collettivo di scrittori Wu Ming \u00e8 ispirato ad una lontana antenata di Violette.\nBibliografia.\nin francese:\nin inglese"}
{"id": "490902", "revid": "729019", "url": "https://it.wikipedia.org/wiki?curid=490902", "title": "Theatrum Statuum Sabaudiae", "text": "Il Theatrum Statuum Sabaudiae \u00e8 la raccolta di immagini delle dimore, chiese, luoghi, facenti parte degli Stati di Savoia alla fine del XVII secolo.\nDescrizione.\nImpresa editoriale senza precedenti e iniziativa promozionale ante-litteram, il \"Theatrum Statuum Regiae Celsitudinis Sabaudiae Ducis, Pedemontii Principis, Cypri Regis\" fu il risultato dell'ambizioso progetto intrapreso dal duca Carlo Emanuele II di Savoia negli anni sessanta del Seicento, perseguito sino al compimento negli anni ottanta dalla duchessa reggente Maria Giovanna Battista di Savoia Nemours. L'opera fu stampata nel 1682 ad Amsterdam, presso l'editore e cartografo Joan Blaeu.\nLa pubblicazione \u00e8 nata sicuramente come manifesto politico del duca di Savoia, per far conoscere alle comunit\u00e0 e alle corti europee il livello raggiunto dai suoi possedimenti.\nCostituito da due grandi volumi, il Theatrum contiene 145 tavole, con commenti in lingua latina, relative alle citt\u00e0 ed alle terre del Ducato, che all'epoca comprendeva Piemonte, Valle d'Aosta, Savoia e Nizza marittima. I testi che accompagnano le tavole sono opera del gesuita e scrittore Emanuele Tesauro (1592-1675) o dello storico Pietro Gioffredo (1629-1692).\nIl primo volume contiene carte geografiche, ritratti, dediche, e vedute della capitale, con piazze, edifici civili e religiosi, ville e castelli, e strutture di difesa dello Stato. Seguivano le immagini delle certose e delle abbazie.\nIl secondo volume presentava le vedute delle principali citt\u00e0 del ducato, le terre della Savoia, del Vercellese e delle altre zone che lo componevano\nL'Archivio Storico della Citt\u00e0 di Torino, ne possiede un rarissimo esemplare a colori pervenuto con l'acquisizione della Collezione Simeom, e affid\u00f2 negli anni 1983-1984 a Luigi Firpo la pubblicazione, per la prima volta integrale, del corpus iconografico del Theatrum Sabaudiae."}
{"id": "490904", "revid": "1504506", "url": "https://it.wikipedia.org/wiki?curid=490904", "title": "Lusazia", "text": "La Lusazia (in tedesco \"Lausitz\"; in lusaziano \"\u0141u\u017eyca\"; in polacco \"\u0141u\u017cyce\"; in ceco \"Lu\u017eice\"; in latino \"Lusatia\") \u00e8 una regione storica tra i fiumi B\u00f3br (un affluente dell'Oder) e Kwisa e il fiume Elba in Sassonia, nella Germania orientale e nel Brandeburgo. Appartiene anche al sud-ovest della Polonia (Voivodato della Bassa Slesia e Lubusz) e alla Cechia settentrionale.\nIl nome deriva da una parola in lingua lusaziana che significa \"palude\".\nAlta e Bassa Lusazia.\nL'Alta Lusazia (\"Oberlausitz\") fa oggi parte degli stati federali tedeschi (\"L\u00e4nder\") della Sassonia e del Brandeburgo per il 70% e per il 30% della Polonia. Consiste di campagne collinose che partono dalle basse colline vicino al confine ceco e giungono a innalzarsi fino a formare i Monti lusaziani (\"Lu\u017eick\u00e9 hory\"/\"Lausitzer Gebirge\") nella Repubblica Ceca. La regione \u00e8 anche chiamata \"Die Wundersch\u00f6ne Oberlausitz\" (La bella Lusazia) dai suoi abitanti.\nL'Alta Lusazia \u00e8 caratterizzata da terreni fertili e colline ondulate, da citt\u00e0 storiche e da citt\u00e0 moderne, come Bautzen (antico capoluogo), G\u00f6rlitz, Zittau, L\u00f6bau, Kamenz, Luba\u0144, Bischofswerda, Hoyerswerda, Bad Muskau. Alcuni grandi villaggi nell'estremo sud dell'Alta Lusazia sono una tipica attrazione della regione, con le cosiddette \"Umgebindeh\u00e4user\", case costruite per met\u00e0 con legname. Tra questi villaggi, i pi\u00f9 famosi sono Niedercunnersdorf, Obercunnersdorf, Wehrsdorf, Jonsdorf, Sohland an der Spree, Taubenheim, Oppach, Varnsdorf o Ebersbach.\nLa maggior parte del territorio appartenente oggi allo stato tedesco del Brandeburgo \u00e8 chiamato \"Bassa Lusazia\" (\"Niederlausitz\") ed \u00e8 caratterizzato da foreste e pianure. Nel corso del XIX secolo e nel XX secolo, si svilupp\u00f2 nell'industria del legname e nelle miniere all'aperto. Tra le citt\u00e0 pi\u00f9 importanti ci sono Cottbus, L\u00fcbben, L\u00fcbbenau, Spremberg, Finsterwalde, e Senftenberg.\nTra l'Alta e la Bassa Lusazia si trova una regione chiamata \"Grenzwall\" (che significa approssimativamente \"muro di confine\"). Durante il periodo comunista, essa fu molto danneggiata dall'attivit\u00e0 delle miniere a cielo aperto di lignite, con la distruzione di molti centri abitati. Le miniere, ora esaurite, sono in corso di trasformazione in laghi artificiali, con l'obiettivo di renderle attraenti per i turisti, e l'area \u00e8 ora descritta come \"Lausitzer Seenland\" (Lusazia lacustre).\nCapoluoghi della Lusazia.\nLa Lusazia non \u00e8 un'unit\u00e0 amministrativa autonoma. La citt\u00e0 di Cottbus (\"Cho\u015bebuz\", \"Chociebu\u017c\") \u00e8 la pi\u00f9 grande della regione. Luckau (\u0141uk\u00f3w) era la capitale storica della Bassa Lusazia.\nPopolazione sorbo-lusaziana.\nDiverse dozzine di migliaia di appartenenti alla minoranza slava dei sorbi continuano a vivere nella regione. Molti parlano ancora la loro lingua di origine (anche se le cifre variano e il sorbo inferiore in particolare \u00e8 considerato a rischio), e i segnali stradali sono solitamente bilingui. I sorbi cercano di proteggere la loro cultura, che si mostra negli abiti tradizionali e nello stile delle case nei villaggi. L'industria del carbone nella regione, necessitando di vaste aree di terreno, minaccia di distruggere alcuni villaggi lusaziani.\nStoria.\nIn base alle pi\u00f9 antiche notizie a noi note, la regione era originariamente abitata da trib\u00f9 celtiche. In seguito, intorno al 100 a.C., la trib\u00f9 celtica dei Senoni si stabil\u00ec nell'area. Nel V secolo la popolazione slava dei sorbi s'insedi\u00f2 nell'Alta Lusazia, chiamata Serbia bianca dal nome (Serbi bianchi) che allora fu dato ai sorbi e rinominata successivamente Sorbia o Sorabia. Fra il 610 e il 641 molti serbi bianchi emigrarono dalla zona verso i Balcani, su invito dell'Imperatore d'Oriente Eraclio, andando a formare la futura nazione serba (vedi anche Storia della Serbia). Intorno al 928, popolazioni germaniche cominciarono a rientrare nella regione e i successivi mille anni videro una crescente mescolanza di tedeschi con i preesistenti abitanti slavi.\nLa Sorabia cambi\u00f2 pi\u00f9 volte padrone, appartenendo successivamente all'Impero di Samo, alla Grande Moravia, e alla Boemia. Nel 1002 i polacchi presero il controllo della Lusazia, che entr\u00f2 a far parte della Polonia nel 1018, finch\u00e9 fu assorbita dai principi tedeschi di Mei\u00dfen e Brandeburgo meno di vent'anni dopo. Nel 1076 l'imperatore Enrico IV assegn\u00f2 la Lusazia in feudo al Duca di Boemia Vratislao II, e la regione rimase sotto il dominio boemo fino alla guerra dei trent'anni. Nel 1346 sei citt\u00e0 dell'Alta Lusazia fondarono una lega difensiva che sarebbe durata fino al 1815. Anche se le zone rurali rimasero prevalentemente slave, l'influenza tedesca gradualmente divenne dominante, specialmente nelle citt\u00e0. Con la riforma luterana, la Lusazia divenne protestante. Il margraviato di Lusazia era cos\u00ec amministrativamente distinto in alta e bassa, composte dalla lega delle citt\u00e0:\nIl dominio sassone.\nNel 1635 la maggior parte della Lusazia divenne una provincia della Sassonia, sia pure come feudo del regno di Boemia, esclusa una regione intorno a Cottbus che fin dal 1462 faceva parte del Brandeburgo. Dopo che l'Elettore di Sassonia fu eletto re di Polonia nel 1697, la Lusazia acquis\u00ec importanza strategica poich\u00e9 i re-elettori desideravano mettere in collegamento i loro domini polacchi e sassoni.\nAl Congresso di Vienna, nel 1815, la maggior parte della Lusazia fu assegnata al regno di Prussia; la parte meridionale, con le citt\u00e0 di L\u00f6bau, Kamenz, Bautzen e Zittau, rimase parte della Sassonia. Gli abitanti della parte prussiana richiesero che i loro territori diventassero un'unit\u00e0 amministrativa autonoma (provincia o regione/bezirk), ma essi furono divisi tra le altre province Prussiane.\nIl dominio prussiano e tedesco.\nIl XIX secolo e l'inizio del XX, sotto il dominio prussiano, furono un periodo di rinascita per la cultura degli slavi di Lusazia. Le moderne lingue sorba inferiore e superiore emersero, la letteratura nazionale fior\u00ec, e furono fondate molte organizzazioni nazionali come Ma\u0107ica Serbska e Domowina.\nCon l'avvento del regime nazista in Germania tutte le organizzazioni sorbe furono soppresse, giornali e riviste chiusi, e l'uso della lingua sorba fu proibito. Durante la seconda guerra mondiale, molti attivisti sorbi furono arrestati, giustiziati, esiliati o inviati in campi di concentramento. Dal 1942 al 1944 il Comitato Nazionale Sorbo fu attivo in clandestinit\u00e0 nella Varsavia occupata dai nazisti. Dopo la guerra la regione fu divisa tra la Repubblica Democratica Tedesca e la Repubblica Popolare Polacca lungo il fiume Neisse.\nMovimento autonomista.\nIn passato ci sono stati tentativi da parte dei sorbi di creare un Libero Stato Lusaziano, particolarmente dopo la II guerra mondiale, quando il Comitato Nazionale Sorbo chiese che la Lusazia venisse annessa alla Cecoslovacchia. Nel 1950 i lusaziani ottennero l'autonomia linguistica e culturale all'interno dell'allora stato tedesco-orientale della Sassonia. Vennero lanciate scuole e riviste lusaziane, e venne rivitalizzata l'associazione Domowina, anche se sotto un sempre maggior controllo politico da parte del partito comunista al potere. Le istituzioni locali sostennero la rinascita delle arti e culture regionali sorbo-lusaziane. Allo stesso tempo la considerevole maggioranza di lingua tedesca della popolazione lusaziana mantenne un alto grado di patriottismo lusaziano. Un tentativo di fondare un Land lusaziano all'interno della Repubblica Federale Tedesca fall\u00ec dopo la riunificazione del 1990. Le costituzioni di Sassonia e Brandeburgo garantiscono autonomia culturale alle comunit\u00e0 di lingua slava, mentre un piccolo gruppo, con sede a G\u00f6rlitz, continua a chiedere un Libero Stato Lusaziano.\nDemografia in base al censimento del 1900.\nPercentuale di slavi polabiani:\nTotale: 93.032\nIl numero di slavi polabiani in Lusazia \u00e8 decresciuto da allora, a causa di matrimoni misti, assimilazione culturale e della discriminazione nazista."}
{"id": "490909", "revid": "167951", "url": "https://it.wikipedia.org/wiki?curid=490909", "title": "Rosso e nero (programma radiofonico)", "text": "Rosso e nero (1951-1957) \u00e8 stata la trasmissione madre dei salotti radiofonici e televisivi italiani. Il programma, ideato da Corrado e dal fratello Riccardo, che ne fu il regista, fu presentato da Mario Carotenuto e in seguito dallo stesso Corrado. \"Rosso e nero\" contribu\u00ec a lanciare vari divi dello spettacolo, come Sophia Loren, Alberto Sordi, Claudio Villa ed Alberto Talegalli.\n\u00abVariet\u00e0 radiofonico\u00bb, andava in onda, dallo studio di via Asiago a Roma, nelle sere del gioved\u00ec, su testi di Altomonte e Montefoschi, autori tra l'altro dei famosi monologhi di Tino Scotti che terminavano con \u00abghe pensi m\u00ec, ghe pensi tutto m\u00ec...\u00bb\nDiverr\u00e0 famoso il quiz fatto tra gli spettatori presenti nella sala, che potevano vincere il Piatto d'argento Palmolive a quel tempo la ditta sponsor della trasmissione.\nLe orchestre che parteciparono alle cinque edizioni del programma, erano dirette da Enzo Ceragioli, Ernesto Nicelli, Ritz Ortolani, Pippo Barzizza, Lelio Luttazzi, Armando Trovajoli.\nLa prima trasmissione and\u00f2 in onda gioved\u00ec 11 gennaio 1951 dall'Auditorium Rai al Foro Italico, presentata da Carotenuto con la regia di Mantoni e le orchestre Nicelli, Donadio e Ceragioli, ospiti gli attori Tino Scotti, Franca Valeri, Alberto Sordi, tra le vedettes estere le Peters Sisters.\nLa trasmissione, un \"cult\" della radio, viene ripresa dalla TV in via sperimentale nell'anno della sua nascita in Italia, 1954, per otto puntate presentate da Corrado con la collaborazione di Flora Lillo, segnando la prima apparizione sul piccolo schermo del presentatore. Corrado ne realizzer\u00e0 poi anche un film intitolato \"Caf\u00e9 chantant\" nel 1953. Il programma fu portato anche nei teatri italiani.\nNel 1954 fu prodotto da Carlo Infascelli e diretto da Domenico Paolella il film \"Rosso e nero\" con la partecipazione di gran parte degli attori e musicisti che avevano partecipato alla trasmissione nelle ultime edizioni dello spettacolo.\nStagione 1951-1952.\ncon le orchestre dirette da Curt Kretzschemar, Francesco Donadio, Ernesto Nicelli e Enzo Ceragioli regia di Riccardo Mantoni, i gioved\u00ec sulla rete rossa alle 20,58\nStagione 1952-1953.\nregia di Riccardo Mantoni, in onda i gioved\u00ec sulla rete rossa, alle ore 20,58\nStagione 1953-1954.\nl'orchestra di Pippo Barzizza, regia di Riccardo Mantoni, in onda i venerd\u00ec alle ore 21, sul secondo programma.\nStagione 1955-1956.\nCon la partecipazione di:"}
{"id": "490918", "revid": "1924342", "url": "https://it.wikipedia.org/wiki?curid=490918", "title": "Atyrau", "text": "Atyrau (in kazako e ), conosciuta anche come Jaizk e Guriev, \u00e8 una citt\u00e0 del Kazakistan capitale dell'omonima regione. Si trova 2700 chilometri a ovest di Almaty e 350 chilometri a est della citt\u00e0 russa di Astrachan'. Nel 1999 aveva abitanti, di cui per l'80% di etnia kazaka e per il 20% russi e ucraini.\nStoria.\nLa citt\u00e0 fu fondata come \"Jaizk\" nel 1645 da un commerciante russo chiamato Guriev. Con il nome del fondatore la citt\u00e0 fu conosciuta dal 1708 al 1992. Era un avamposto militare russo a causa della sua posizione strategica. Saccheggiata in pi\u00f9 occasioni dai Cosacchi, \u00e8 stata pi\u00f9 volte ricostruita.\nGeografia fisica.\nAtyrau, assieme ad Aktau, \u00e8 il porto principale del Kazakistan e si trova sulle rive del mar Caspio. \u00c8 situata all'interno della cosiddetta depressione caspica, a circa 20 metri al di sotto del livello del mare. Atyrau \u00e8 considerata divisa tra Asia ed Europa, poich\u00e9 si trova sul delta del fiume Ural, considerato il confine tra i due continenti.\nEconomia.\nLa citt\u00e0 di Atyrau ha conosciuto un certo sviluppo a partire dagli anni novanta con la scoperta di importanti giacimenti di idrocarburi nell'area del nord del Caspio. In breve tempo \u00e8 diventata un hub per lo sviluppo dei giacimenti Tengiz (\"onshore\", sulla costa nord-est del Mar Caspio) e Kashagan (\"offshore\", nel settore nord-orientale del Mar Caspio). Un oleodotto collega Atyrau con Samara, in Russia, dove si immette nel sistema di condotte russe. Un secondo oleodotto collega il giacimento di Kashagan con il porto russo di Novorossijsk, sul Mar Nero.\nInfrastrutture e trasporti.\nLa citt\u00e0 di Atyrau \u00e8 servita dall\"aeroporto regionale di Guryev, che si trova a pochi chilometri dal centro.\nAmministrazione.\nGemellaggi.\nAtyrau \u00e8 gemellata con varie citt\u00e0 nel mondo tra cui:\nSport.\nCalcio.\nLa squadra principale della citt\u00e0 \u00e8 l'At\u0131raw."}
{"id": "490931", "revid": "46291", "url": "https://it.wikipedia.org/wiki?curid=490931", "title": "Cistaceae", "text": "Le Cistacee (Cistaceae ) sono una famiglia di piante angiosperme dicotiledoni. Il sistema Cronquist assegnava la famiglia all'ordine Violales, mentre la moderna classificazione APG la assegna all'ordine Malvales.\nDescrizione.\nLa famiglia comprende piante fruticose, raramente erbacee con i giovani fusti cilindrici o tetragonali. \nLe foglie sono generalmente opposte ma possono essere a volte verticillate e raramente alternate, picciolate o sessili, con o senza stipole, a lamina intera.\nI fiori sono ermafroditi e pentameri, solitari o in infiorescenze racemose. \nIl calice \u00e8 formato da sepali ineguali che a volte possono essere solo tre. Quando i sepali sono cinque i due esterni differiscono dai tre interni.\nLa corolla ha normalmente cinque petali, eccezionalmente tre, di colore bianco, giallo o rosso.\nGli stami sono numerosi e liberi, i pi\u00f9 esterni possono, a volte, essere sterili.\nL'ovario supero \u00e8 formato da 3-5 carpelli fusi, la placentazione \u00e8 parietale; lo stilo \u00e8 semplice e cilindrico.\nIl frutto \u00e8 una capsula deiscente per mezzo di quattro valve.\nI semi sono piccoli e con embrione ricurvo.\nL'impollinazione \u00e8 entomofila e i fiori che mancano di nettari, per favorire questa, producono un'ingente quantit\u00e0 di polline.\nDistribuzione e habitat.\nLe specie di questa famiglia sono per la maggior parte distribuite nelle zone temperate di Eurasia, Nord Africa e Nord America, con la maggiore biodiversit\u00e0 concentrata nel bacino del Mediterraneo; alcune specie si trovano anche nelle zone tropicali e subtropicali del Nuovo Mondo.\nIn Italia sono presenti circa 40 specie, spesso aromatiche, appartenenti ai generi \"Cistus\", \"Fumana\", \"Helianthemum\" e \"Tuberaria\". Molte sono caratteristiche della macchia mediterranea.\nTassonomia.\nLa famiglia comprende circa 180 specie nei seguenti generi:"}
{"id": "490940", "revid": "767487", "url": "https://it.wikipedia.org/wiki?curid=490940", "title": "Lobsang Tenzin", "text": "La vita.\nNato a Jol, nel Tibet orientale, all'et\u00e0 di cinque anni fu riconosciuto come reincarnazione del IV Samdhong Rimpoche, un riverito tulku. Dopo aver preso i voti come monaco, comp\u00ec gli studi presso il Monastero di Drepung, a Lhasa, e nel 1959 sfugg\u00ec alle persecuzioni dei cinesi seguendo il XIV Dalai Lama in esilio in India.\nTra gli anni 1960 e 1970 svolse l'attivit\u00e0 di insegnamento del Dharma presso alcune scuole tibetane sorte sul suolo indiano, conseguendo nel frattempo due dei titoli di studi superiori buddisti: il \"Ghesce Lharampa\" nel 1968 e il \"Ngagrimpa\" nel 1969.\nDal 1971 al 1988 fu rettore dell'Istituto centrale degli studi superiori tibetani di Varanasi, e dal 1988 al 2001 condusse la direzione amministrativa del medesimo istituto.\nNel 1990 fu membro dell'Assemblea Costituente per il futuro del Tibet e per la legge dei tibetani in esilio. Tra il 1991 ed il 1995 fu invece deputato nell'Assemblea del popolo tibetano, organo di cui fu eletto presidente nel 1996. In seguito, tra il 2001 e il 2006, ricopr\u00ec la carica di \"Kalon Tripa\", Primo ministro del Governo tibetano in esilio, carica a cui fu rieletto nel 2006.\nAlla scadenza del suo mandato nel 2011, mantenne importanti incarichi in seno alla comunit\u00e0 dei rifugiati."}
{"id": "490950", "revid": "1543377", "url": "https://it.wikipedia.org/wiki?curid=490950", "title": "DNA\u00b2", "text": " \u00e8 un manga di Masakazu Katsura del 1993 adattato poi in un anime televisivo di 12 episodi nel 1994 e in tre OAV nel 1995. Tutti i 15 episodi sono editi in Italia dalla Yamato Video.\nTrama.\nUna ragazza di nome Karin Aoi viene mandata 100 anni nel passato (corrispondente ai giorni nostri) per modificare la storia. Karin \u00e8 una DNA Operator ed il suo compito \u00e8 quello di evitare che Junta Momonari diventi il \"Mega Playboy\". Nel futuro da cui lei proviene c'\u00e8 un grave problema di sovrappopolazione: il Mega Playboy, durante la sua vita, ha avuto un figlio da ognuna delle sue 100 amanti; i figli maschi, a loro volta, hanno avuto 100 figli e nel giro di breve tempo la popolazione mondiale \u00e8 cresciuta in maniera esponenziale.\nDopo aver localizzato il bersaglio si meraviglia che Junta debba diventare il Mega Playboy. Junta infatti ha un grosso problema, se vede una ragazza anche solo in lingerie o ne sfiora il corpo (nonostante la ragazza sia vestita) non riesce a trattenersi dal vomitare. Solo una ragazza non scatena in lui questo effetto: Ami Kurimoto, amica d'infanzia, che si pu\u00f2 definire maschiaccio nel comportamento e che lui non considera una ragazza. Proprio a causa di questo grosso dubbio decide che prima di agire deve verificare l'identit\u00e0 di Junta e per questo lo invita in un bar per raccogliere informazioni su di lui nel modo pi\u00f9 diretto ed immediato. L\u00ec gli racconta la sua missione e verificati i dati completa la sua missione sparandogli un apposito proiettile inibitorio.\nImmediatamente scappa via e torna nel nascondiglio della navicella del tempo contenta di aver gi\u00e0 completato la sua missione. L\u00ec si accorge per\u00f2 di aver portato via dal futuro il proiettile sbagliato e, facendo fare all'intelligenza artificiale di bordo una verifica, risulta che c'\u00e8 una percentuale del 120% che questo errore provochi il risveglio del Mega Playboy. Questa notizia sconforta molto Karin che decide di osservare per un po' il comportamento di Junta.\nQualcosa in lui effettivamente \u00e8 cambiato: in situazioni dove c'\u00e8 qualche ragazza da proteggere Junta si trasforma nel Mega Playboy e la sua forza e coraggio aumentano; tale effetto per\u00f2 dura solo pochi minuti e in breve Junta torna allo stato precedente, con il relativo problema. Nelle sue osservazioni Karin nota che c'\u00e8 una ragazza che riesce a non scatenare il Mega Playboy, ma anzi riesce a bloccarlo e far tornate in s\u00e9 Junta: questa ragazza \u00e8 Ami e per questo Karin cerca di compiere la missione per cui era stata inviata cercando di far mettere insieme i due ragazzi."}
{"id": "490957", "revid": "901803", "url": "https://it.wikipedia.org/wiki?curid=490957", "title": "Chiesa dei Santi Celso e Giuliano", "text": "La chiesa dei Santi Celso e Giuliano \u00e8 un luogo di culto cattolico di Roma, situata in via del Banco di Santo Spirito. Fu costruita nel IX secolo e poi ricostruita nel XVI secolo. Ha la dignit\u00e0 di basilica minore.\nStoria.\n\u00c8 situata nel centralissimo rione Ponte, il quartiere dei \"Banchi\", da cui il nome di san Celso e Giuliano in Banchi, poco lontano dal Ponte Sant'Angelo, in un'area fino al XIX secolo importantissima per essere sull'arteria dell'unico collegamento tra il centro cittadino e il Vaticano, prima della costruzione degli ultimi e pi\u00f9 moderni ponti sul Tevere. Ricordata fin dal IX secolo, la chiesa fu abbattuta per essere ricostruita su commissione di papa Giulio II, che richiese un nuovo progetto a Donato Bramante (1509). Tale disegno non fu poi eseguito per mancanza di fondi; due secoli pi\u00f9 tardi papa Clemente XII decise di far ricostruire la chiesa secondo il progetto di Carlo de Dominicis, terminato nel 1735.\nLa chiesa era dotata altres\u00ec di un capitolo ed, essendo cappella papale dal pontificato di Innocenzo III, i canonici furono insigniti da Benedetto XV del titolo di Cappellano Segreto d'Onore \"durante munere\" e da Pio XII del titolo di Cameriere Segreto Soprannumerario \"durante munere\". \nTra i canonici della basilica vi fu anche Mons. Nazareno Patrizi, che vi entr\u00f2 nel 1899 per poi divenire camerlengo sotto il pontificato di Pio XI.\nDescrizione.\nCostruita su un impianto ovale, non immemore dell'arte di Francesco Borromini, la chiesa \u00e8 un bell'esempio di arte settecentesca e conserva all'altare maggiore una pala con \"Cristo in Gloria e Santi\" di Pompeo Batoni (1736-1738).\nNella prima cappella a destra dell'ingresso si trova l'unico altare superstite dell'edificio preesistente, con reliquie di Sant'Artemia, Papa Cornelio e Santa Gianuaria."}
{"id": "490960", "revid": "1534511", "url": "https://it.wikipedia.org/wiki?curid=490960", "title": "Congiunzione logica", "text": "In logica, una congiunzione logica \u00e8 un connettivo logico attraverso il quale, a partire da due proposizioni, si forma una nuova proposizione chiamata appunto \"congiunzione. \"\nDate due proposizioni formula_1 e formula_2 la congiunzione di formula_1 e formula_2, indicata con formula_5, \u00e8 vera soltanto nel caso in cui formula_1 e formula_2 siano entrambe vere, mentre \u00e8 falsa in tutti gli altri casi possibili. Quando si hanno due enunciati aperti formula_8 e formula_9, l'insieme di verit\u00e0 di formula_10 corrisponde all'intersezione tra i due insiemi di verit\u00e0. In effetti, la congiunzione gode delle stesse propriet\u00e0 dell'intersezione.\nLa congiunzione in algebra booleana \u00e8 indicata con l'operatore \"AND\".\nTabella di verit\u00e0:"}
{"id": "490961", "revid": "287204", "url": "https://it.wikipedia.org/wiki?curid=490961", "title": "Passo San Lucio", "text": "Il passo San Lucio, situato nelle Prealpi Luganesi ad un'altitudine di 1.541\u00a0m s.l.m., collega la val Cavargna in provincia di Como con la val Colla nel Cantone Ticino (Svizzera).\nDescrizione.\nSul versante italiano esiste una strada carrozzabile che porta al passo, mentre il versante svizzero \u00e8 servito da una strada sterrata di propriet\u00e0 dei patriziati di Bogno e Certara percorribile solamente con mezzi fuoristrada (previo permesso scritto dell'Ente proprietario), oppure liberamente con cicli e cavalli. Sul valico sorge una chiesa del XIV secolo dedicata a San Lucio e due rifugi: uno in territorio italiano e uno in territorio svizzero che funge pure da ristorante.\nLa festa al San Lucio.\nIl giorno 16 agosto, festivit\u00e0 di San Rocco, il passo ospita una affollata sagra che richiama visitatori sia dall'Italia che dalla Svizzera: i pi\u00f9 sportivi salgono al passo camminando, i pi\u00f9 pigri mediante un pi\u00f9 comodo elicottero che viene noleggiato per l'occasione. La festa ricorda i tempi in cui il confine tra Italia e Svizzera era delimitato da un'alta rete metallica sorvegliata a vista dalle guardie di confine armate contro i contrabbandieri, che solo il giorno della sagra veniva aperta permettendo alle popolazioni delle due valli di venire a contatto e festeggiare insieme la solennit\u00e0 (qualche volta anche con troppo \"calore umano\", ovvero memorabili risse favorite dalle abbondanti bevute di vino).\nLa vecchia caserma delle guardie \u00e8 stata recentemente trasformata in un agriturismo."}
{"id": "490962", "revid": "422722", "url": "https://it.wikipedia.org/wiki?curid=490962", "title": "Letter beacon", "text": "I letter beacon sono segnali (simili a quelli prodotti da un radiofaro) di origine incerta e con scopi sconosciuti, consistenti in una trasmissione radio di una singola lettera ripetuta in codice Morse.\nVengono anche chiamati, sulla base di lievi differenze:\nLa designazione ENIGMA \u00e8 la pi\u00f9 opportuna e classifica questi segnali in tre categorie:\nSi suppone che molti dei \"letter beacon\" abbiano origine da postazioni militari usate dalla Russia o dalla marina statunitense. Altri segnali, i cosiddetti \"phantom fishnet beacon\", (radiofari posti solitamente su una boa atti a segnalare la presenza di una rete da pesca, in questo caso di origine sconosciuta) si suppone si trovino nel sud dell'oceano Atlantico. Vi \u00e8 stato un caso in cui l'origine di una trasmissione di questo tipo \u00e8 stata ricondotta ad un trasmettitore legato a due palme in una spiaggia isolata della Florida.\nScoperte alla fine degli anni sessanta, lo scopo di queste trasmissioni \u00e8 sconosciuto. Si \u00e8 ipotizzato che siano marcatori di canale, che siano usate nel tracciamento dei satelliti o, ancora, per scopi di protezione civile. Alcune stazioni come il marcatore \"U\" (identificato dalla lettera trasmessa) sono state usate per operazioni di \"radio jamming\". Le frequenze utilizzate vengono spesso cambiate e, occasionalmente, vengono trasmesse voci o segnali di tipo RTTY (a volte identificabili come bollettini meteorologici o informazioni cifrate).\nGli elevati costi per mantenere stazioni simili rendono assai improbabili le bufale."}
{"id": "490964", "revid": "1534511", "url": "https://it.wikipedia.org/wiki?curid=490964", "title": "Disgiunzione logica", "text": "In logica, la disgiunzione inclusiva o disgiunzione logica \u00e8 un connettivo logico attraverso il quale, a partire da due proposizioni, si forma una nuova proposizione.\nDate due proposizioni formula_1 e formula_2, la disgiunzione \u00e8 indicata con formula_3 chiamata \"A o B\" oppure chiamata \"A vel B\"; \u00e8 vera solo nel caso in cui almeno una tra formula_1 e formula_2 \u00e8 vera mentre \u00e8 falsa quando tutte e due sono false. Quando si hanno due enunciati aperti formula_6e formula_7, l'insieme di verit\u00e0 di formula_8 corrisponde all'unione tra i due insiemi di verit\u00e0. In effetti, la disgiunzione gode delle stesse propriet\u00e0 dell'unione.\nLa disgiunzione in algebra booleana \u00e8 indicata con l'operatore \"OR\".\nTabella di verit\u00e0:"}
{"id": "490966", "revid": "287204", "url": "https://it.wikipedia.org/wiki?curid=490966", "title": "Man", "text": ""}
{"id": "490970", "revid": "83862516", "url": "https://it.wikipedia.org/wiki?curid=490970", "title": "Servizi", "text": ""}
{"id": "490971", "revid": "339392", "url": "https://it.wikipedia.org/wiki?curid=490971", "title": "Operazione Seelowe", "text": ""}
{"id": "490972", "revid": "287204", "url": "https://it.wikipedia.org/wiki?curid=490972", "title": "Al-Hasan ibn Ali", "text": "Tradizione sciita.\nSecondo lo sciismo, colui che sarebbe diventato il suo secondo Im\u0101m nacque nel 624-5 (secondo anno dell'Egira) a Medina, forse a met\u00e0 del mese sacro di \"rama\u1e0d\u0101n\". Il nome sarebbe stato scelto per lui dal nonno (\u1e24asan vuol dire \"bello\" per virt\u00f9 morali) mentre \u02bfAl\u012b era orientato a dargli il nome clanico di \u1e24arb. Alla nascita Maometto mastic\u00f2 un dattero per poi metterlo in bocca al nipote, trasmettendogli una \"baraka\" (benedizione) dalla evidente fortissima valenza spirituale.\nBiografia.\nSecondo la tradizione islamica, Maometto fu affezionatissimo al nipotino, interrompendo una volta un'allocuzione ( \"khu\u1e6dba\" ) dall'alto del \"minbar\" della moschea per rialzare il piccolo che era inciampato nel suo vestitino e facendosi gattonare addosso da al-\u1e24asan nel corso della preghiera canonica della \"\u1e63al\u0101t\" ), a dimostrazione di un'umanit\u00e0 e di un'indulgente tolleranza che in Maometto furono sempre assai marcate e che non sempre sono state adeguatamente imitate dai suoi fedeli.\nFino al momento dell'assassinio a Medina del terzo califfo, \u02bfUthm\u0101n ibn \u02bfAff\u0101n, sia al-\u1e24asan sia il suo fratello pi\u00f9 piccolo, al-\u1e24usayn non ebbero alcun ruolo di rilievo nella societ\u00e0 islamica, pur partecipando col padre a tutte le imprese belliche che impegnarono il loro genitore. Si ricorda per\u00f2 un'osservazione fatta al padre da al-\u1e24asan subito dopo l'assassinio di \u02bfUthm\u0101n che ha un notevole significato. Notando come fosse stata opportuna l'assenza da Medina di certi personaggi pubblici musulmani al momento del delitto - utili a stornare da loro gli infamanti sospetti d'un complotto degenerato nell'assassinio del terzo califfo, mentre \u02bfAl\u012b non s'era allontanato mai dalla capitale califfale (suscitando qualche malizioso sospetto fra i non pochi suoi avversari) - al-\u1e24asan si sent\u00ec rispondere dal genitore che nessun sospetto egli aveva nutrito circa ci\u00f2 che si stava architettando, a indiretta dimostrazione della sua estraneit\u00e0 all'omicidio ingiustamente perpetrato ai danni di \u02bfUthm\u0101n.\nal-\u1e24asan accompagn\u00f2 il padre sia nella battaglia del Cammello sia nella battaglia di Siff\u012bn e, dopo la morte di \u02bfAl\u012b ad opera di un kharigita, a lui si rivolsero le truppe califfali rimaste senza guida per proseguire la battaglia ideale e politica del cugino del Profeta.\nDa questo punto di vista, secondo vari testi anche sunniti, si parla di \"califfato \" o \"imamato\" (i due termini all'epoca erano del tutto equivalenti) di al-\u1e24asan, inserito tra quello paterno e quello del primo Omayyade, Mu\u02bf\u0101wiya ibn Ab\u012b Sufy\u0101n.\nNon si giunse per\u00f2 mai allo scontro armato con il \"w\u0101l\u012b\" ribelle di Siria perch\u00e9 questi invit\u00f2 a un accordo il figlio di \u02bfAl\u012b (che non aveva risorse sufficienti al regolare pagamento del soldo del suo esercito), promettendogli forse la successione califfale alla sua morte e concedendogli un generoso appannaggio annuo del controvalore di 1 milione di \"dirham\", un versamento \"una tantum\" equivalente a 5 milioni di \"dirham\" (che servirono al nipote del Profeta per provvedere alle necessit\u00e0 dell'ampia parentela che in lui aveva un valido patrono) e il mai corrisposto controvalore del \"khar\u0101j\" della provincia persiana del Darabjerd.\nSi ritir\u00f2 cos\u00ec da una competizione armata certamente cruenta che lo angustiava grandemente, in quanto foriera di morte per tanti musulmani (a qualsiasi schieramento appartenenti), non senza suscitare la contrariet\u00e0 di vari suoi sostenitori, uno dei quali giunse addirittura ad accoltellarlo non superficialmente a una coscia, costringendolo a curarsi ad al-Mad\u0101\u02bein. La rinuncia al potere lo far\u00e0 accreditare fra i suoi sostenitori di meritevole \"zuhd\" (\"distacco dal mondo\" o \"ascesi\") e al-\u1e24asan trascorse cos\u00ec a Medina il resto dei suoi giorni.\nGli avversari del padre e suo lo accusarono malignamente di crapula e inclinazione a una vita viziosa e dissipata, sussurrando tra l'altro che egli perseguisse a tal punto la volutt\u00e0 carnale da fargli sposare e poi ripudiare un grandissimo numero di donne (da 60 a 90, oltre a 400 concubine), a dispetto del numero relativamente contenuto di figli (7-8 maschi e 6 femmine) che fanno invece immaginare una normalissima vita matrimoniale, del tutto allineata con gli standard dell'epoca (che consentivano un massimo di 4 matrimoni contemporanei).\nal-\u1e24asan mor\u00ec improvvisamente nel 669-70 a Medina e se i suoi avversari chiamarono in causa il suo stile di vita intemperante, gli alidi accusarono invece Mu\u02bf\u0101wiya di averlo segretamente fatto avvelenare. Taluni affermano che a perpetrare il crimine sarebbe stata la moglie Ja\u02bfda bt. al-Ash\u02bfath b. Qays, mentre al-Haytham ibn \u02bfAd\u012b affermava che responsabile sarebbe stata la sorella di Suhayl b. \u02bfAmr, che avrebbe ricevuto per questo l'equivalente di 100.000 dirham da Mu\u02bf\u0101wiya ma neanche la sua morte plac\u00f2 i dissensi esplosi in modo irrimediabile all'interno della \"Umma\". Se infatti il desiderio di al-\u1e24asan era stato quello di essere seppellito accanto al nonno e ai due primi califfi, ci\u00f2 gli fu impedito da \u02bf\u0100\u02beisha bint Ab\u012b Bakr e da Marw\u0101n ibn al-\u1e24akam, massimo collaboratore del terzo califfo (omayyade come lui) e futuro califfo omayyade, anche se alcune fonti alidi dicono che ad opporsi non sarebbe stata la vedova del profeta. Sia come sia, al-\u1e24asan fu seppellito accanto a sua madre F\u0101\u1e6dima, nel cimitero di Medina del Baq\u012b\u02bf al-Gharqad.\nFratelli.\nAl-\u1e24asan ebbe diversi fratelli e sorelle, vista la poliginia praticata dal padre, tradizionale nella societ\u00e0 araba tanto dell'et\u00e0 preislamica quanto di quella islamica.&lt;br&gt;\nEssi erano:"}
{"id": "490973", "revid": "468077", "url": "https://it.wikipedia.org/wiki?curid=490973", "title": "Basilica di Sant'Andrea delle Fratte", "text": "La basilica di Sant'Andrea delle Fratte \u00e8 un luogo di culto cattolico del centro storico di Roma, situato nel rione Colonna.\nLa chiesa venne elevata alla dignit\u00e0 di basilica minore da papa Pio XII il 25 aprile 1942; \u00e8 anche parrocchia, affidata all'Ordine dei Minimi, e titolo cardinalizio. \u00c8 anche chiamata santuario della Madonna del Miracolo, perch\u00e9 al suo interno l'avvocato (e successivamente presbitero) francese di origine ebrea Alphonse Marie Ratisbonne, avrebbe avuto un'apparizione mariana il 20 gennaio 1842. Il fatto, riconosciuto dalla Chiesa cattolica, provoc\u00f2 la conversione al cattolicesimo del Ratisbonne.\nLa chiesa, gi\u00e0 esistente nell'XI secolo, venne ricostruita in forme barocche su progetto di Francesco Borromini, tra il 1653 e il 1658 (la facciata venne realizzata soltanto nel 1862). Il nome deriva dalla sua ubicazione, nei pressi di piazza di Spagna, un tempo alla periferia del centro abitato, dove erano situati alberi e cespugli.\nDescrizione.\nEsterno.\nLa facciata della chiesa fu finanziata grazie ad una donazione di Ercole Consalvi, plenipotenziario di papa Pio VII al congresso di Vienna (1826). I lavori furono affidati a Pasquale Belli il quale, probabilmente seguendo il consiglio di Giuseppe Valadier, disegn\u00f2 l'intera facciata gli schemi tradizionali delle chiese romane del XVI secolo a due ordini sovrapposti, ma con diversa sensibilit\u00e0 spaziale caratterizzata dalla rinunzia ad ogni elemento decorativo che non fosse essenziale, dalla contenutezza degli aggetti e da una certa finezza neoclassica nel disegno delle cornici e dei particolari. Sulla destra, il chiostro \u00e8 ornato da un ciclo di affreschi del XVII secolo.\nDurante i lavori del XVII secolo, Francesco Borromini costru\u00ec il campanile a due ordini (con i capitelli del secondo costituiti da singolari erme di Giano Bifronte) e la cupola rinforzata da contrafforti diagonali che fanno assumere all'architettura l'immagine della croce di Sant'Andrea (il santo titolare della chiesa). Singolare \u00e8 il contrasto tra il tiburio, rimasto privo del rivestimento e ancora in mattone grezzo, e il campanile, bianco e curatissimo. Pur essendo incompiuto, il complesso fu da sempre uno dei pi\u00f9 studiati all'interno dell'opera di Borromini; da segnalare i numerosi disegni di Filippo Juvarra che si ispir\u00f2 a questa chiesa per la costruzione della cupola della basilica di Sant'Andrea a Mantova.\nInterno.\nLa chiesa presenta una struttura con pianta a croce latina, con transetto e profonda abside. L'aula presenta un'unica navata lungo la quale si aprono tre cappelle per lato. L'interno, riccamente decorato, raccoglie diverse opere di artisti del XVII e XVIII secolo, tra i quali Francesco Cozza, Francesco Queirolo, Giovanni Battista Maini, Giuseppe Bottani, Paolo Posi, Pietro Bracci.\nLa seconda cappella di destra (della famiglia Accoramboni), forse anch'essa opera di Borromini, aveva originariamente un impianto analogo alla cappella Spada di San Girolamo della Carit\u00e0, con decorazioni marmoree che imitano un apparato funebre provvisorio. Quella sul lato opposto \u00e8 dedicata alla Madonna del Miracolo, la cui effigie \u00e8 raffigurata nel dipinto al centro dell'ancona.\nI due altari del transetto sono opera di Luigi Vanvitelli (sinistra) e Filippo Barigioni (destra). Nel presbiterio tele di vari artisti, tra cui il \"Martirio di Sant'Andrea\" di Lazzaro Baldi.\nUno degli elementi di spicco dell'arredo della chiesa sono le due monumentali statue con \"Angeli con i simboli della Passione\", opera di Gian Lorenzo Bernini, scolpite inizialmente (su commissione di Clemente IX) per la serie della Via Crucis di Ponte Sant'Angelo insieme ad altri opera di allievi, furono considerati troppo belli per essere esposti alle intemperie e furono donati allo scultore. Nel 1729 gli eredi di Gian Lorenzo Bernini, che abitavano in un palazzo non lontano, donarono i due angeli alla chiesa, che si trov\u00f2 cos\u00ec ad essere un terreno di confronto tra i due massimi geni del barocco.\nAl di sotto dell'altare maggiore e dell'area presbiterale, si trova la cripta; all'interno di essa, vi \u00e8 l'unico esempio di \"putridarium\" della citt\u00e0 di Roma.\nL'organo a canne della chiesa \u00e8 stato costruito nel 1933 dalla ditta Balbiani Vegezzi-Bossi e successivamente ampliato dalla ditta Continiello. Collocato in due profonde cantorie che si aprono sulle due pareti laterali del presbiterio, \u00e8 a trasmissione elettrica, e dispone di 32 registri con consolle avente tre tastiere e pedaliera."}
{"id": "490976", "revid": "2047780", "url": "https://it.wikipedia.org/wiki?curid=490976", "title": "Gran Premio Lotteria di Agnano", "text": "Il Gran Premio Lotteria di Agnano \u00e8 una corsa ippica, tra le pi\u00f9 importanti del calendario internazionale del trotto.\nDeve il nome all'abbinamento alla tradizionale Lotteria di primavera, una delle quattro lotterie storiche italiane.Si svolge ogni anno all'Ippodromo di Agnano (Napoli) mettendo in mostra i principali talenti del trotto italiano e internazionale.\nLa gara \u00e8 riservata ai cavalli indigeni (cio\u00e8 nati in Italia) fra i cinque e i dieci anni, i cavalli stranieri fra i cinque e i nove anni e le giumente fra i cinque e i sette anni; si corre sulla distanza di 1.600 metri, con partenza con autostart.\nDal 1951 la formula della competizione \u00e8 basata su tre batterie eliminatorie ed una finale, che viene disputata fra i migliori piazzati di queste. L\u2019elevato livello dei partecipanti e il fatto che le prove siano concentrate nell'arco di poche ore fanno del Lotteria una delle manifestazioni pi\u00f9 dure ed affascinanti del circuito ippico mondiale.\nNote storiche.\n\"Aggiornate al\" 3 ottobre 2021.\nIl primo Gran Premio si disput\u00f2 l'11 maggio 1947 in un'unica prova. Il tempo al chilometro del vincitore, Giaur da Brivio, fu di 1.24.8.\nIl record della finale appartiene a Face Time Bourbon con 1.10.2, realizzato il 3 ottobre 2021; il record precedente apparteneva a Timone Ek con 1.10.5, realizzato il 1\u00ba maggio 2017 e a Zacon Gi\u00f2, stesso tempo realizzato il 25 ottobre 2020.\nIl record della competizione appartiene a Face Time Bourbon con il tempo di 1.10.2, stabilito il 3 ottobre 2021 nella finale del 72\u00ba Gran Premio, subentrando a Alrajah One che nella stessa riunione, in batteria, aveva registrato il tempo record di 1.10.3.\nI trottatori che hanno vinto pi\u00f9 volte (tre) sono stati Birbone, Tornese, Une de Mai, Varenne e Mack Grace Sm, gli ultimi tre consecutivamente.\nHanno vinto solo cavalli di Italia, Francia, USA e Svezia.\nLa striscia pi\u00f9 lunga di edizioni senza un vincitore italiano \u00e8 cominciata nel 1963, interrotta solo nel 2000 dall\u2019affermazione dell\u2019indigeno Varenne.\nI driver Vivaldo Baldi e Jean-Ren\u00e9 Gougeon detengono il maggior numero di vittorie (cinque).\nLa prima, e finora unica, donna a conquistare il trofeo del Lotteria \u00e8 stata, il 25 aprile 1995, la svedese Helen Ann Johansson.\nGaetano Di Nardo, di San Giorgio a Cremano, \u00e8 stato il primo driver napoletano a vincere, il 2 maggio 2010, il Lotteria.\nCollegamenti esterni.\nSchede dei trottatori dal sito dell'UNIRE\nAlbo d'oro (in svedese)\nVarenne"}
{"id": "490978", "revid": "26630", "url": "https://it.wikipedia.org/wiki?curid=490978", "title": "Artigianato", "text": "L'artigianato \u00e8 un'attivit\u00e0 lavorativa in cui gli oggetti utili e decorativi sono fatti completamente a mano o per mezzo soltanto di attrezzi: gli articoli prodotti tramite fabbricazione \"in serie\" o da macchine non sono artigianato.\nIl termine \u00e8 applicato solitamente alle metodologie tradizionali di produrre le merci: gli articoli cos\u00ec prodotti hanno spesso importanza culturale e/o religiosa, e comunque contengono alcune qualit\u00e0 estetiche.\nSolitamente ci\u00f2 che distingue il termine di \"artigianato\" da quello di arte-scienza \u00e8 un aspetto dell'intenzione: l'artigianato crea oggetti d'uso, che hanno cio\u00e8 uno scopo oltre la semplice decorazione. Da un punto di vista della qualit\u00e0, la differenziazione tra artigiani ed artisti matur\u00f2 solamente a partire dal Rinascimento, quando alla pittura e alla scultura venne assegnata una maggiore importanza rispetto alle altre attivit\u00e0, considerate nel Medioevo facenti parte dell'artigianato. \u00c8 comunque da sottolineare che la maggior parte degli artisti rinascimentali aveva appreso tecniche artigianali avendo svolto l'apprendistato in Bottega. Inoltre nello stesso periodo storico, si cre\u00f2 anche una gerarchia di classi all'interno delle organizzazioni degli artigiani.\nL'artigianato generalmente \u00e8 considerato un lavoro tradizionale, generato come parte necessaria di vita quotidiana, mentre le arti implicano il perfezionamento di una tecnica creativa.\nStoria.\nNell'antichit\u00e0 la formazione di comunit\u00e0 stabili costitu\u00ec un incentivo all'artigianato. Il perfezionamento di un particolare manufatto richiese una sempre maggiore specializzazione e quindi la nascita di caste a conoscenza di segreti professionali. Con l'espansione dei centri e la sempre crescente domanda di mano d'opera, si installarono comunit\u00e0 stabili di artigiani, spesso in determinate vie o zone della citt\u00e0. L'allargamento del commercio consent\u00ec ad alcuni centri di specializzarsi nella produzione di propri manufatti, come nel caso di Corinto e Samo per i vasi e di Mileto nelle stoffe e nei tappeti rossi.\nLo sviluppo dell'attivit\u00e0 artigianale procede di pari passo con quello delle citt\u00e0 e del commercio perch\u00e9 la crescente complessit\u00e0 sociale e produttiva di un nucleo urbano in espansione comporta la diversificazione delle attivit\u00e0 artigianali. La formazione di una rete di scambi tra citt\u00e0 o aree diverse permette una circolazione delle tecniche e delle materie prime, con il doppio risultato di accelerare il progresso di molte lavorazioni e di specializzare la produzione artigianale per aree e per citt\u00e0.\nDal punto di vita sociale la figura dell\"'artigiano\" non \u00e8 facilmente inquadrabrile; per\u00f2 \u00e8 chiaro che l'artigiano diventa tanto pi\u00f9 importante ed autonomo quanto pi\u00f9 specialista o meno legata al fabbisogno quotidiano \u00e8 l'attivit\u00e0 svolta. Se l'artigiano che produce ciotole per la mensa degli schiavi \u00e8 probabilmente anch'egli uno schiavo e i ritmi del suo lavoro sono regolati dallo stato, lo specialista che lavora materiali di lusso come il lapislazzuli o crea arredi di pregio gode di pi\u00f9 libert\u00e0 e rispetto sociale. Pertanto \u00e8 probabile che, accanto ai laboratori statali, soprattutto in citt\u00e0 molto dinamiche dal punto di vista commerciale ci fosse un proliferare di piccole \"botteghe artigiane\" che con il tempo si trasformavano in vere e proprie imprese.\nAntico Egitto.\nL'Antico Egitto e i grandi stati che si sono succeduti nell'area mesopotamica organizzarono anche il lavoro su vasta scala: lo si deduce dalla standardizzazione dei prodotti ritrovati con gli scavi e da testimonianze ricavabili da pitture o bassorilievi. La produzione artigianale degli oggetti d'uso pi\u00f9 quotidiano era attentamente programmata e sorvegliata dai tecnici statali. Di grande importanza era la produzione di armi e materiale per l'esercito; ma, parallelamente, esisteva una produzione meno sofisticata di oggetti e beni di lusso (gioielli, unguenti, vasellame decorativo), destinata all'esportazione. Questi oggetti talvolta erano vere e proprie opere d'arte.\nSono i commerci gestiti nel Mediterraneo da fenici, cretesi e minoici a dare grande impulso all'artigianato di beni di lusso (vetro, oro, avorio e stoffe pregiate) e alla produzione di vasellami per il trasporto di olio e vino. Si crea dunque un gusto artistico mediterraneo che mescola motivi ornamentali e tecniche di diversa provenienza.\nGrecia antica.\nIn quasi tutto il mondo greco l'artigianato diventa l'elemento propulsivo del sistema economico: citt\u00e0 come Corinto e Atene costruiscono sugli scambi commerciali gran parte delle loro fortune, riuscendo a compensare l'aumento demografico grazie alle maggiori importazioni alimentari ottenute esportando i manufatti.\nLa \"ceramica\", sebbene prodotta in modo quasi industriale (cio\u00e8 velocemente, senza cura per particolari che rendano l'oggetto unico e riconoscibile), raggiunge un notevole livello artistico. Le botteghe cominciano a differenziarsi per gusto e stile.\nLa figura dell'artigiano acquista valore sociale, nelle citt\u00e0 a pi\u00f9 forte sviluppo commerciale, non ci sono preclusioni alla carriera politica di conciatori di pelle o fabbricanti di lampade, che anzi dispongono di patrimoni pi\u00f9 vasti di molti proprietari terrieri.\nAntica Roma.\nNell'antica Roma la condizione degli artigiani miglior\u00f2 gradualmente fino a consentire loro di ottenere la dignit\u00e0 di cavaliere. A Costantinopoli, si tessero particolari vincoli per prevedere una continuit\u00e0 di mestiere nell'ambito familiare. In questo periodo storico le officine imperiali si accostarono, per importanza, alle corporazioni, ed assunsero un ruolo fondamentale per trasmettere le conoscenze e gli uomini in tutte le zone dell'Impero.\nLa Roma arcaica riconosce le \"corporazioni di mestiere\" che riuniscono gli artigiani di un determinato settore: pittori, flautisti, orefici, conciatori, carpentieri, calzolai e vasai. La rapida formazione delle strutture statali moltiplica le figure professionali indispensabili: dagli specialisti che lavorano per l'esercito ai dipendenti della zecca, dai tecnici-artigiani per i lavori di costruzione e mantenimento delle terme ai carpentieri specializzati in teatri, dai tintori di tessuti agli specialisti in giochi d'acqua per ville e palazzi.\nIn epoca imperiale si forma anche un \"collezionismo di opere d'arte\" del passato che tende ad attribuire dignit\u00e0 artistica al lavoro artigianale e incrementa le attivit\u00e0 di riproduzione dei grandi capolavori dell'arte greca. \nLa creazione di un vasto impero porta alla \"specializzazione territoriale\" di molte produzioni (metallurgia nelle province occidentali; ceramica e prodotti tessili in Gallia) mentre la forte concorrenza provinciale danneggia progressivamente la produzione italica.\nSe le piccole imprese artigianali davano lavoro a quattro-cinque persone, sembra che grandi manifatture potessero avere anche un centinaio di addetti fra artigiani e operai. Alcuni studiosi hanno individuato nel sistema produttivo di epoca imperiale sistemi pre-industriali: nella Gallia Narbonese si pensa esistessero grandi \"laboratori\" con complessi di duecento forni. \u00c8 stato calcolato che in Egitto una fornace con un unico camino e con un lavoro suddiviso tra vasai e assistenti fuochisti potesse produrre fino a quindicimila anfore all'anno. Alcuni documenti testimoniano anche veri e propri scioperi di operai specializzati di piccole manifatture che rivendicano aumenti salariali.\nNon si ebbe per\u00f2 un reale passaggio dalla produzione artigianale a quella industriale: la transazione fu frenata, tra l'altro, dagli alti costi di trasporto delle merci, che danneggiavano l'esportazione dei prodotti d'uso comune, o dalla relativa semplicit\u00e0 e inimitabilit\u00e0 delle tecniche manifatturiere, che impedivano a un'unica impresa di assumere una posizione nettamente dominante sul mercato.\nTra tutte le corporazioni, una delle pi\u00f9 ricche fu quella dei muratori che gi\u00e0 ai quei tempi poteva concedersi il lusso di riunirsi in locali appositi, chiamati logge. Nello stesso periodo la considerazione degli artigiani nel mondo islamico era piuttosto scarsa, mentre in Oriente fior\u00ec l'attivit\u00e0 artigianale presso i centri religiosi e le corti; in Cina la pittura venne avvicinata alla poesia come grado di importanza, a scapito della scultura.\nMedioevo.\nNel basso Medioevo, a causa dello spopolamento dei centri urbani, l'attivit\u00e0 artigianale prosegu\u00ec quasi esclusivamente nei monasteri e nella sede della corte. Nei regolamenti comunali, alcune attivit\u00e0 ritenute fastidiose per i fumi o i rumori vennero decentrate in zone periferiche. In questa fase si diffusero le botteghe a conduzione familiare e iniziarono ad essere regolamentati i rapporti tra maestro e operaio. L'organizzazione delle officine imperiali si ritrov\u00f2, con molte somiglianze, nei cantieri dell'epoca che riunivano sotto la guida del capomastro, artisti, muratori, falegnami, orefici, ecc.\nNel secolo IV gli artigiani sono ormai legati a corporazioni di mestiere, che si fanno garanti del pagamento di tasse fisse. In questo modo la professione diventa ereditaria. Con la graduale riduzione dei mercati e la regressione del mondo urbano, l'organizzazione economica dell'et\u00e0 imperiale, altamente specializzata e diversificata, subisce una profonda trasformazione. La produzione artigianale, strettamente legata allo sviluppo della citt\u00e0, subisce una grave contrazione. Il processo di disgregazione economica si conclude con il frazionamento politico dell'impero e l'insediamento di nuove popolazioni che riorganizzano le attivit\u00e0 produttive su esigenze differenti e nell'ambito di un nuovo mercato a scala regionale, se non addirittura locale. L'artigianato si concentra perlopi\u00f9 sulla produzione di armi e attrezzature militari per la classe di guerrieri, dominante nel nuovo ordine di cose. L'apporto delle tecniche metallurgiche dei popoli non romani \u00e8 importante e incide sulla produzione artigianale. I longobardi, soprattutto dopo la conversione al cristianesimo e la piena integrazione delle maestranze italiche, sviluppano una produzione artigianale che si segnala soprattutto nelle arti decorative (monili e gioielli) e nella scultura.\nTuttavia, al di fuori dei centri che mantengono un'importanza politica, le tecniche si riducono e si semplificano, portando a un artigianato non specialistico di sussistenza, cio\u00e8 ridotto alla produzione degli oggetti necessari alla sopravvivenza quotidiana; perlopi\u00f9 si tratta di strumenti di lavoro in legno.\nL'economia curtense, chiusa all'interno del feudo signorile, consolida questo modello con la formazione di un piccolo artigianato di villaggio che garantisce alla comunit\u00e0 e al castello una serie di lavorazioni. Emerge, come accadeva nei villaggi del mondo antico e nelle societ\u00e0 tribali, la figura del fabbro, che produce le armi per il signore e i suoi soldati e si occupa della ferratura dei cavalli. La nuova organizzazione sociale di tipo feudale, che riconosce il potere solo nella propriet\u00e0 della terra, lo relega per\u00f2 a un ruolo subalterno che non gode di particolare prestigio.\nLa scarsa circolazione delle merci ostacola lo sviluppo tecnico. Soltanto a partire dal secolo X la rinascita agricola permette un nuovo e significativo sviluppo dell'artigianato nell'ambito contadino grazie alla diffusione di nuovi strumenti sia nei villaggi sia nei centri pi\u00f9 grandi, dove si rivitalizza l'attivit\u00e0 commerciale. I centri con fiere e mercati danno un impulso particolare alla produzione artigianale, che comincia a specializzarsi localmente e a diversificarsi anche grazie all'utilizzazione di materiali sino ad allora rari o addirittura sconosciuti.\nI commerci via mare richiedono la costruzione di navi. Le citt\u00e0 si ampliano e si arricchiscono di monumenti e di edifici pubblici, sollecitando cos\u00ec l'artigianato connesso con l'edilizia, dalla produzione di mattoni alla lavorazione di marmi, pietre e materiali di pregio. Nel secolo XII il processo \u00e8 ormai consolidato in tutta Europa. Le citt\u00e0 si differenziano con lavorazioni che vengono poi esportate o producendo merci ulteriormente lavorate altrove.\nFirenze si specializza nella produzione di tessuti di lana, togliendo il primato a Lucca, che si concentra nella lavorazione della seta. Le citt\u00e0 delle Fiandre scelgono la produzione di armi, attrezzi in ferro, velluti e broccati, ma raggiungono il primato in Europa nella lavorazione di tessuti di lana di lusso, anche grazie alla qualit\u00e0 della materia prima.\nIl ciclo produttivo che porta alla lana filata \u00e8 complesso e comprende molte operazioni (come la lisciatura, la battitura, la pettinatura, la cardatura): si cerca pertanto di concentrare tutta la lavorazione in citt\u00e0 per migliorare l'organizzazione del lavoro, riducendo i tempi e i costi. Le Fiandre, dove tutto il processo produttivo si compie in citt\u00e0, introducono innovazioni che aumentano la qualit\u00e0 del prodotto e contribuiscono alla sua affermazione sui mercati. Lo sviluppo del commercio della lana incentiva la scoperta della \"ruota per filare\", che accelera i tempi di lavorazione, e del \"telaio orizzontale\" a pedale, che sostituisce quello verticale.\nUn'organizzazione delle fasi produttive simile alle Fiandre, si afferma per la seta a Lucca, dove il processo inizia con l'allevamento del baco e si conclude con la tessitura del prodotto.\nGenova si specializza invece nella lavorazione di prodotti comprati in citt\u00e0 senza sbocco al mare, come Lucca o Piacenza, che poi li esporter\u00e0. Si sviluppano quindi attivit\u00e0 come la tintoria o la sartoria. \nMilano, ben collegata con le citt\u00e0 dell'Europa settentrionale, diventa un centro importante per l'oreficeria e la lavorazione delle armi.\nSi crea insomma un complesso sistema di scambi e interdipendenze economiche che mette in relazione citt\u00e0 europee assai distanti fra loro, stimola lo sviluppo tecnico e qualitativo dei prodotti e incide sull'organizzazione del lavoro. Ci sono botteghe artigiane di tipo famigliare, in cui il lavoro si tramanda di generazione in generazione e dove lavorano apprendisti che potranno, nei casi pi\u00f9 fortunati, aprire una bottega per conto proprio. Ma ci sono anche, nelle citt\u00e0 pi\u00f9 vitali, grandi manifatture, propriet\u00e0 di mercanti-imprenditori, spesso organizzati in societ\u00e0, che impiegano decine e decine di operai salariati.\nDiffusione delle corporazioni.\nLe corporazioni, che cominciano a diffondersi gi\u00e0 nel secolo XI, sono organizzazioni di mestiere che nascono con l'intento di proteggere il prodotto dall'analogo bene importato (intento protezionistico) e di assistere gli artigiani membri della corporazione in caso di malattie, disgrazie, tracolli economici, lutti (intento assistenzialistico). Si vogliono difendere, anche con interventi politici, i prodotti dalla concorrenza e suddividere i forti rischi delle nuove attivit\u00e0 che prevedono l'esportazione e la vendita dei prodotti su mercati lontani. Le corporazioni regolano minuziosamente l'attivit\u00e0: concordano infatti precise normative sui prezzi delle merci, gli orari di lavoro, i salari e perfino le modalit\u00e0 di lavorazione di determinati prodotti.\nAttraverso le corporazioni, il ceto artigiano giunge a controllare politicamente la vita di molte citt\u00e0. La differente forza economica delle varie attivit\u00e0 definisce i rapporti di potere all'interno della classe stessa. A Firenze, per esempio, si definisce una gerarchia fra arti maggiori \u2013 mercanti, banchieri, giudici, notai, artigiani della lana, della seta e delle pelli, che hanno maggiore disponibilit\u00e0 finanziaria e gestiscono manifatture per l'esportazione \u2013, arti mediane \u2013 calzolai, rigattieri, fabbri, beccai, artigiani del legno e della pietra legati pi\u00f9 che altro alla bottega e al mercato cittadino \u2013, e arti minori\u00a0\u2013 che operano esclusivamente all'interno della citt\u00e0.\nNelle regioni dove l'organizzazione raggiunge il suo apice nella prima met\u00e0 del secolo XIV. La vasta e straordinaria produzione artistica (affreschi, arazzi, sculture) e l'architettura gotica, con le innovazioni tecniche che permettono un notevole sviluppo in altezza degli edifici e con la ricchezza decorativa (si pensi al Duomo di Milano, a quello di Orvieto o a Notre-Dame di Parigi), testimoniano la diffusione di artigiani molto qualificati (maestranze) e l'attenzione che le realt\u00e0 cittadine e le autorit\u00e0 laiche e religiose rivolgono alle arti. La costruzione di una cattedrale o di un palazzo comunale richiede lo sforzo economico di tutta la collettivit\u00e0. D'altra parte ogni bottega artigiana viene variamente coinvolta nell'impresa.\nRinascimento.\nFu ai tempi dell'umanesimo che le corporazioni raggruppanti le arti del disegno iniziarono a staccarsi dalla altre, invocando trattamenti migliori, ma bisogner\u00e0 attendere la costituzione delle Accademia per assistere ad una distinzione economica e pratica tra gli artigiani e gli artisti.\nNel Settecento se da un lato il commercio sempre pi\u00f9 crescente richiese la formazione di complessi industriali, come quello di Murano per il vetro, dall'altro serpeggi\u00f2 soprattutto nelle corti la preoccupazione per la crisi dell'artigianato, al punto da introdurre nuove tecniche di lavorazione, come quella della pietra dura a Firenze. In quegli anni sorsero le scuole di arti e mestieri destinate a preparare gli artigiani.\nNell'Ottocento, la reazione contro la produzione di massa trov\u00f2 il suo massimo esponente nel movimento Arts and Crafts, che sostenne il ritorno ad una produzione di alta qualit\u00e0 artistica.\nNel secolo seguente le scuole cercarono di avvicinarsi sempre pi\u00f9 all'industria e l'esempio pi\u00f9 significativo \u00e8 stato quello del Bauhaus, scuola di arti e mestieri tedesca, \"autrice\" di molti oggetti ancora oggi apprezzati dalla classe mondiale dei consumatori"}
{"id": "490979", "revid": "599013", "url": "https://it.wikipedia.org/wiki?curid=490979", "title": "Al-Hasan ibn Al\u012b", "text": ""}
{"id": "490982", "revid": "228587", "url": "https://it.wikipedia.org/wiki?curid=490982", "title": "Derby italiano di galoppo", "text": "Il Derby italiano di galoppo \u00e8 la corsa ippica pi\u00f9 importante del calendario di galoppo italiano. Vi partecipano, su una distanza di 2.200 metri (2.400 metri fino al 2007) i cavalli di tre anni di et\u00e0.\nLa sua sede storica \u00e8 l'ippodromo romano delle Capannelle\nIl \"Derby day\" \u00e8 in assoluto uno dei momenti pi\u00f9 importanti per spettacolo e selezione in ogni stato in cui si disputino le corse dei cavalli. Singolare la storia della nascita del \"Derby\": il dodicesimo Conte di Derby, lord Edward Stanley, nel 1780 vinse al lancio della moneta - contro sir Charles Bunbury - la possibilit\u00e0 di dare il proprio nome alla corsa di 2.400 metri, che aveva appena ideato insieme ad alcuni amici e che doveva essere disputata ad Epsom nel Surrey.\nNel 2019, il Derby italiano \u00e8 giunto alla 136\u00aa edizione e Capannelle \u00e8 stato sempre il luogo dove si \u00e8 svolto, anche se il tracciato attuale non corrisponde pi\u00f9 a quello di oltre un secolo fa, quando le antiche tribune, ancora visibili, erano leggermente spostate rispetto alle attuali."}
{"id": "490987", "revid": "84327743", "url": "https://it.wikipedia.org/wiki?curid=490987", "title": "Cartamo", "text": ""}
{"id": "490988", "revid": "14430", "url": "https://it.wikipedia.org/wiki?curid=490988", "title": "Zafferanone", "text": ""}
{"id": "490992", "revid": "287204", "url": "https://it.wikipedia.org/wiki?curid=490992", "title": "Salvia officinalis", "text": "La salvia comune (Salvia officinalis ) \u00e8 una piccola pianta perenne erbacea aromatica dai delicati fiori labiati appartenente alla famiglia delle Lamiaceae.\nEtimologia.\nIl nome generico (\"Salvia\") deriva dal latino \"salvus\" ( = salvare, sicuro, bene, sano) un nome antico per questo gruppo di piante dalle presunte propriet\u00e0 medicinali. L'epiteto specifico (\"officinalis\") indica una pianta con propriet\u00e0 medicinali reali o supposte.\nIl nome scientifico della specie \u00e8 stato definito da Linneo (1707 \u2013 1778), conosciuto anche come Carl von Linn\u00e9, biologo e scrittore svedese considerato il padre della moderna classificazione scientifica degli organismi viventi, nella pubblicazione \"Species Plantarum - 1: 23. 1753\" del 1753.\nDescrizione.\nL'altezza di queste piante varia da 20 a 40\u00a0cm (massimo 60\u00a0cm). La forma biologica \u00e8 camefita suffruticosa (Ch suffr), sono piante perenni e legnose alla base, con gemme svernanti poste ad un'altezza dal suolo tra i 2 ed i 30\u00a0cm (normalmente le porzioni erbacee seccano annualmente e rimangono in vita soltanto le parti legnose). Tutta la pianta si presenta grigio-tomentosa con odore aromatico. Nelle zone calde \u00e8 un arbusto sempreverde.\nRadici.\nLe radici sono dure e robuste di tipo fascicolato.\nFusto.\nLa parte aerea del fusto \u00e8 molto ramificata e legnosa alla base. La superficie \u00e8 ricoperta da peli patenti. I fusti sono a sezione quadrangolare (a causa della presenza di fasci di collenchima posti nei quattro vertici). \nFoglie.\nLe foglie sono cauline a 2 a 2 a disposizione opposta (ogni verticillo \u00e8 ruotato di novanta gradi rispetto a quello sottostante). La lamina \u00e8 picciolata con forme lanceolate; \u00e8 ottusa all'apice, ristretta alla base e crenata sul bordo e nervature penninervie. La consistenza delle foglie \u00e8 feltrosa al tatto ed hanno un colore verde-grigiastro e un profumo di caratteristica freschezza. Lunghezza del picciolo: 10 \u2013 15\u00a0mm. Dimensione delle foglie: larghezza 1\u00a0cm; lunghezza 2 \u2013 3\u00a0cm.\nInfiorescenza.\nLe infiorescenze sono ascellari e formate da verticillastri di 5 - 10 fiori pi\u00f9 o meno unilaterali (caratteristico aspetto asimmetrico proprio della famiglia delle Lamiaceae); i verticilli sono sovrapposti e distanziati; quegli inferiori sono avvolti da una coppia di foglie brattee. Lunghezza dei verticillastri: 4 \u2013 18\u00a0cm. \nFiore.\nI fiori sono ermafroditi, zigomorfi, tetraciclici (con i quattro verticilli fondamentali delle Angiosperme: calice\u2013 corolla \u2013 androceo \u2013 gineceo) e pentameri (ogni verticillo ha 5 elementi). Lunghezza dei fiori: 17 \u2013 30\u00a0mm.\nFrutti.\nIl frutto \u00e8 un tetrachenio (composto da quattro nucule). La forma \u00e8 pi\u00f9 o meno ovoidale (o pi\u00f9 o meno trigona). I semi, di colore marrone scuro, sono sprovvisti di endosperma e sono piccolissimi (in un grammo ne stanno oltre 200).\nDistribuzione e habitat.\nFitosociologia.\nAreale alpino.\nDal punto di vista fitosociologico alpino la specie di questa voce appartiene alla seguente comunit\u00e0 vegetale:\nAreale italiano.\nPer l'areale completo italiano la specie appartiene alla seguente comunit\u00e0 vegetale:\nDescrizione: l'alleanza \"Cisto cretici-ericion manipuliflorae\" \u00e8 relativa alle garighe (camefite) termoxerofile nanofanerofitiche e calcicole delle aree post-incendio in zone sia costiere che interne di tipo illirico distribuite in Italia nei settori costieri e subcostieri adriatici e jonici anche submontani (Appennino centrale e meridionale).\nAlcune specie presenti nell'associazione: \"Erica manipuliflora\", \"Calicotome infesta\", \"Cistus creticus\", \"Cistus monspeliensis\", \"Cistus salviifolius\", \"Thymus capitatus\", \"Rosmarinus officinalis\", \"Micromeria fruticulosa\" e \"Phlomis fruticosa\".\nTassonomia.\nLa famiglia di appartenenza della specie (Lamiaceae), molto numerosa con circa 250 generi e quasi 7000 specie, ha il principale centro di differenziazione nel bacino del Mediterraneo e sono piante per lo pi\u00f9 xerofile (in Brasile sono presenti anche specie arboree). Per la presenza di sostanze aromatiche, molte specie di questa famiglia sono usate in cucina come condimento, in profumeria, liquoreria e farmacia. La famiglia \u00e8 suddivisa in 7 sottofamiglie: il genere \"Salvia\" \u00e8 descritto nella trib\u00f9 Mentheae (sottotrib\u00f9 Salviinae) appartenente alla sottofamiglia Nepetoideae. Nelle classificazioni pi\u00f9 vecchie la famiglia Lamiaceae viene chiamata Labiatae.\nIl numero cromosomico di \"S. officinalis\" \u00e8: 2n = 14.\nFilogenesi.\nIl genere \"Salvia\" \u00e8 molto grande e comprende oltre 1000 specie distribuite in cinque centri di diversit\u00e0 tra l'America, l'Africa e l'Eurasia. Secondo gli ultimi studi filogenetici sulle regioni nucleari e cloroplastiche del DNA il genere \"Salvia\" non \u00e8 monofiletico ed \u00e8 suddiviso in 3 grandi cladi. La specie \"S. officinalis\" si trova nel sottoclade \"A\" del primo clade. Questo sottoclade \u00e8 caratterizzato dall'aborto della teca posteriore ma non della relativa fusione del connettivo. Si crea cos\u00ec comunque il \"meccanismo a leva\" tipico della Salvia dove l'impollinatore \u00e8 costretto ad attivare la leva per accedere al nettare facilitando in questo modo il trasferimento del polline sulla parte superiore dell'insetto (o uccello) pronubo.\nSottospecie.\nPer questa specie sono riconosciute valide le seguenti sottospecie:\nIbridi.\nCon la specie \"Salvia lavandulifolia\" subsp. \"vellerea\" la pianta di questa voce forma il seguente ibrido interspecifico:\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nUsi.\nIn cucina.\nLa Salvia trova impiego in cucina fin dai tempi antichi, come pianta aromatica.\nNonostante la sua origine mediterranea, la presenza della salvia per aromatizzare carni di vario genere \u00e8 consolidata da secoli in quasi tutte le tradizioni culinarie d'Europa. Meno comune ma non raro \u00e8 il suo impiego per cibi di tipo diverso: pasta (notissimi in Italia i tortelloni burro e salvia), formaggi alle erbe, zuppe e le foglie di salvia fritte in pastella. In Medio Oriente la salvia viene usata per aromatizzare l'arrosto di montone.\nIn erboristeria.\nGli antichi Romani, che avevano gi\u00e0 riconosciuto a questa pianta le sue virt\u00f9 terapeutiche, procedevano alla sua raccolta con un rituale particolare, senza l'intervento di oggetti di ferro, in tunica bianca e con i piedi scalzi e ben lavati.\nPrima e dopo i Romani, dagli antichi Egizi alla farmacopea medioevale, la salvia fu sempre apprezzatissima in erboristeria e non a caso Linneo le attribu\u00ec il nome di \"officinalis\".\nTra i principali effetti, la salvia ha efficacia antisettica ed \u00e8 anche digestiva e calmante. Le sono attribuiti altri effetti, ma non su tutti c'\u00e8 concordia di vedute.\nSecondo un'antica tradizione inoltre la \"Salvia officinalis\" pu\u00f2 essere utilizzata per curare un'eccessiva sudorazione: si prepara un infuso con la \"Salvia officinalis\" e si praticano tamponamenti della zona da trattare.\nNel giardinaggio.\nLa \"Salvia officinalis\", come altre specie dello stesso genere, \u00e8 frequentemente utilizzata in giardinaggio: i suoi fiori e il suo aspetto d'insieme sono gli elementi che pi\u00f9 hanno contribuito al suo successo come pianta ornamentale.\nE' pianta visitata dalle api per il polline ed il nettare. Nella costa dalmata ne producono un miele uniflorale.\nIn cosmetica.\nL'estratto di salvia \u00e8 un eccellente fissatore per profumi. Rafforza le gengive ed \u00e8 indicato per lo smalto dei denti.\nTossicit\u00e0 della Salvia Comune.\nLa salvia contiene un chetone complesso, il tujone, che pu\u00f2 risultare tossico ad alte dosi. Ci\u00f2 ha impatto sia sull'uso culinario che su quello medicinale e spiega perch\u00e9 la salvia \u00e8 stata usata come aroma ma non, per esempio, come insalata.\nLa normativa europea ha stabilito un limite massimo al contenuto di tujone nei cibi, che \u00e8 di 25\u00a0mg/kg nel caso di cibi aromatizzati con la salvia. Negli Stati Uniti d'America attualmente la legge fissa un tetto al contenuto di tujone, .\nAltre notizie.\nLa salvia domestica in altre lingue \u00e8 chiamata nei seguenti modi:"}
{"id": "491005", "revid": "466539", "url": "https://it.wikipedia.org/wiki?curid=491005", "title": "Difesa siciliana, variante Sve\u0161nikov", "text": "La variante Sve\u0161nikov, chiamata anche variante Lasker-Pelikan, \u00e8 un'apertura scacchistica, variante della difesa siciliana, caratterizzata dalle mosse\n\u00c8 ritenuta una delle pi\u00f9 importanti opzioni di gioco nella Siciliana aperta; questa variante si incontra spesso ai massimi livelli, e si possono annoverare diverse partite di giocatori di spicco quali Garry Kasparov, Veselin Topalov, Vladimir Kramnik, P\u00e9ter L\u00e9k\u00f3, Sergei Karjakin, Magnus Carlsen, Judit Polg\u00e1r e molti altri ancora.\nCaratteristiche.\nLa quinta mossa del Nero (5... e5), \u00e8 apparentemente anti-posizionale, in quanto spingendo il pedone \"e\" la casa d5 viene indebolita, creando un pedone arretrato sulla colonna semi-aperta \"d\", e permettendo al Bianco di installare un prezioso avamposto in d5 (generalmente occupato da un cavallo).\nAnalisi teoriche accurate e anni di pratica ad altissimo livello hanno per\u00f2 dimostrato che il nero pu\u00f2 avvalersi di un compenso basato su un gioco di pezzi attivo, sulla coppia degli alfieri (che nelle varianti principali viene conservata), e di opportunit\u00e0 di controgioco fondate spesso sulla spinta f7-f5. Inoltre, il Bianco deve perdere diversi tempi con il cavallo d4, che \u00e8 generalmente costretto a portarsi momentaneamente fuori gioco (in a3 via b5) a causa delle minacce dirette operate dai pedoni neri.\nSviluppi principali.\nCome ogni variante di apertura, anche la Sve\u0161nikov lascia ampie opzioni a entrambi i colori. A seconda delle scelte, la partita pu\u00f2 assumere un carattere pi\u00f9 posizionale o pi\u00f9 tattico.\nIl Bianco \u00e8 costretto a muovere il cavallo: se gioca 6.Cb3 o 6.Cf3 il Nero pu\u00f2 rispondere efficacemente con 6...Ab4 (minacciando di infliggere dei pedoni doppiati con Axc3 e favorendo la spinta liberatrice d7-d5); allo stesso modo 6.Cf5 \u00e8 poco soddisfacente, poich\u00e9 il seguito 6...d5 7.exd5 Axf5 8.dxc6 bxc6 garantisce al Nero un buon gioco.\n6.Cdb5.\nDopo 6...d6 (per impedire lo scacco in d6), il Bianco generalmente gioca 7.Ag5, inchiodando il cavallo f6 e progettando di cambiarlo con l'alfiere per garantirsi il controllo di d5. La mossa 7.Cd5, invece, \u00e8 meno popolare, in quanto dopo 6...Cxd5 8.exd5 Cb8 o Ce7, il Nero ha la possibilit\u00e0 di giocare f7-f5 garantendosi il controllo del centro. Un'altra possibilit\u00e0 \u00e8 7.a4, che per\u00f2 \u00e8 ancora meno giocata.\nDopo 7...a6 8.Ca3 b5 (guadagnando spazio e minacciando b5-b4, guadagnando un cavallo), il Bianco ha la scelta tra due varianti principali. La variante posizionale deriva da 9.Cd5 mentre 9.Axf6 porta a un gioco generalmente pi\u00f9 tagliente.\nVariante posizionale con 9.Cd5.\nIl Bianco ha eliminato l'influenza del cavallo f6 sul centro, e adesso offre al cavallo a3 una via per rientrare in gioco; il Nero, invece, sposta l'alfiere su una diagonale (c1-h6) dove \u00e8 pi\u00f9 attivo, e potr\u00e0 in futuro essere cambiato con il cavallo in e3 (dopo Ca3-c2-e3); contemporaneamente libera la strada all'avanzata del pedone \"f\". Un'altra possibilit\u00e0 \u00e8 giocare prima l'arrocco.\nIl Bianco prosegue il suo sviluppo esercitando pressione sulla diagonale a2-g8: in questo modo contrasta i piani del Nero basati sulla reazione tematica f7-f5.\nIn a2, la torre protegge il pedone e si prepara ad entrare in azione sul lato di re in caso in cui il Bianco decidesse di proseguire aggressivamente con le ambiziose spinte di pedone h2-h4, g2-g3, f2-f4, b2-b4. Si pu\u00f2 giocare anche 16.b3 ma in questo caso il bianco si preclude la possibilit\u00e0 di giocare b2-b4 in un solo tratto.\nIl cavallo vuole far pressione sulla casella f5 per contrastare la spinta del pedone; il Nero la vuole invece sostenere.\nUn'altra variante \u00e8 17...Axe3, cambiando l'alfiere cattivo per il Cavallo, continuando con 18.Cxe3 Ce7, controllando la casa d5.\nVariante tagliente con 9.Axf6.\nDopo 10.Cd5 (installando saldamente un cavallo al centro), si possono avere due varianti: 10...f5 oppure 10...Ag7.\nCon 10...f5, il Nero cerca controgioco al centro minando e4, ma il Bianco sembra avere risorse sufficienti per contrastarlo; la partita prosegue generalmente con 11. Ad3 Ae6, oppure con 11.Axb5!? axb5 12.Cxb5, con la minaccia di 13.Cc7+.\nCon 10...Ag7, il Nero si concentra sulla lotta per d5; dopo 11.Ad3, che sostiene il centro e cerca di scoraggiare la spinta liberatrice in f5, il Nero offre il cambio di cavalli con\n12. Cxe7 Dxe7\ndove la posizione del Nero diventa gi\u00e0 molto tagliente. Il Bianco, se vuole, pu\u00f2 rifugiarsi in acque relativamente pi\u00f9 tranquille con 13. 0-0, o accettare la sfida. In quest'ultimo caso seguirebbe:\nIl Nero, avendo una pessima struttura pedonale, \u00e8 quasi sempre costretto a giocarsi tutte le sue carte nel mediogioco, talvolta sacrificando uno dei pedoni centrali o sul lato di Donna per garantirsi l'iniziativa. Se il Bianco riesce a uscire indenne dal centro-partita e a neutralizzare il forte Alfiere camposcuro del Nero, pu\u00f2 tentare di colpire in contropiede approfittando del Re avversario al centro, oppure pu\u00f2 assicurarsi un finale superiore.\nTrasposizioni.\n\u00c8 possibile ottenere la posizione base della Sveshnikov anche a partire dalla Paulsen:\n1.e4 c5 2.Cf3 e6 3.d4 cxd4 4.Cxd4 Cf6 5.Cc3 Cc6 6.Cdb5 d6 7.Af4 e5 8.Ag5\nSituazione attuale ad alto livello.\nAl 2008, la variante pi\u00f9 in voga ad alto livello \u00e8 la variante posizionale:\n1.e4 c5 2.Cf3 Cc6 3.d4 cxd4 4.Cxd4 Cf6 5.Cc3 e5 6.Cdb5 d6 7.Ag5 a6 8.Ca3 b5 9.Cd5 Ae7 10.Axf6 Axf6 11.c3 Ag5 12.Cc2 O-O 13.a4 bxa4 14.Txa4 a5 15.Ac4 Tb8\nEsempi di partite.\nKarjakin - Topalov, Wijk aan Zee, 2006.\n1.e4 c5 2.Nf3 Nc6 3.d4 cxd4 4.Nxd4 Nf6 5.Nc3 e5 6.Ndb5 d6 7.Bg5 a6 8.Na3 b5 9.Nd5 Be7 10.Bxf6 Bxf6 11.c3 Bg5 12.Nc2 O-O 13.a4 bxa4 14.Rxa4 a5 15.Bc4 Rb8 16.Ra2 Kh8 17.Nce3 Bxe3 18.Nxe3 Ne7 19.b3 f5 20.exf5 Nxf5 21.Nd5 Bb7 22.O-O Rc8 23.Qd3 Nh4 24.Rd1 h6 25.Qg3 Nf5 26.Qg4 Rc5 27.Rad2 Bc8 28.Qe4 Bb7 29.h3 Nh4 30.Bd3 Rf5 31.Bb1 Rxc3 32.Qg4 h5 33.Qe2 Qg5 34.f4 Rxf4 35.Kh1 Nxg2 36.Qxg2 Rg3 37.Nxf4 Bxg2+ 38.Nxg2 Rxh3+ 39.Kg1 Rg3 40.Rf2 Kg8 41.Rxd6 h4 42.Rc6 Qg4 43.Bf5 Rxg2+ 44.Rxg2 Qxf5 45.Rcg6 Qf7 46.R6g4 Qf6 47.Kh2 Kf7 48.Kh3 e4 49.Rg5 e3 50.Kxh4 g6 0-1\nAnand - Kasparov, Linares, 2005.\n1.e4 c5 2.Nf3 Nc6 3.d4 cxd4 4.Nxd4 Nf6 5.Nc3 e5 6.Ndb5 d6 7.Bg5 a6 8.Na3 b5 9.Nd5 Be7 10.Bxf6 Bxf6 11.c3 O-O 12.Nc2 Bg5 13.a4 bxa4 14.Rxa4 a5 15.Bc4 Rb8 16.Ra2 Kh8 17.Nce3 g6 18.O-O f5 19.Qa4 Bd7 20.Bb5 Rxb5 21.Qxb5 Nb4 22.Qxa5 Nxa2 23.Qxa2 fxe4 24.b4 Be6 25.c4 Qc8 26.Qb3 Kg7 27.Rb1 Rf7 28.Rd1 h5 29.Qc2 Qa8 30.h3 Bh4 31.Rf1 Qf8 32.b5 Bc8 33.Nc3 Bb7 34.Ned5 Qc8 35.Qe2 Bxd5 36.Nxd5 Qc5 37.b6 Qd4 38.Qc2 Kh7 39.Kh2 Rxf2 40.Rxf2 Bxf2 41.Qc1 e3 42.b7 Qa7 43.Qb1 e2 44.Ne7 Bg3+ 1/2-1/2\nKramnik, Van Wely, Monte Carlo, 2006.\n1.e4 c5 2.Nf3 Nc6 3.d4 cxd4 4.Nxd4 Nf6 5.Nc3 e5 6.Ndb5 d6 7.Bg5 a6 8.Na3 b5 9.Nd5 Be7 10.Bxf6 Bxf6 11.c3 Bg5 12.Nc2 O-O 13.a4 bxa4 14.Rxa4 a5 15.Bc4 Rb8 16.Ra2 Kh8 17.Nce3 g6 18.h4 Bxh4 19.g3 Bg5 20.f4 exf4 21.gxf4 Bh4+ 22.Kf1 f5 23.b4 fxe4 24.Rah2 g5 25.b5 Ne5 26.Qd4 Rb7 27.Rxh4 gxh4 28.Ke2 Re8 29.fxe5 Rxe5 30.Nf4 Qg5 31.Qxd6 Bg4+ 32.Ke1 Qxf4 33.Qd8+ Kg7 34.Qg8+ Kh6 35.Rxh4+ 1-0\nAnand - L\u00e9k\u00f3, Wijk aan Zee, 2001.\n1.e4 c5 2.Nf3 e6 3.d4 cxd4 4.Nxd4 Nf6 5.Nc3 Nc6 6.Ndb5 d6 7.Bf4 e5 8.Bg5 a6 9.Na3 b5 10.Bxf6 gxf6 11.Nd5 f5 12.Bd3 Be6 13.c3 Bg7 14.Qh5 O-O 15.O-O f4 16.Rad1 Kh8 17.g3 Rg8 18.Kh1 Bf8 19.Be2 Rg5 20.Qf3 f5 21.gxf4 fxe4 22.Qxe4 Bf5 23.Qe3 exf4 24.Nxf4 Ne5 25.Nd5 Ng4 26.Bxg4 Rxg4 27.Rg1 Bg7 28.f3 Rxg1+ 29.Rxg1 Qf8 30.Qe7 Qxe7 31.Nxe7 Be6 32.Rd1 Bxa2 33.Nc6 Bf8 34.Nc2 Re8 1/2-1/2"}
{"id": "491008", "revid": "125867060", "url": "https://it.wikipedia.org/wiki?curid=491008", "title": "Yul Brynner", "text": " \n\u00c8 entrato nella storia del cinema per aver interpretato ruoli da protagonista in alcuni \"colossal\" fra gli anni 50 e 60.\nBiografia.\nLe origini controverse e gli inizi.\nFiglio di Boris Briner e Marusja Blagovidova, Brynner sostenne con la stampa statunitense di essere nato nel 1915 sull'isola russa di Sachalin col nome di Tadje Khan, da un padre di nazionalit\u00e0 russa con origini in parte mongole e in parte siberiane. Esistono versioni differenti sia sulla data sia sul luogo di nascita. Yul Brynner e i suoi figli elvetico di M\u00f6riken-Wildegg.\nSussistono dubbi sulla veridicit\u00e0 di quanto dichiarato da Brynner sul proprio anno di nascita: in primis perch\u00e9 su varie biografie sono attestati anche il 1912 e il 1920, in secondo luogo perch\u00e9 proprio quest'ultima data \u00e8 riportata sulla sua tomba, che comunque non necessariamente costituisce prova definitiva. A ci\u00f2 va aggiunto che in una biografia dell'attore pubblicata nel 2006, intitolata \"Empire and Odyssey: The Brynners in Far East Russia and Beyond\", il figlio Yul Brynner II (\"Rock\" Brynner) smentisce le date dichiarate dal padre. I motivi per cui l'attore abbia dato informazioni inesatte non sono chiari. Invece quel che appare come un dato incontrovertibile \u00e8 che il padre di Yul Brynner fosse un russo di famiglia ebraica e la madre fosse figlia di un padre russo-ebraico e di una madre russo-rom.\nNel 1927, dopo la separazione dal marito, la madre di Brynner si trasfer\u00ec prima a Harbin (Cina) dove Yul frequent\u00f2 una scuola della YMCA, poi a Parigi nel 1933. Qui Brynner esercit\u00f2 vari mestieri, tra cui il chitarrista nei locali notturni parigini e anche il trapezista nel \"Cirque d'Hiver\". Nel 1940 si trasfer\u00ec negli Stati Uniti, stabilendosi a New York, dove studi\u00f2 teatro con la compagnia di Michail Aleksandrovi\u010d \u010cechov. In questo periodo pos\u00f2 anche come modello per il famoso fotografo George Platt Lynes, in una serie di celebri foto di nudo integrale, che per\u00f2 furono rese pubbliche solo dopo la sua morte. Durante la seconda guerra mondiale lavor\u00f2 come interprete in francese per l'esercito americano nelle trasmissioni destinate alla Resistenza francese. Nel 1946 inizi\u00f2 a lavorare a Broadway come attore teatrale, poi nel 1949 debutt\u00f2 come attore cinematografico nel film \"Il porto di New York\", per la regia di L\u00e1szl\u00f3 Benedek.\nCarriera cinematografica.\nBrynner raggiunse la celebrit\u00e0 negli anni cinquanta, quando interpret\u00f2 con successo il re del Siam nel musical teatrale \"The King and I\". Lo spettacolo arriv\u00f2 fino a Broadway e gli valse il Tony Award come miglior attore. Sull'onda del successo teatrale, i produttori cinematografici Charles Brackett e Darryl F. Zanuck acquisirono i diritti della pi\u00e8ce per trarne un film, affidando la regia a Walter Lang e i ruoli dei due protagonisti ancora una volta a Brynner e a Deborah Kerr. Il film \"Il re ed io\" (1956) riscosse un grande successo e lanci\u00f2 l'attore anche sul grande schermo procurandogli l'Oscar per la migliore interpretazione maschile. Nel ricevere il premio dalle mani di Anna Magnani, Brynner pronunci\u00f2 una battuta molto citata: \"Spero non sia un errore, perch\u00e9 non lo dar\u00f2 indietro per nulla al mondo\". La scena del ballo tra i due attori protagonisti, sulle note di \"Shall We Dance?\", \u00e8 diventata un cult del grande schermo, pi\u00f9 volte citata in altri film, come nella commedia \"Due padri di troppo\" (1997) con Robin Williams e Billy Crystal. Il film ispir\u00f2 anche una serie televisiva intitolata \"Anna ed io\", trasmessa nel 1972, in cui Brynner ebbe come partner Samantha Eggar nel ruolo che fu di Deborah Kerr.\nSempre nel 1956 Brynner affront\u00f2 un altro ruolo fondamentale per la sua carriera, quello del crudele faraone Ramses II nel kolossal \"I dieci comandamenti\", in cui recit\u00f2 al fianco di Charlton Heston che interpretava il ruolo di Mos\u00e8. Brynner offr\u00ec un'altra memorabile interpretazione che gli valse la definitiva consacrazione nel panorama delle nuove star hollywoodiane. Nello stesso anno fu anche interprete di \"Anastasia\", in cui recit\u00f2 al fianco di Ingrid Bergman.\nNel 1960 la sua carriera tocc\u00f2 l'apice, con l'interpretazione del personaggio che rimase forse pi\u00f9 concretamente inciso nell'immaginario collettivo: il pistolero Chris Adams nel film \"I magnifici sette\", indimenticabile \"western\" diretto da John Sturges e ispirato a \"I sette samurai\" di Akira Kurosawa, con un cast eccezionale: Steve McQueen, Charles Bronson, James Coburn, Eli Wallach, Robert Vaughn, Brad Dexter e il giovane Horst Buchholz, con una colonna sonora destinata a entrare nella storia del cinema. Il film ottenne un successo enorme ai botteghini di tutto il mondo, grazie a una notevole raffinatezza stilistica e di racconto e soprattutto grazie alla caratterizzazione di alcuni personaggi attorno i quali ruota la vicenda, che rimane in larga parte debitrice all'originale film giapponese, dal quale sono riprese molte situazioni. La pellicola ebbe un sequel, \"Il ritorno dei magnifici sette\" (1966), diretto da Burt Kennedy, in cui Brynner interpret\u00f2 nuovamente il ruolo di Chris Adams.\nAll'epoca si vocifer\u00f2 che Brynner avesse posto il veto alla partecipazione al sequel di Steve McQueen, con cui aveva avuto probabilmente dei dissapori; tuttavia lo stesso McQueen mostr\u00f2 scarso interesse per il progetto, ragion per cui il problema non si pose e tutto rimase sul piano di una speculazione priva di conferme. Il film ebbe un discreto successo al botteghino, tanto da generare due ulteriori sequel, \"Le pistole dei magnifici sette\" (1969) e \"I magnifici sette cavalcano ancora\" (1972), a cui tuttavia Brynner non partecip\u00f2.\nNel corso degli anni sessanta Brynner offr\u00ec interpretazioni in film di grande successo come \"I morituri\" (1965), in cui recit\u00f2 al fianco di Marlon Brando, e \"La pazza di Chaillot\" (1969) con Katharine Hepburn. Sul finire del decennio la sua carriera sembrava per\u00f2 avviata al declino. Approd\u00f2 quindi ai \"B movie\", in cui interpret\u00f2 ruoli che erano sostanzialmente caricature di quelli storici che lo avevano portato al successo, tra i quali il pistolero nel western italiano \"\" (1970). Nel 1973 partecip\u00f2 al fantascientifico \"Il mondo dei robot\", dove interpret\u00f2 un pistolero-automa, ironica rivisitazione del personaggio di Chris Adams de \"I magnifici sette\"; Brynner apparve appesantito e invecchiato, in un ruolo quasi totalmente privo di battute. Il film tuttavia rilanci\u00f2 temporaneamente la sua carriera e ottenne un ottimo riscontro di pubblico, arrivando ad avere un \"sequel\" nella pellicola \"Futureworld - 2000 anni nel futuro\" (1976).\nAttore poliedrico e versatile sia in ruoli drammatici che in ruoli pi\u00f9 leggeri, Brynner aveva uno sguardo penetrante che seppe sfruttare al meglio nella caratterizzazione di personaggi duri, autoritari, carismatici, che trovarono naturale collocazione all'interno di vicende eroiche, all'epoca raccontate per lo pi\u00f9 in film biblici, di guerra, o nei \"western\".\n\"Alla Yul Brynner\".\nAll'epoca del suo massimo successo, Brynner fu considerato un \"sex symbol\", anche grazie a quello che divenne il suo inconfondibile marchio di fabbrica: il capo rasato. L'attore vi ricorse per interpretare il ruolo del Re del Siam nel 1951 e da allora, visto il successo riscontrato con quell'inedito \"look\", non cambi\u00f2 mai stile. Apparve nuovamente con i capelli in alcuni film come \"Salomone e la regina di Saba\" (1959), \"Taras il magnifico\" (1962), \"Viva! Viva Villa!\" (1968). Il successo di quel \"look\" particolare per l'epoca fu tale che si sente molto spesso l'espressione \"alla Yul Brynner\" per designare la rasatura a zero dei capelli e i riferimenti nella cultura popolare di questo genere di espressioni abbondano.\nVita privata.\nYul Brynner si spos\u00f2 quattro volte:\nTra le relazioni che gli furono attribuite durante gli anni cinquanta ci furono quelle con Marlene Dietrich e Judy Garland.\nBrynner fu un grande appassionato di fotografia e un eccellente fotografo. Le sue immagini sono state raccolte in quattro volumi; tra queste vi sono ritratti di momenti di svago in famiglia e sul set, e prove artistiche di notevole livello. Fu anche un ottimo chitarrista. \u00c8 ancora possibile reperire il video di qualche sua esibizione.\nSecondo quanto riferito da sua figlia Victoria in un'intervista, pare che nell'ultima parte della sua vita Brynner fosse diventato buddista.\nNoto per essere un accanito fumatore (in molte delle immagini che lo ritraggono in attimi di svago, raramente lo si vede senza la sigaretta tra le dita) nel 1985 Brynner contrasse il cancro ai polmoni. Era quello un periodo nel quale i reali pericoli connessi al fumo cominciavano ad emergere con pi\u00f9 chiarezza, per cui Brynner, venuto a sapere delle sue condizioni (la malattia fu scoperta quando ormai era troppo tardi per essere curata), registr\u00f2 un video, con la richiesta che venisse divulgato dopo la sua morte, nel quale lanciava un avvertimento sui danni provocati dal fumo. Il video, che fu effettivamente reso pubblico, mostra un Brynner gi\u00e0 provato dalla malattia, che dopo una breve premessa lancia un drammatico monito guardando direttamente in camera: \nMor\u00ec il 10 ottobre 1985 e fu consegnato definitivamente alla storia del cinema mondiale. Quello stesso giorno mor\u00ec anche Orson Welles, altro grandissimo della storia del cinema, con cui aveva anche recitato in \"La battaglia della Neretva\". Yul Brynner \u00e8 sepolto nel cimitero del monastero di Saint-Michel-de-Bois-Aubry, non lontano da Luz\u00e9, tra Tours e Poitiers, in Francia. Il luogo della sua sepoltura \u00e8 segnato solo da una semplice lapide di pietra che riporta nome, cognome e date di nascita e morte. La sua casa natale di Vladivostok \u00e8 stata trasformata in un museo. Sempre a Vladivostok gli \u00e8 stata eretta una sua statua a grandezza naturale che lo ritrae con i costumi del Re del Siam, nella classica posa che pi\u00f9 volte assume durante il film (gomiti larghi, pugni chiusi sui fianchi).\nFilmografia.\nTelevisione.\nPartecip\u00f2 inoltre alla rubrica pubblicitaria televisiva di Rai1, \"Carosello\", dal 1974 al 1976 insieme a Corinne Cl\u00e9ry e Gigi Bonos, pubblicizzando il brandy Ren\u00e9 Briand."}
{"id": "491009", "revid": "287204", "url": "https://it.wikipedia.org/wiki?curid=491009", "title": "B\u00f3br", "text": "Il B\u00f3br (in polacco, \"Bobr\" in ceco, \"Bober\" in tedesco) \u00e8 un fiume della Repubblica Ceca settentrionale e del sud-ovest della Polonia, un affluente del fiume Odra.\nHa una lunghezza di 272\u00a0km (2 nella Repubblica Ceca e 270 in Polonia) ed \u00e8 il decimo fiume polacco per lunghezza. L'area del bacino \u00e8 di 5.876\u00a0km\u00b2 (46 nella Repubblica Ceca e 5.830 in Polonia."}
{"id": "491010", "revid": "287204", "url": "https://it.wikipedia.org/wiki?curid=491010", "title": "Estrazione liquido-liquido", "text": "Lestrazione liquido-liquido (indicata con la sigla LLE, dall'inglese \"liquid-liquid extraction\") rappresenta il passaggio di un soluto da un solvente ad un altro solvente differente. \u00c8 una metodica di laboratorio utilizzata per ottenere composti puri da fonti animali o vegetali o semplicemente per purificare sostanze impure. Vengono utilizzati due tipi di solventi, con differente livello di polarit\u00e0 e miscibilit\u00e0 reciproca: quelli pi\u00f9 densi e quindi pi\u00f9 pesanti dell'acqua come il diclorometano, il tetracloruro di carbonio e il cloroformio e quelli meno densi e quindi pi\u00f9 leggeri dell'acqua come l'etere di petrolio, l'acetato di etile, il benzene e l'etere etilico.\nQuando i due liquidi vengono inseriti nell'imbuto separatore, grazie all'agitazione manuale vengono divisi in due fasi (una acquosa e una organica contenente la sostanza estratta) e raggiungono un equilibrio tra la concentrazione del soluto nel primo solvente e la concentrazione del soluto nel secondo solvente. Questo equilibrio \u00e8 esprimibile grazie al coefficiente di ripartizione K dato dal rapporto tra le concentrazioni (g/l) del soluto nei due solventi.\nIdealmente, il rapporto delle attivit\u00e0 della specie in esame nelle due fasi \u00e8 costante ed indipendente dalla sue quantit\u00e0 totale. Vale a dire, ad una data temperatura:\nK = Ca / Cb (a T costante)\nNota come \"equazione di ripartizione di Nernst\".\nIn realt\u00e0 la costante di ripartizione \u00e8 data dal rapporto tra le attivit\u00e0 della sostanza nelle due fasi ma, in maniera simile agli equilibri, le attivit\u00e0 possono essere sostituite, in molte condizioni, con le concentrazioni molari senza generare errori. Questa ipotesi risulta appunto vera quando la forza ionica (I) delle due fasi non comporta un valore di attivit\u00e0 di un soluto significativamente diverso dalla sua concentrazione. Generalmente il valore numerico di K \u00e8 circa uguale al rapporto delle solubilit\u00e0 di A in ciascun solvente.\nDistillando la fase contenente il soluto puro che si vuole ottenere, sul fondo rimarr\u00e0 il solido mentre il solvente distillato pu\u00f2 essere riciclato.\nNormalmente in chimica organica una delle due fasi \u00e8 l'acqua e l'altra \u00e8 un solvente organico; pi\u00f9 K \u00e8 elevato maggiore sar\u00e0 l'accuratezza dell'estrazione.\nTecniche di separazione pi\u00f9 sensibili si basano sullo stesso principio (in linea generale) e sono comprese nella branca della chimica analitica cromatografica."}
{"id": "491011", "revid": "287204", "url": "https://it.wikipedia.org/wiki?curid=491011", "title": "Bobr", "text": ""}
{"id": "491016", "revid": "2074539", "url": "https://it.wikipedia.org/wiki?curid=491016", "title": "Oi Polloi", "text": "Gli Oi Polloi sono un gruppo Oi!/anarcho punk nato in Scozia attorno al 1981 e tuttora in attivit\u00e0.\nCome da loro spiegato, il gruppo cerca di unire la musica Oi! di Cockney Rejects, Cock Sparrer, Sham 69, ecc., gruppi che avevano musicalmente ispirato i giovani fondatori degli Oi Polloi, con l'attitudine e l'impegno sociale dei Crass. Questo connubio ha creato un gruppo dalle sonorit\u00e0 decisamente Oi!, ma con attitudine spiccatamente anarcho punk, cosa ancor oggi molto rara nel panorama Oi! e Skinhead. Infatti l'anarcho punk \u00e8 solitamente in contrasto con le visioni dell'Oi! e dello street punk.\nIn greco Oi Polloi significa \"I molti\".\nStoria del gruppo.\nLa prima registrazione in studio degli Oi Polloi fu una cassetta intitolata \"Last Of The Mohicans\", che venne diffusa nel 1984.\nLa loro carriera musicale, che continua tuttora dopo pi\u00f9 di trent'anni, li ha visti fare numerosi tour e suonare in giro per tutta l'Europa e l'America."}
{"id": "491019", "revid": "666668", "url": "https://it.wikipedia.org/wiki?curid=491019", "title": "Giano Bifronte", "text": ""}
{"id": "491020", "revid": "1652635", "url": "https://it.wikipedia.org/wiki?curid=491020", "title": "Prima velocit\u00e0 cosmica", "text": "La prima velocit\u00e0 cosmica, detta anche velocit\u00e0 di parcheggio, \u00e8 quella velocit\u00e0 che un corpo deve possedere per entrare in orbita circolare attorno ad un corpo celeste, ad una certa distanza dal suo centro. Affinch\u00e9 ci\u00f2 accada, la forza centrifuga del corpo di massa m che si muove di moto circolare uniforme attorno al corpo celeste di massa M deve corrispondere con la forza di attrazione gravitazionale tra i due corpi (legge del moto circolare uniforme). Imponendo l'uguaglianza tra le due si pu\u00f2 ricavare la prima velocit\u00e0 cosmica:\ndove formula_2 \u00e8 la massa del corpo in orbita, formula_3 la prima velocit\u00e0 cosmica, formula_4 la distanza dal centro del corpo celeste e formula_5 la sua massa. Dalla precedente si ricava:\ndove formula_7 \u00e8 la costante gravitazionale planetaria del corpo celeste.\nLa quantit\u00e0 sotto radice equivale al potenziale dell'oggetto riferito all'infinito, cambiato di segno. La velocit\u00e0 \u00e8 pertanto:\nUn corpo pu\u00f2 entrare in orbita attorno ad un corpo celeste solo se la sua velocit\u00e0 \u00e8 compresa tra la prima e la seconda velocit\u00e0 cosmica (velocit\u00e0 di fuga). Se, infatti, questa \u00e8 inferiore alla prima velocit\u00e0 cosmica, il corpo ricadrebbe sul corpo celeste con moto ellittico (approssimativamente parabolico se la velocit\u00e0 \u00e8 molto inferiore alla prima velocit\u00e0 cosmica e, quindi, la traiettoria viene percorsa in presenza di g pressoch\u00e9 uniforme); se \u00e8 uguale ad essa, entra in un'orbita circolare; se \u00e8 compresa tra la prima e la seconda, descrive orbite ellittiche; se \u00e8 uguale o superiore alla seconda velocit\u00e0 cosmica, il corpo si allontana indefinitamente dal corpo celeste."}
{"id": "491022", "revid": "125413598", "url": "https://it.wikipedia.org/wiki?curid=491022", "title": "Donna Invisibile", "text": "La Donna Invisibile (\"Invisible Woman\"), il cui vero nome \u00e8 Susan \"Sue\" Storm Richards, \u00e8 un personaggio dei fumetti creato da Stan Lee e Jack Kirby nel 1961, pubblicato dalla Marvel Comics.\n\u00c8 un membro dei Fantastici Quattro. Sorella di Johnny Storm (la Torcia Umana) e moglie di Reed Richards (Mister Fantastic) \u00e8 capace di rendere il suo corpo e le cose che tocca invisibili e di creare campi di forza praticamente indistruttibili. \u00c8 stata eletta Sovrana degli Ul-Uhari, popolo del mare.\nIl suo alter ego \u00e8 Malice.\nBiografia del personaggio.\nSusan Storm \u00e8 la figlia di Franklin Storm e di sua moglie Mary. Quando suo fratello Johnny aveva circa nove anni sua madre mor\u00ec in un incidente d'auto e pochi anni dopo suo padre, un medico, fu arrestato per pratiche illegali. Johnny e Susan vissero quindi con una zia.\nQuando Susan aveva dodici anni, un giovane studente di nome Reed Richards affitt\u00f2 una stanza nella pensione di cui la zia di Susan era proprietaria e Susan si innamor\u00f2 di lui nonostante la differenza d'et\u00e0. Anni dopo in California, dove Susan voleva iniziare a recitare, i due si rincontrarono e tempo dopo si fidanzarono.\nSusan e suo fratello seguirono Reed nel lancio dell'astronave sperimentale che aveva progettato. Il lancio fall\u00ec e la nave atterr\u00f2 fuori New York. Durante il viaggio erano per\u00f2 stati esposti a delle radiazioni e una volta usciti dalla nave i quattro scoprirono che i cambiamenti genetici effettuati dalle radiazioni avevano dato ad ognuno di loro dei superpoteri. Richards convinse gli altri ad usare il loro potere per il bene dell'umanit\u00e0 come membri dei Fantastici Quattro. Susan prese il nome di Ragazza Invisibile.\nIn una delle prime missioni incontr\u00f2 Namor che s'innamor\u00f2 subito di lei; Sue, pur essendo attratta da lui, ha sempre continuato ad amare Reed, rimanendogli assolutamente fedele. I due hanno comunque un'amicizia speciale, e Namor \u00e8 sempre pronto a correre in suo aiuto.\nNelle prime missioni Susan non ebbe un ruolo particolarmente attivo a causa del suo potere. Questo cambi\u00f2 poco dopo, quando Susan scopr\u00ec di poter creare dei campi di forza invisibili, abilit\u00e0 che avrebbe sviluppato al massimo solo anni dopo.\nReed e Susan si sposarono e in seguito lei rimase incinta, venendo sostituita nel gruppo dall'inumana Crystal, la fidanzata di suo fratello Johnny.\nIn seguito Susan e Reed decisero di lasciare il gruppo per dedicarsi maggiormente a loro figlio Franklin.\nNegli anni Susan ha assunto un ruolo pi\u00f9 attivo nel gruppo e lo ha anche guidato quando Reed era stato ritenuto morto in seguito ad una battaglia con il Dottor Destino.\nSusan rimase incinta una seconda volta, ma a causa di alcuni complicazioni, perdette il bambino.\nI criminali Pycho-Man e Seminatore d'Odio sfruttarono questo periodo di stress psicologico per farle il lavaggio del cervello. Questa intrusione nella mente e nel potere di Susan fece uscire allo scoperto Malice, la parte pi\u00f9 oscura e violenta della personalit\u00e0 della Donna invisibile. Interessante lo scontro che Malice ha con il resto del quartetto: uno dopo l'altro vengono abbattuti e vinti con una facilit\u00e0 disarmante. Mister Fantastic allontanatosi per riposare verr\u00e0 aiutato da un provvidenziale Devil che con il suo \"radar\" far\u00e0 capire a Reed di trovarsi di fronte sua moglie Susan. Dopo essersi liberata dal controllo mentale dei nemici, Susan decide di cambiare il suo nome in Donna invisibile, per via degli enormi poteri sviluppati nel tempo e con l'esperienza acquisita. Negli anni Susan riuscir\u00e0 a convivere con Malice ma non la eliminer\u00e0 proprio perch\u00e9 parte di s\u00e9 stessa. La liberazione di Malice ed il conseguente studio dei poteri di Susan derivanti dall'iperspazio (praticamente infiniti) fanno di lei uno dei pi\u00f9 potenti supereroi Marvel.\nPoco dopo il gruppo combatt\u00e9 insieme ai Vendicatori e agli X-Men contro Onslaught e fu creduto morto. Il gruppo fu trasportato in un universo parallelo creato da Franklin, dove i Fantastici Quattro rivissero le proprie vite con alcune vistose differenze. Un anno dopo tornarono nel proprio universo, risiedendo nel Molo Quattro di New York.\nDurante uno scontro con il Dottor Destino, il Celestiale Dormiente mise il corpo di Richards nell'armatura di Destino. Per far s\u00ec che le truppe di Destino non si ribellassero spos\u00f2 Susan nei panni di Destino e prese il suo posto come re di Latveria. A sua insaputa, l'armatura era stregata e lo costrinse a pensare come Destino, mettendo in moto un piano per la conquista del mondo. Susan fu contattata in sogno dal Dottor Destino ed i due strinsero un'alleanza. Gli sforzi congiunti di Destino e dei Fantastici Quattro riportarono cos\u00ec Reed alla normalit\u00e0.\nPoco tempo dopo, Reed e Susan ebbero un secondo figlio, una bellissima bambina che Sue riusc\u00ec a partorire grazie all'aiuto del Dottor Destino. In qualit\u00e0 di padrino Victor Von Doom sceglier\u00e0 il suo nome: Valeria e per rango le accorder\u00e0 Regale Protezione.\nVendicatori Divisi.\nTempo dopo Sue venne rapita da un alieno che voleva usare il suo potere per sconfiggere Galactus. Dopo che Reed ebbe scambiato il suo potere con quello del fratello, diventato il suo nuovo araldo, assieme al marito e a Ben dovette salvarlo da Galactus.\nCivil War.\nDurante la guerra civile tra supereroi, suo fratello Johnny viene aggredito da una folla arrabbiata contro i superumani (in seguito all'incidente di Stamford) e finisce in coma: Susan decide di registrarsi.\nTuttavia, vedendo come vengono trattati i ribelli alla registrazione e stanca di come Reed trascura la sua famiglia dedicandosi totalmente alla causa, comincia a nutrire dei dubbi, che la porteranno addirittura a cambiare fazione (lasciando il marito) quando il clone cyborg di Thor, costruito da Stark e da suo marito, uccide Golia nero/Bill Foster. Susan aiuta la fuga dei ribelli proteggendoli con un campo di forza e successivamente si unisce, assieme al fratello Johnny, ai ribelli guidati da Capitan America.\nNonostante la delusione provata per le scelte di Reed, i suoi sentimenti per lui non sono affatto cambiati, tant'\u00e8 che durante la battaglia finale, alla vista di Reed ferito da un colpo sparato da Taskmaster (colpo destinato a lei che lui incass\u00f2 al suo posto), reagisce furiosamente e lo colpisce con una violenza tale da fargli perdere i sensi.\nDopo la conclusione di \"Civil War\", Reed e Sue decidono di abbandonare temporaneamente il gruppo per dedicarsi a rinsaldare il loro rapporto, facendosi sostituire da Pantera Nera e Tempesta.\nWorld War Hulk.\nQuando Hulk ha attaccato il Baxter Building, Susan ha assistito impotente al massacro del marito da parte del Gigante Verde; durante il pestaggio, Sue tenta di farlo ragionare, dicendogli che non lo reputa un mostro, ma Hulk\u00a0\u2013 senza fermarsi - si limita a rispondere \u00abMa lui s\u00ec.\u00bb.\nSusan prova a difendere Reed con i suoi campi di forza ma Hulk \u00e8 troppo forte e viene sconfitta, come il resto del gruppo. Dopo lo scontro, Sue chiama Sentry, esortandolo a intervenire poich\u00e9 \u00e8 necessario fermare Hulk prima che possa fare del male a dei civili, ma non ottiene risposta.\nSecret Invasion.\nPrima dell'invasione della Terra da parte degli Skrull, Susan viene catturata e sostituita da Lyja, vecchia fiamma del fratello Johnny. Il suo posto nei Fantastici Quattro viene poi preso temporaneamente dalla figlia Valeria. Anche Mr. Fantastic viene rapito dallo Skrull di Henry Pym e portato in una cella Skrull. Reed viene per\u00f2 salvato da Abigail Brand e riportato sulla Terra, dove riesce a sconfiggere, al fianco degli altri supereroi, la minaccia aliena. La Donna Invisibile e il resto dei Fantastici Quattro, ritornano poi nel Baxter Building.\nFondazione Futuro.\nQuando Mr. Fantastic decide di creare una squadra di brillanti geni composta da bambini chiamata Fondazione Futuro, Susan decide di dare supporto al marito.\nDiverso tempo dopo, Reed scopre di essere malato: questa degenerazione molecolare di cui soffre, potrebbe portarlo a lungo andare, alla morte. \u00c8 per trovare una cura che Mr. Fantastic organizza un viaggio nello spazio al fianco dei Fantastici Quattro, nascondendo loro la verit\u00e0. Susan per\u00f2 riesce a scoprirla diverso tempo dopo, decidendo anche di assistere il marito alle sue ricerche. Dopo aver risolto il problema, il quartetto ritorna sulla Terra. Diverse avventure dopo, il gruppo decide di sciogliersi pacificamente.\nIl tempo finisce.\nTempo dopo, la Donna Invisibile si unisce allo S.H.I.E.L.D. per scoprire che fine hanno fatto gli Illuminati di Mr. Fantastic, suo marito, che ha, al fianco dei suoi compagni, ripetutamente distrutto realt\u00e0 per far s\u00ec che le incursioni non colpissero la terra-616. Susan per\u00f2 si rivela essere una doppiogiochista, tradendo gli Avengers del Comandante Rogers per aiutare Reed Richards. Gli Illuminati chiedono di stringere un'alleanza con gli Avengers per far fuori la Cabala di Namor il Sub Mariner, ormai divenuta ingestibile. Il piano funziona, e i due gruppi riescono a sconfiggere la Cabala. In seguito, Avengers e Illuminati scoprono, grazie al Calabrone che dietro alle Incursioni ci sono gli Arcani. Resosi conto di non poter salvare la realt\u00e0, Reed decide di costruire una scialuppa di salvataggio al fianco della Fondazione Futuro.\nSecret Wars.\nQuando l'incursione finale tra Terra-616 e Terra-1610 ha inizio, la Donna Invisibile entra nella scialuppa di salvataggio costruita dal marito, Mr. Fantastic. Durante il disordine dovuto allo scontro dei due mondi per\u00f2, la scialuppa subisce un attacco, aprendosi e risucchiando fuori la stessa Susan, uccidendola.\nIl Dottor Destino, dopo aver imbrigliato il potere degli Arcani, riesce per\u00f2 a sposarsi con una Susan di un'altra linea temporale, avendo anche dei figli con lei, Franklin e Valeria. Quando la scialuppa di Richards viene aperta dal Dottor Strange, i supereroi rimasti decidono di spodestare Dio Destino, riuscendoci. Mr. Fantastic riesce ad ottenere il potere degli Arcani e a far rinascere tutto l'universo, compresa Susan, che si unisce al marito per vivere sulla Luna a ricreare le diverse realt\u00e0 distrutte dalle incursioni.\nPoteri e abilit\u00e0.\nSusan ha un perfetto controllo dei suoi poteri che pu\u00f2 utilizzare in molti modi diversi.\nInvisibilit\u00e0.\nPu\u00f2 generare un campo di forza psichico che riflette la luce e perci\u00f2 la rende invisibile, pu\u00f2 farlo estendere per coprire oggetti o rendere invisibili altre persone (di solito usa questa capacit\u00e0 per fare \"gioco di squadra\" con gli altri Fantastici Quattro). Un'altra abilit\u00e0 \u00e8 quella di manipolare l'energia invisibile per creare una sfera di invisibilit\u00e0 dove le persone e gli oggetti al suo interno si riescono a vedere ma le persone all'esterno no. Tuttavia l'invisibilit\u00e0 si applica soltanto alla luce visibile: la visione termica o i raggi x la rivelano.\nTramite il meccanismo inverso ha anche sviluppato, nel corso degli anni, la capacit\u00e0 di far tornare visibili oggetti o esseri invisibili.\nCampo di forza.\nLa Donna Invisibile pu\u00f2 inoltre generare un campo di forza, ovvero una forma di energia tangibile che \u00e8 praticamente indistruttibile, in grado di resistere anche a bombe gamma e alla potenza di personaggi come Thor. Riesce a fare esplodere o distruggere qualsiasi cosa persino la corazza e il nucleo di un celestiale. Il campo di forza le permette di acquisire le telecinesi, per fare levitare gli oggetti, persone o se stessa. Inoltre pu\u00f2 manipolare vari tipi di energia: sonica, invisibile, telecinetica e elettrica. Tuttavia maggiore \u00e8 la forza esercitata su tale campo, maggiore \u00e8 lo sforzo che deve essere esercitato dalla mente di Susan per mantenerlo intatto: numerose volte, il \"feedback\" causato da impatti particolarmente violenti le ha causato sensazioni dolorose anche particolarmente acute, o addirittura la perdita dei sensi.\nIl campo esiste solo se lei \u00e8 cosciente e se \u00e8 in grado di concentrarsi a sufficienza; non \u00e8 soggetto alla forza di gravit\u00e0 ma pu\u00f2 essere attraversato dalle onde sonore. \u00c8 stato ipotizzato che l'energia del campo provenga dall'etere dell'iperspazio, per questo \u00e8 riuscita a battere un celestiale e a tenere testa a Hyperstorm che ha poteri direttamente dall'iperspazio. Il suo controllo sui suoi campi di forza le permettono di percepire e controllare tutti i campi di forza.\nSusan pu\u00f2 creare il campo di forza ovunque lei voglia, e modellarlo in ogni forma e dimensione, manipolandone anche la densit\u00e0, in modo da renderlo pi\u00f9 duro dell'acciaio oppure della stessa consistenza della schiuma (tecnica particolarmente utile per riuscire ad interrompere brusche cadute, venendo comodamente avvolta dal campo di forza senza schiantarvisi contro). Inoltre pu\u00f2 decidere cosa farci passare attraverso, ad esempio pu\u00f2 sott'acqua generarlo in modo da far passare l'ossigeno separandolo dalle molecole d'acqua. Il campo pu\u00f2 essere usato in quattro modi principali:\nAbilit\u00e0 varie.\nL'unione di queste abilit\u00e0 la rendono il membro pi\u00f9 potente dei Fantastici Quattro e quello con maggiore vantaggio tattico; \u00e8 stato detto in numerose occasioni, anche dal pi\u00f9 grande avversario dei Fantastici Quattro, il Dottor Destino. Ha un potenziale notevolmente elevato, e insieme a personaggi come Tempesta, Jean Grey, Scarlet Witch e Rogue \u00e8 una delle donne pi\u00f9 potenti dell'Universo Marvel.\nOltre ai poteri derivati dall'esposizione all'energia cosmica, Susan \u00e8 un'eccellente nuotatrice, avendo gi\u00e0 vinto importanti competizioni quando era ancora adolescente. Ha talvolta dimostrato di essere anche una combattente disarmata e artista marziale competente, essendo stata addestrata nel judo da Mister Fantastic e ha ricevuto ulteriori sessioni di allenamento da Danny Rand, la Cosa e She-Hulk. Oltre alla lingua madre, l'inglese, parla correntemente il lettone. Attrice amatoriale, Sue ha una modesta esperienza e abilit\u00e0 nel campo della recitazione e ha recentemente iniziato a fare insegnamento. Il suo ineguagliabile senso di compassione la rende una leader nata per natura, e di solito agisce come la seconda in comando dei Fantastici Quattro, assumendo di solito la guida completa della squadra durante l'assenza di Mister Fantastic.\nAltre versioni.\nHouse of M.\nQuando il mondo venne riplasmato da Scarlet, nella nuova realt\u00e0 Sue Storm era morta insieme con Reed.\nUltimate.\nAppare anche in \"Ultimate Fantastic Four\". Come gli altri componenti del gruppo \u00e8 molto pi\u00f9 giovane della versione classica, da cui si differenzia per svariati motivi; oltre ad essere pi\u00f9 giovane e pi\u00f9 disinibita, non \u00e8 orfana: suo padre, il professor Storm, \u00e8 a capo di un istituto di ricerche che d\u00e0 opportunit\u00e0 a giovani ragazzi prodigio, di cui fa parte anche lei, essendo una scienziata esperta in biotecnologia dal Q.I. molto alto.\nMarvel Zombies.\nSusan viene costretta a uccidere She-Hulk zombiificata, la quale ha mangiato i suoi figli Franklin e Valeria. Per via di un esperimento di Reed sugli zombie, Sue viene zombificata e, assieme a Ben e Johnny, anch'essi zombificati per lo stesso esperimento, infetteranno Reed, rendendo anche lui uno zombie. Successivamente combatter\u00e0 contro il colonnello america, ma verr\u00e0 abbattuta da una misteriosa apparizione C che si riveler\u00e0 Ash Williams, protagonista de la casa.\n1602.\nAssieme ai compagni \u00e8 prigioniera nel castello del Dottor Destino. Viene poi liberata e assieme a Reed, Ben e Johnny si ribeller\u00e0 a Destino. Contrariamente alla versione mainstream, questa versione di Susan Storm ha forti difficolt\u00e0 nel mantenere la forma visibile, restando invisibile per tutta la serie primaria ed esercitandosi costantemente nel perfezionamento del proprio controllo negli spin-off successivi.\nMC2.\nNell'Universo Parallelo MC2 Susan Storm, gravemente inferma, viene curata da suo marito Reed Richards nella Zona Negativa. Non potendo spostarla per riportarla nell'universo primario, Reed Richards utilizza un robot, \"Big Brain\", per consentirgli di aiutare il resto dei Fantastici Quattro (ora \"Fantastici Cinque\") in telepresenza, simulando di aver avuto egli stesso un incidente e di aver dovuto trasferire il suo cervello nel robot. Alla fine Susan Storm riesce a guarire completamente, e Reed Richards, svelata la finzione, la riconduce all'affetto di suo figlio Franklin e di suo fratello Johnny. Comunque, la loro riunione viene brutalmente interrotta quando Reed Richards, nel tentativo di bandire la mente del Dottor Destino nel mistico \"Crocevia dell'Infinito\", finisce in coma irreversibile. A questo punto le parti si invertono, e Susan Storm nuovamente si separa dai suoi cari per restare in Latveria a prendersi cura del marito ospedalizzato e non pi\u00f9 autosufficiente.\nAltri media.\nCartoni animati.\nLa Donna invisibile \u00e8 apparsa in tutte le serie a cartoni animati dedicate al quartetto:\nInoltre \u00e8 apparsa anche in \"Spider-Man - L'Uomo Ragno\", in \"Super Hero Squad Show\" e in \"Avengers - I pi\u00f9 potenti eroi della Terra\".\nVideogiochi.\nLa Donna invisibile \u00e8 stata protagonista, insieme ai Fantastici 4, di numerosi videogiochi: \"Fantastic Four\" (1997), \"I Fantastici 4\" (2005) e \"I Fantastici 4 &amp; Silver Surfer\" (2007).\nIl personaggio \u00e8 apparso anche nel videogioco \"Spider-Man: The Animated Series\" (1995).\nLa Donna invisibile \u00e8 inoltre giocabile anche in ', ', ' e \"Marvel Super Hero Squad\". Appare in ' e in \"LittleBigPlanet\", quest'ultimo come costume per contenuto scaricabile."}
{"id": "491025", "revid": "3831", "url": "https://it.wikipedia.org/wiki?curid=491025", "title": "Ripostiglio monetale", "text": ""}
{"id": "491036", "revid": "17654", "url": "https://it.wikipedia.org/wiki?curid=491036", "title": "Poema (musica)", "text": ""}
{"id": "491038", "revid": "3831", "url": "https://it.wikipedia.org/wiki?curid=491038", "title": "I sarcofagi nella Tarda Antichit\u00e0", "text": ""}
