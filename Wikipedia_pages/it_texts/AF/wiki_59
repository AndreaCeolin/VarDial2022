{"id": "479860", "revid": "838137", "url": "https://it.wikipedia.org/wiki?curid=479860", "title": "Giuseppe Capecelatro", "text": "Fu arcivescovo di Taranto dal 1778 al 1816.\nBiografia.\nPatrizio napoletano, fu anche dottore in legge, avvocato concistoriale e cappellano del tesoro di San Gennaro a Napoli.\nNel periodo del suo episcopato, costitu\u00ec la Biblioteca Arcivescovile a lui intitolata, rendendo pubblica la sua biblioteca personale.\nIl 14 marzo 1800, fu condannato a dieci anni di reclusione per aver aderito alla Repubblica Partenopea durante i moti del 1799. Illuminista e letterato, fu in corrispondenza con numerosi intellettuali europei, fra i quali Goethe, Herder, madame de Sta\u00ebl, Lamartine, Alexander von Humboldt e Walter Scott.\nNel 1788 espresso la sua contrariet\u00e0 all'obbligo del celibato per i sacerdoti ricordando che \u00abIl primo Papa, san Pietro, era ammogliato\u00bb.\nNel luglio del 1806 fu nominato consigliere di stato e presidente della sezione interno da Giuseppe Bonaparte, mentre nel settembre del 1808 fu nominato Ministro dell'Interno dal nuovo re di Napoli Gioacchino Murat. Sostituito nella carica nel novembre del 1809 da Giuseppe Zurlo, fu nominato primo elemosiniere della regina Carolina Bonaparte e direttore del museo e degli stabilimenti di educazione. Con la Restaurazione gli fu ordinato di tornare a Taranto, dove mancava da quindici anni, ma rifiut\u00f2, lasciando l'arcivescovato con una lettera pastorale di addio intitolata \"Al clero e al popolo della diocesi tarantina\". Si rese anche inviso alla Chiesa per alcuni scritti polemici, passati in rassegna da Benedetto Croce.\nGenealogia episcopale.\nLa genealogia episcopale \u00e8:"}
{"id": "479863", "revid": "834", "url": "https://it.wikipedia.org/wiki?curid=479863", "title": "Peyton place", "text": ""}
{"id": "479866", "revid": "554814", "url": "https://it.wikipedia.org/wiki?curid=479866", "title": "Pvm", "text": ""}
{"id": "479868", "revid": "287204", "url": "https://it.wikipedia.org/wiki?curid=479868", "title": "Tom Spring", "text": "Inizia la sua carriera di pugile all'et\u00e0 di 17 anni mentre lavorava ancora come macellaio a Hereford, contro John Hollands. Fu avvicinato alla boxe dal padre, che riemp\u00ec un sacco di sabbia per allenare il figlio.\nNel 1814 fu notato da il campione in carica Tom Cribb, che rimase impressionato dalla capacit\u00e0 di Spring tanto che lo convinse a partire per Londra dove avrebbe potuto dare vita ad una carriera da pugile professionista. Il suo vero cognome \u00e8 \"Winter\", che decide di cambiare non appena arriv\u00f2 a Londra. Poco prima di partire il padre di Spring fin\u00ec in carcere per debiti, da allora tra i due si perse ogni contatto.\nLa sua carriera da professionista ha inizio con la doppia sfida contro Ned Painter, un pugile di ottima esperienza. Il primo incontro tra i due termina alla 31\u00aa ripresa con la vittoria di Spring, nel secondo incontro \u00e8 Ned a vincere alla 42\u00aa ripresa, quando Spring decise di ritirarsi a causa di una grossa ferita sanguinante attorno l'occhio.\nNel 1819 gir\u00f2 per tutta l'Inghilterra come sparring partner di Tom Cribb. Cribb credeva molto nel giovane Cribb e quando si ritir\u00f2 nel 1821 consegn\u00f2 il titolo direttamente a Spring.\nSpring si rese disponibile ad affrontare chiunque per mettere in discussione il titolo ottenuto per eredit\u00e0. Nessuno si fece avanti fino al 1823, quando Bill Neat si propose per un incontro. Dopo 37 minuti e un ko subito da Neat, Spring fu dichiarato vincitore.\nLo sfidante successivo fu il pugile irlandese Jack Langan, un pugile forte e pesante ma decisamente pi\u00f9 lento di Spring. Si incontrarono due volte successive, in entrambe Spring ebbe la meglio sullo sfidante.\nNel 1824 Spring si ritir\u00f2 dal pugilato, come fece il suo maestro e predecessore Cribb. Le sue mani non erano mai state forti, dopo 10 anni di intensa attivit\u00e0 professionistica apparivano rovinate e troppo stanche per nuovi combattimenti.\nTom Spring possedeva uno stile che lo distingueva completamente dalla maggior parte dei pugili a lui contemporanei. Considerato un combattente scientifico, non \u00e8 rimasto famoso per i suoi pugni a causa delle sue mani deboli, ma per la solida difesa e per il rapido movimento di gambe con cui metteva in difficolt\u00e0 gli sfidanti. Era molto abile ad evitare i colpi dell'avversario, i suoi colpi non erano potenti ma comunque numerosi e rapidi. Ide\u00f2 un passo denominato \"il passo dell'arlecchino\", si trattava di un rapido movimento con cui fintava un attacco, evitava la risposta dell'avversario ed infine colpiva al volto.\nNel 1823, dopo il suo primo incontro con Bill Neat, fu soprannominato \"lady's maid fighter\" a causa della debolezza dei suoi pugni.\nA seguito del ritiro, divenne proprietario del Castle Inn ad Holborn, dove si dedic\u00f2 all'organizzazione e alla gestione dei pi\u00f9 importanti incontri di boxe del periodo. Lo stesso Spring riteneva necessario che il pugilato dell'epoca si ripulisse dalla notevole corruzione e che i professionisti si sfidassero nel rispetto del fair play. Il 25 settembre 1828 fond\u00f2 la \"Fair Play Club\", che svolse un'opera di primo piano nel mondo della boxe, tanto che Spring fu autorizzato dalla federazione ufficiale a migliorare le regole del London Prize Ring Rules per evitare le continue invasioni sul ring da parte dei tifosi.\nNonostante il suo spirito sportivo non pu\u00f2 essere considerato immune da critiche. Conosceva tutti i maggiori pugili del periodo e organizzava gli incontri pi\u00f9 importanti, si trovava quindi in una condizione di \"inside Knowledge\", ci\u00f2 gli permetteva di sapere sempre su chi scommettere forti somme di denaro.\nNel 1831 divenne il protettore del pugile irlandese Simon Byrne che il 12 luglio port\u00f2 sul ring contro il campione in carica Jem Ward, sapendo che Byrne era fuori condizione atletica e non in grado di affrontare un pugile come Ward. Spring ritir\u00f2 dalla sfida Byrne alla 33\u00aa ripresa, permettendo a Ward di vincere. I commentatori sportivi di allora commentarono la sfida come un \"affare vergognoso\".\nNel 1833 Byrne affront\u00f2 James Burke per il titolo di campione, l'incontro viene ancora ricordato come il pi\u00f9 lungo e brutale della storia della boxe. La sfida arriv\u00f2 al 99\u00ba round senza che nessuno dei due pugili cedesse. Alla fine Byrne cadde al tappeto in stato di incoscienza, tre giorni dopo mor\u00ec.\nLa morte di Byrne provoc\u00f2 uno scossone nel mondo della boxe, si sent\u00ec la necessit\u00e0 di una riforma radicale delle regole di combattimento. I pugili erano diventati troppo abili e potenti per poter trovare applicazione le ormai datate regole di Jack Broughton."}
{"id": "479869", "revid": "1543377", "url": "https://it.wikipedia.org/wiki?curid=479869", "title": "M28 (astronomia)", "text": "M 28 (noto anche come NGC 6626) \u00e8 un ammasso globulare situato nella costellazione del Sagittario.\nOsservazione.\nM28 si trova in un'area di cielo abbastanza ricca stelle appariscenti, molte delle quali riunite in un famoso asterismo chiamato \"la teiera\"; M28 si trova a meno di un grado a nord-ovest della stella , al punto che la sua luce pu\u00f2 talvolta risultare fastidiosa. Sotto un cielo in buone condizioni meteorologiche \u00e8 visibile anche con un binocolo 10x50, sebbene si mostri come un semplice punto biancastro molto debole e sfumato; la risoluzione in stelle inizia con telescopi da 150mm. Il bordo sud-orientale risulta meno ricco di stelle.\nM28 pu\u00f2 essere osservato con discreta facilit\u00e0 da gran parte delle aree popolate della Terra, grazie al fatto che \u00e8 situato a una declinazione non eccessivamente australe: in alcune aree del Nord Europa e del Canada, nei pressi del circolo polare artico, la sua visibilit\u00e0 \u00e8 comunque impossibile, mentre nell'Europa centrale appare molto basso; dall'emisfero sud M28 \u00e8 ben visibile alto nelle notti dell'inverno australe. Il periodo migliore per la sua osservazione nel cielo serale \u00e8 quello compreso fra giugno e ottobre.\nStoria delle osservazioni.\nM28 \u00e8 stato scoperto da Charles Messier nel 1764 che lo descrive cos\u00ec: \"\"Nebulosa che non contiene stelle. Rotonda, vista con difficolt\u00e0 in un telescopio di 3 piedi e mezzo...diam. 2'...\".\" Come per altri ammassi globulari, il primo a risolverlo in stelle fu William Herschel, mentre il figlio John ne forn\u00ec una descrizione completa, indicando che le sue componenti pi\u00f9 brillanti sono di quattordicesima e quindicesima magnitudine.\nCaratteristiche.\nIl diametro lineare di M28, ottenuto rapportando la sua dimensione apparente con la sua distanza, si aggira sui 75 anni luce. In questo ammasso, distante pi\u00f9 di 18.000 anni luce, sono state osservate 18 variabili del tipo RR Lyrae; nel 1987 M28 fu il secondo ammasso dove fu osservata una pulsar superveloce; il primo fu l'ammasso globulare M4. La sua velocit\u00e0 radiale \u00e8 poco pi\u00f9 di 1 km/s in recessione."}
{"id": "479870", "revid": "125696814", "url": "https://it.wikipedia.org/wiki?curid=479870", "title": "Davide Ferrario (regista)", "text": "Biografia.\nDavide Ferrario nasce a Casalmaggiore (in provincia di Cremona), ma cresce a Bergamo, dove la sua famiglia si era trasferita poco tempo dopo la sua nascita. Qui frequenta il liceo classico e, a 19 anni, entra nello staff di Laboratorio 80, un cineforum aderente alla Federazione Italiana Cineforum, che, negli anni settanta, arriva a contare pi\u00f9 di 6.000 soci. Questo permette a lui ed a un gruppo di altri cinefili di gestire professionalmente il cinema del circolo e anche di costituire una cooperativa di distribuzione, la Lab80 Film. \u00c8 la Lab80 a portare in Italia i film di Wenders e Fassbinder, nonch\u00e9 \"L'uomo di marmo\" di Andrzej Wajda. Altra operazione coronata da successo \u00e8 il recupero dei primissimi film, prodotti in Spagna, di Marco Ferreri, \"El pisito\" e \"El cochecito\".\nNella sua funzione di responsabile delle acquisizioni, Ferrario gira per i festival cinematografici di tutto il mondo, stringendo rapporti di lavoro e amicizie personali soprattutto con l\u2019ambiente del cinema indipendente americano. Questo lo conduce, una volta lasciata la Lab80 Film, ad assumere il ruolo di agente di molti autori americani. \u00c8 lui, infatti, che combina la vendita italiana dei film di John Sayles, di \"Stranger than Paradise\" di Jim Jarmusch, di \"Koyaanisqatsi\" di Godfrey Reggio e molti altri. Nel frattempo continua a scrivere come critico su riviste specializzate. Del 1982 \u00e8 una monografia, molto apprezzata, su Rainer Werner Fassbinder (Il Castoro). Qualche anno dopo decide di esordire nella regia. Il complesso della sua multiforme attivit\u00e0 fino a oggi lo rende un personaggio a s\u00e9 stante nel panorama del cinema italiano degli ultimi trenta anni: sempre indipendente, fortemente innovatore, mai simile a se stesso \u2013 con un piede nella ricerca pi\u00f9 radicale e l\u2019altro nel mercato commerciale.\nFilm.\nNel 1987 gira il primo cortometraggio, \"Non date da mangiare agli animali\", con protagonisti il futuro premio Oscar Chris Cooper e Mariella Valentini. Due anni dopo, al festival di San Sebastian, viene presentato il suo primo lungometraggio, \"La fine della notte\", con Dario Parisini e Claudio Bigagli, ispirato ad un fatto di cronaca nera. \u00c8 chiaro fin dal primo film che lo stile di Ferrario ha poco a che fare con la tradizione italiana, mostrando invece una fortissima influenza del cinema americano. \"La fine della notte\" vince il premio Casa Rossa come \u201cmiglior film indipendente italiano\u201d dell\u2019anno. Dopo una serie di progetti non realizzati, bisogna aspettare il 1994 per il secondo film, \"Anime fiammeggianti\".\nIl film \u00e8 pi\u00f9 apprezzato all\u2019estero (\u00e8 invitato al Sundance) che in patria, ma viene notato dal produttore Gianfranco Piccioli che propone a Ferrario di dirigere l\u2019adattamento cinematografico di \"Tutti gi\u00f9 per terra\", il romanzo bestseller del torinese Giuseppe Culicchia. Il film, con un allora poco conosciuto Valerio Mastandrea nel ruolo del sardonico e disincantato protagonista, esce nel 1997 e consacra Ferrario come uno degli autori italiani pi\u00f9 liberi e sperimentali, ma capace anche di raggiungere il grande pubblico. \"Tutti gi\u00f9 per terra\" \u00e8 un ottimo successo sia al botteghino nazionale che nei festival internazionali. A Locarno, Mastandrea vince il Pardo come miglior attore. Dell\u2019anno successivo \u00e8 \"Figli di Annibale\", con Diego Abatantuono e Silvio Orlando, un film che, nelle intenzioni dell\u2019autore, \u201ccerca di far convivere commedia popolare e linguaggio stilistico d\u2019autore\u201d.\nNel 1999 esce \"Guardami\", presentato alla Mostra del Cinema di Venezia. \u00c8 un film molto atteso e molto radicale: ispirato liberamente alla vita della pornostar Moana Pozzi, mette in scena senza infingimenti la vita dei lavoratori del cinema \"hard core\", continuando una ricerca stilistica che porta a imprevedibili soluzioni di racconto e messa in scena. Il film crea scandalo e polemiche che portano Ferrario a decidere di allontanarsi dalla scena italiana. Un suo soggetto \u00e8 acquistato dalla Miramax e per un paio d\u2019anni l\u2019autore fa la spola tra Italia e USA per svilupparlo. Ma alla fine il film non entra in produzione e Ferrario torna in Italia. Nelle sue parole \u00e8 un periodo \u201cin cui quello che vorrei fare non interessa a nessuno, e quello che mi offrono non interessa a me\u201d. Ferrario decide cos\u00ec di fondare con Francesca Bocca, scenografa dei suoi film e compagna di vita, una sua compagnia di produzione: Rossofuoco.\nL\u2019esordio di Rossofuoco non potrebbe essere pi\u00f9 fortunato. \"Dopo mezzanotte\", realizzato con un budget ridottissimo, \u00e8 il film di maggiore successo al festival di Berlino del 2004. Presentato nel Forum, vince il premio Caligari, il premio FIPRESCI e quello del pubblico. Viene venduto in pi\u00f9 di 100 territori e in Italia \u00e8 campione d\u2019incassi e riceve 10 nomination ai David di Donatello, vincendone uno. Subito dopo realizza una commedia con Luciana Littizzetto protagonista, \"Se devo essere sincera\" . La sua ricerca di un modo diverso di utilizzare questo genere lo porta a girare \"Tutta colpa di Giuda\" (2009). \u00c8 un film molto particolare: girato interamente nel carcere di Torino con detenuti e agenti veri, \u00e8 una specie di \"musical\" che affronta i paradossi della religione. All'uscita del film, Ferrario dichiara: \"sono un ateo convinto e sereno, ma bisogna avere fede per esserlo. Capisco il senso della religione come risposta alle grandi domande della vita, anche se penso che sia assurdo che qualcuno si alzi la mattina e si metta a parlare in nome di Dio, Per\u00f2 credo ai miti e il Cristianesimo \u00e8 mito fondante della nostra cultura. Protagonista di \"Tutta colpa di Giuda\" \u00e8 Kasia Smutniak. Seppur lodato dalla critica, il film \u00e8 un insuccesso. Come lo \u00e8 \"La luna su Torino\" (2014), un'altra commedia agrodolce sul disorientamento esistenziale della modernit\u00e0. D\u2019altra parte, Ferrario in questi ultimi anni si dedica sempre di pi\u00f9 ai documentari e ad altre attivit\u00e0.\nDocumentari.\nParallelamente ai film a soggetto, Ferrario ha sempre realizzato documentari. Infatti ha spesso dichiarato che non vede differenza tra i due tipi di cinema, e che \u201cla fiction ha sempre una parte di documentario, e il documentario una parte di messa in scena\u201d. Fin dall\u2019inizio l\u2019idea di documentario del regista \u00e8 molto particolare: \"Lontano da Roma\" (1992) \u00e8 un reportage spiazzante sugli albori della Lega Lombarda di Umberto Bossi. Memorabile il montaggio finale di un Primo Maggio della Lega narrato solo con musica e immagini. Del 1994 \u00e8 \"American Supermarket\", un programma tv in sei puntate andato in onda su Italia 1, costruito tutto con materiale di repertorio degli anni Quaranta e Cinquanta: il programma viene venduto in tutto il mondo. \"American Supermarket\" segna l\u2019inizio del modo tutto personale che Ferrario ha di trattare il materiale d\u2019archivio, dandogli una dimensione inaspettata, lontanissima dal didascalismo.\nCome accade in \"Loro\" (1997), realizzato per la RAI, un vero e proprio \u201csabotaggio linguistico\u201d del normale uso del repertorio. Della seconda met\u00e0 degli anni \u201990 \u00e8 una trilogia sulla Resistenza. Iniziata con \"Materiale resistente\" (1995, co-regia con Guido Chiesa), proseguita con \"Partigiani\" (1996, con altri quattro registi) e conclusa con \"Comunisti\" (1998). In questi film Ferrario sviluppa un senso problematico dell\u2019antifascismo, ribadendone per\u00f2 i valori fondanti. Nel filone \u201cpolitico\u201d si pu\u00f2 iscrivere anche \"Le strade di Genova\" che Ferrario per\u00f2 rifiuta di definire \u201cdocumentario\u201d, ma solo \u201cdocumento\u201d. Si tratta di un\u2019inchiesta dettagliata, realizzata in tempi strettissimi, sui fatti del G8 di Genova del 2001. Il lavoro fu anche utilizzato dalla Commissione Conoscitiva del Senato. Un altro filone essenziale del documentarismo di Ferrario \u00e8 quello che si potrebbe definire dei \u201cfilm di viaggio\u201d. \"Sul quarantacinquesimo parallelo\" (1997) si svolge tra la Pianura Padana e la Mongolia, incrociando un viaggio dell\u2019autore con un altro dei CSI - Consorzio Suonatori Indipendenti, il gruppo rock con cui Ferrario ha lavorato moltissimo nella seconda met\u00e0 dei \u201990, e i cui concerti nella Mostar del dopoguerra bosniaco sono al centro del documentario-performance \"Linea di confine\" (2000). \n\"Mondonuovo\" (2003) accompagna invece lo scrittore Gianni Celati alla ricerca delle tracce della sua famiglia nel ferrarese. In entrambi, la chiave della narrazione \u00e8 una sorta di ironico straniamento. Qualcosa del genere avviene anche in \"La strada di Levi\" (2007), film pluripremiato e di notevole successo sia in Italia che all\u2019estero. Nel film Ferrario e Marco Belpoliti, soggettista e curatore delle opere di Primo Levi, si mettono in viaggio da Auschwitz a Torino per ripercorrere l\u2019itinerario narrato dallo scrittore in \"La tregua\". Il cortocircuito tra passato e presente produce un film di grande forza visiva ed emotiva. Negli ultimi anni Ferrario ha girato una trilogia sulla storia italiana, con la collaborazione di Giorgio Mastrorocco come sceneggiatore.\nLa prima parte \u00e8 \"Piazza Garibaldi\" (2011), sulle tracce della spedizione dei Mille nell\u2019Italia del Centocinquantenario dell\u2019Unit\u00e0: un sopralluogo a tratti sentimentale, ironico, drammatico sullo stato della nazione. Del 2014 \u00e8 \"La zuppa del demonio\", tutto costruito con materiali d\u2019archivio provenienti da film industriali dal 1912 al 1974. Una controstoria sull\u2019epica dell\u2019industrialismo, ma anche l\u2019amara constatazione, oggi, della perdita del senso dell\u2019utopia. Del 2017, infine, \"Cento Anni\": un film-saggio \u201csulle Caporetto italiane\u201d, che cerca di analizzare in che modo le sconfitte influenzano la storia del Paese. Del 2015 \u00e8 \"Accademia Carrara - il museo riscoperto\", dedicato alla riapertura della pinacoteca bergamasca: in realt\u00e0, una riflessione visiva sul senso dell\u2019arte. Dell\u2019anno dopo \"SEXXX\", ispirato alla coreografia di Matteo Levaggi, film indefinibile nel genere, che mescola danza, fiction, documentario: una sorprendente ricognizione sulla messa in scena del corpo nudo. Un posto particolare nella sua filmografia occupano infine i lavori con Marco Paolini, a met\u00e0 tra cinema e teatro filmato: \"I-Tigi a Gibellina\" (2002) e la serie \"Teatro Civico\" (2005) per RaiTre.\nEditoria.\nFerrario \u00e8 anche romanziere, seppur in modo sporadico. \"Dissolvenza al nero\" (Longanesi, 1994) \u00e8 un \"noir\" a sfondo storico, incentrato sulla figura di Orson Welles durante il suo soggiorno italiano del 1947. Il libro vinse il premio Hemingway del 1995 ed \u00e8 stato tradotto in molte lingue. Ne \u00e8 stato tratto un film di produzione internazionale, \"Fade to Black\" (2006), diretto da Oliver Parker ed interpretato da Danny Huston, Paz Vega, Christopher Walken e Diego Luna. Di sedici anni pi\u00f9 tardi \u00e8 il suo secondo romanzo, \"Sangue mio\" (Feltrinelli, 2010) Premio Bergamo, anche questo tradotto. Ha pubblicato anche racconti su riviste e in antologie. Oltre alla gi\u00e0 citata monografia su Fassbinder, Ferrario ha firmato alcuni volumi legati alla sua attivit\u00e0 di regista: \"Materiali resistenti\" (1995), \"Guardami. Storie dal porno\" (Il Manifesto Libri, 1999), \"I l cinema \u00e8 un\u2019invenzione senza futuro\" (Voir Trade, 2005), \"La strada di Levi\" (Marsilio, 2007). Da qualche anno \u00e8 collaboratore fisso di \"La Lettura\", il supplemento culturale del \"Corriere della Sera\". Nel 2018 ha pubblicato \"Scherma Schermo. Il regista dietro la maschera\", un saggio sul rapporto tra cinema e scherma, altra sua grande passione.\nAltre attivit\u00e0.\nNel 2005 Ferrario ha realizzato una mostra fotografica a partire dalla sua attivit\u00e0 di volontario nelle carceri di Milano e Torino: \"Foto da galera\", presentata per la prima volta al Museo di Fotografia Contemporanea di Milano. Catalogo (con testi di Ferrario e di John Berger) di Mazzotta Editore, (2005). Del 2015 \u00e8 il suo esordio nel mondo dell\u2019arte, con una installazione al Padiglione Italia della Biennale di Venezia, incentrata su un\u2019intervista a Umberto Eco sul tema della memoria. Del 2017 \u00e8 \"Reverse Angle\", una grande videoinstallazione alle OGR di Torino."}
{"id": "479871", "revid": "1529788", "url": "https://it.wikipedia.org/wiki?curid=479871", "title": "Le Stelle", "text": "Le Stelle \u00e8 stata una rivista italiana di cultura astronomica, edita da Gruppo B Editore.\n\"Le Stelle\", il cui titolo per esteso \"e quindi uscimmo a riveder le stelle\" \u00e8 tratto dal celebre ultimo verso dell'Inferno di Dante, aveva cadenza mensile.\nLa rivista, la cui prima uscita risale al novembre 2002, \u00e8 nata su iniziativa della pi\u00f9 famosa astronoma italiana, Margherita Hack, e di Corrado Lamberti (che hanno svolto per circa cinque anni e mezzo il ruolo di direttori) poco dopo le dimissioni da parte di entrambi, e non senza qualche strascico polemico, da un'altra rivista, L'Astronomia, per divergenze di carattere editoriale.\nSu \"le Stelle\" si trovavano, oltre all'editoriale, rubriche dedicate alle ultime notizie in campo astronomico, alle novit\u00e0 tecnologiche in materia di telescopi, binocoli e accessori.\nOspitava una serie di articoli di vari studiosi che trattavano in maniera divulgativa materie che vanno dall'astrofisica, alla cosmologia, alla planetologia, all'esobiologia, comprese informazioni sulle missioni spaziali in programma, articoli di storia dell'astronomia e talvolta di archeoastronomia. Erano presenti anche pagine dedicate agli astrofili.\nDopo l'acquisizione della maggioranza di Gruppo B Editore da parte della casa editrice BFC Space di Milano, la testata \u00e8 stata unita insieme alla rivista \"Nuovo Orione\" nel nuovo magazine mensile \"COSMO\", il cui primo numero \u00e8 uscito a novembre 2019."}
{"id": "479874", "revid": "834", "url": "https://it.wikipedia.org/wiki?curid=479874", "title": "NGC 6626", "text": ""}
{"id": "479875", "revid": "547992", "url": "https://it.wikipedia.org/wiki?curid=479875", "title": "Vagina dentata", "text": "La locuzione latina vagina dentata deve la sua fama nel mondo occidentale in primo luogo a Sigmund Freud, che la trovava particolarmente corrispondente alle sue teorie sull'ansia da castrazione. Freud diede questo nome al fenomeno, ispirato da varie leggende riguardanti donne con vagine che contenevano denti o altre armi, con le quali erano in grado di uccidere o evirare il partner.\nQueste immagini appaiono frequentemente in miti provenienti da zone anche molto distanti fra loro, come la costa nord-occidentale del Nord America e l'Asia sud-orientale, dove le leggende riguardanti la rimozione dei genitali sono molto diffuse. Le Sheela na Gig, immagini femminili provenienti dall'Irlanda e dalla Gran Bretagna, sono da vedersi come un'immagine del sesso femminile vorace e minaccioso anche se sprovvisto di denti. \nLe vere vagine dentate.\nIn realt\u00e0 non possono esistere formazioni simili a denti all'interno della vagina. Le cisti dermoide sono particolari formazioni, composte da cellule (queste cellule sono formate dagli strati superficiali della pelle dell'embrione) che diventeranno capelli, denti, ossa; quando si localizzano in una zona del corpo non corretta formano delle cisti contenenti appunto capelli, abbozzi di ossa, denti e grasso. Esse per\u00f2 non hanno quasi mai localizzazione vaginale (spesso si trovano vicino all'ovaio, quindi all'interno dell'addome) la sede \u00e8 la vagina, si parla appunto di cisti, quindi le eventuali formazioni dentarie sono racchiuse dall'involucro della cisti stessa. La vagina dentata \u00e8 quindi un mito assoluto.\nVagina dentata in letteratura e nella cultura di massa.\nDi seguito un elenco di riferimenti a questa leggenda in varie forme espressive."}
{"id": "479884", "revid": "123018206", "url": "https://it.wikipedia.org/wiki?curid=479884", "title": "Mary Poppins (musical)", "text": "Il musical Mary Poppins nasce dall'unione tra la serie di romanzi su Mary Poppins di Pamela Lyndon Travers e l'omonimo film firmato Disney.\nLe musiche e testi sono di Richard M. Sherman e Robert B. Sherman (dal film omonimo), con nuove musiche e testi di George Stiles e Anthony Drewe, e libretto di Julian Fellowes.\nDopo quarant'anni dalla riduzione cinematografica del libro, Mary Poppins debutta al Prince Edward Theatre di Londra. Lo spettacolo \u00e8 prodotto dalla Disney e da Cameron Mackintosh. Ha esordito il 15 dicembre 2004, e ha vinto due Laurence Olivier Awards, quello come migliore attrice protagonista di musical (Laura Michelle Kelly) e quello per migliore coreografia. La medesima produzione debutta a Broadway il 16 novembre 2006, viene nominata per 7 Tony Awards, vincendo quello per la migliore scenografia.\nLa storia, rispetto all'edizione cinematografica in cui Mary Poppins \u00e8 interpretata da Julie Andrews, ha subito alcune modifiche.\nDal 13 febbraio 2018 il musical arriva anche in Italia, al Teatro Nazionale di Milano, con il titolo di \"Mary Poppins il Musical\", programmato da febbraio a maggio 2018 e da ottobre a dicembre 2018, poi ripreso al Teatro Sistina di Roma da ottobre 2019 a gennaio 2020: la parte di Mary Poppins \u00e8 affidata all'attrice e cantante forlivese Giulia Fabbri, la regia \u00e8 di Federico Bellone.\nTrama.\nLa famiglia Banks \u00e8 composta da quattro persone: un padre severo che pensa soltanto alla banca, una madre che non si sente realizzata e due figli disobbedienti che desiderano solo le attenzioni di entrambi i genitori. Jane e Michael (i figli), dopo aver fatto scappare l'ennesima tata, scrivono una letterina e la espongono ai genitori. Questa poi verr\u00e0 strappata e lanciata nel camino, volando via. Intanto a Londra cambia il vento che comincia a soffiare da Est.\nArriva Mary Poppins, con la letterina dei due piccoli Banks in mano, ricomposta, e questo comporta lo stupore del padre. La tata inizia immediatamente il suo lavoro ed espone ai bambini il progetto che ha approntato per loro: farli diventare perfetti sotto ogni aspetto, proprio come lei. I bambini per\u00f2 sono indisciplinati e nonostante Mary Poppins compia dei prodigi strepitosi portandoli in luoghi fantastici in cui le statue cantano e danzano, o faccia incontrare loro la donna pi\u00f9 vecchia del mondo (che rivela di aver conosciuto il loro padre quando era piccolo e sensibile), o insegni ad essere caritatevoli col prossimo donando due penny ad una vecchietta, i due ragazzi non sembrano aver recepito alcun insegnamento. Mary Poppins capisce che \u00e8 meglio andare via per il momento e chiede a Bert di seguirli mentre lei \u00e8 assente.\nMa sfortunatamente a casa Banks giunge la signora Andrews, la vecchia e crudele tata del signor Banks. I bambini sono terrorizzati per i modi crudeli della nuova tata che li punisce continuamente poich\u00e9 crede che solo con il terrore i due possano crescere temprati. E se per Mary Poppins i problemi vanno via con un poco di zucchero, per Mrs. Andrews un cucchiaio di zolfo e melassa sono la soluzione a tutti i mali. Un giorno Michael, essendo fuggito, incontra Bert che gli offre un aquilone. Il vento improvvisamente cambia e l'aquilone sembra essersi impigliato in qualcosa. Quel qualcosa \u00e8 Mary Poppins.\nLa tata trova un'atmosfera diversa in casa e i due bambini le chiedono di salvarli. Mary Poppins capisce che Jane e Michael sono cambiati e che adesso l'ascolteranno. Poi con la magia riesce ad allontanare la crudele signora Andrews. Il signor Banks \u00e8 in crisi perch\u00e9 \u00e8 stato allontanato dalla banca. Attribuisce la colpa a Mary Poppins, poi per\u00f2 capisce durante la discussione con lo spazzacamino Bert che in realt\u00e0 la sua vita era uno sfacelo a causa sua. Bert suggerisce che l'unico bene che gli rimane sono i piccoli da amare.\nMary Poppins riesce a risolvere tutti i problemi: far\u00e0 riassumere il padre e dar\u00e0 sicurezza alla signora Banks. \"L'unico modo per risolvere tutto \u00e8 la speranza\" dice Mary Poppins. Ma il vento cambia e soffia dritto da Nord Ovest. Quando il lavoro \u00e8 terminato, Mary Poppins sente di essersi affezionata ai bambini, ma \u00e8 tempo di ripartire. Solleva verso l'alto l'ombrello e il vento la porta via dalla famiglia Banks.\nI quattro componenti della famiglia adesso guardano alla finestra, tutti insieme, una nuova stella."}
{"id": "479886", "revid": "64833", "url": "https://it.wikipedia.org/wiki?curid=479886", "title": "Mary Poppins il musical", "text": ""}
{"id": "479887", "revid": "466539", "url": "https://it.wikipedia.org/wiki?curid=479887", "title": "Sinferopoli", "text": "Sinfer\u00f2poli (; ; in tataro di Crimea: \"Aqmescit\"), anche attestata come Simfer\u00f2poli o Simfer\u00f2pol' (traslitterazione letterale), \u00e8 una citt\u00e0 della penisola della Crimea, capitale della Repubblica di Crimea, situata sulla riva del fiume Salgir. Nel 2012 ospitava una popolazione di circa 335\u00a0000 abitanti. Il centro abitato \u00e8 lambito a nord dal 45\u00ba Parallelo, la linea equidistante fra il Polo nord e l'Equatore.\nStoria.\nSul luogo della citt\u00e0 odierna di Sinferopoli, sorgeva nel II secolo a.C. la capitale scita di \"Neapolis\", fondata dal re Scilurus, in greco \u03a3\u03ba\u03b9\u03bb\u03bf\u03cd\u03c1\u03bf\u03c2 o \u03a3\u03ba\u03af\u03bb\u03bf\u03c5\u03c1\u03bf\u03c2. Il nome della citt\u00e0 nella lingua degli sciti non viene registrato dagli storici, conosciuta invece sotto il nome greco di \u00abNeapolis Scythica\u00bb, che invece esisteva ancora ai tempi del Regno del Bosforo Cimmerio (\"Regnum Bospori\"), dipendente da Roma. Nel corso del III secolo d.C. fu distrutta dai Goti.\nLa citt\u00e0 fu quindi successivamente rifondata dai tatari di Crimea nel XVI secolo con il nome di \"Aqmescit\" (moschea bianca) presso le rovine dell'antico centro scita di \"Neapolis\". Nel 1784, in seguito alla conquista della Crimea da parte di Caterina II di Russia, fu ribattezzata Simferopol' (dall'antico nome greco di \u03a3\u03c5\u03bc\u03c6\u03b5\u03c1\u03cc\u03c0\u03bf\u03bb\u03b9\u03c2, traslitterato in caratteri latini \"Symferopolis\", che tradotto letteralmente significa \"citt\u00e0 del bene comune\") assumendo il ruolo di centro amministrativo e di potere, fu infatti il capoluogo della Gubernija della Tauride.\nFu scenario di vari conflitti, quali la guerra di Crimea (1854-1856), la guerra civile russa e soprattutto la seconda guerra mondiale, quando, essendo stata occupata a lungo dai tedeschi (1941\u20131944), sub\u00ec devastazioni e decimazione degli abitanti. Nel 1954 la citt\u00e0, col resto della Crimea pass\u00f2 dalla Repubblica Socialista Federativa Sovietica Russa alla Repubblica Socialista Sovietica Ucraina, restando comunque nell'ambito dell'Unione delle Repubbliche Socialiste Sovietiche, che costituivano l'URSS. Con lo scioglimento di quest'ultima, avvenuto nel 1991, l'Ucraina divenne indipendente e per placare le mire secessioniste della Crimea, autoproclamatasi indipendente nel 1992, le assecond\u00f2 parzialmente con la costituzione della Repubblica autonoma di Crimea, con capitale Sinferopoli, comunque ancorata al governo di Kiev.\nL'11 marzo 2014 la Repubblica autonoma di Crimea si proclama indipendente dall'Ucraina. Il 18 marzo 2014 Sinferopoli diviene capitale del circondario federale della Crimea all'interno della Federazione Russa fino alla soppressione di tale distretto il 28 luglio 2016. La citt\u00e0 come l'intera penisola di Crimea \u00e8 tuttavia ancora \"de jure\" territorio ucraino.\nMonumenti e luoghi d'interesse.\nLa vecchia citt\u00e0 tatara conserva il fascino del borgo antico, con le sue caratteristiche vie strette sulle quali svetta la moschea Kebir-Jami, costruita nel XVI secolo, ed altri manufatti coevi.\nSociet\u00e0.\nEvoluzione demografica.\nLa citt\u00e0 ha avuto una crescita demografica consistente nel XIX e XX secolo, mostrata dal primo rilevamento della popolazione risalente al 1839, quando era pressoch\u00e9 un villaggio, poich\u00e9 si contavano appena abitanti, fino al 1989, anno del maggior numero di residenti, per decescere lentamente ma costantemente sino ad oggi. \nEtnie e minoranze straniere.\nDati demografici, etnici, pi\u00f9 che linguistici, desunti dal censimento della popolazione della citt\u00e0 relativo all'anno 2001:\nEconomia.\n\u00c8 un centro agricolo-commerciale che contava, alla fine del 2004, oltre abitanti, prevalentemente di etnia russa. Sede di universit\u00e0 e vari istituti culturali nella parte moderna.\nSono diffuse le coltivazioni di ortaggi e frutta; presenti industrie alimentari, manifatturiere e meccaniche.\nInfrastrutture e trasporti.\nI turisti giungono numerosi in estate utilizzando l'aeroporto cittadino, l'Aeroporto Internazionale di Sinferopoli, il quale collega la citt\u00e0 tramite rotte nazionali ed internazionali, o la ferrovia attraverso la Stazione di Sinferopoli. Grandi strade assicurano il collegamento con la costa del mar Nero e con altre localit\u00e0 della penisola.\nIn citt\u00e0 il trasporto pubblico \u00e8 esercitato con filobus della Krymtrolleybus, di derivazione ceca (\u0160koda); alcuni modelli, come quello raffigurato, superano i 40 anni di attivit\u00e0.\nLa filovia Sinferopoli-Alu\u0161ta-Jalta, gestita come linea 52, raggiungendo la costa del mar Nero dopo aver percorso circa 86\u00a0km, \u00e8 ritenuta la pi\u00f9 lunga del mondo.\nSport.\nCalcio.\nLa squadra principale della citt\u00e0 \u00e8 il Tavrija Simferopol'."}
{"id": "479890", "revid": "599013", "url": "https://it.wikipedia.org/wiki?curid=479890", "title": "Agust\u00edn Delgado", "text": "Carriera.\nClub.\nNato nella provincia dell'Imbabura, ha militato nel campionato ecuadoriano, in quello messicano e in quello inglese.\nEsordisce nel campionato ecuadoriano con l'ESPOLI nel 1991. Nel 1993 passa al pi\u00f9 quotato Barcelona Guayaquil. Nel 1995 si trasferisce all'El Nacional, per poi tornare nel 1997 al Barcelona. Notato dal Cruz Azul, si trasferisce in Messico e, dopo pochi mesi, passa al Necaxa, dove resta poco pi\u00f9 di 2 stagioni e mezzo. Disputa degli ottimi campionati, attirando su di s\u00e9 le attenzioni del , che lo ingaggia nel 2001. In Inghilterra, per\u00f2, non gioca quasi mai. Rifiuta di imparare l'inglese e insistendo a giocare con la Nazionale ecuadoregna da infortunato, peggiora il suo infortunio: totalizza 15 presenze e 2 gol in 3 anni. Pochi anni dopo, il Daily Mail lo piazza al trentanovesimo posto nella classifica dei 50 attaccanti pi\u00f9 scarsi della Premier League.\nNel marzo 2004 torna in Ecuador, all'Aucas. Nel 2005 si trasferisce ai messicani dell'UNAM Pumas. Nel 2005 torna al suo vecchio club, il Barcelona, per diventare la stagione successiva una delle colonne del forte LDU Quito. Gioca la stagione 2009 all'Emelec. Nel 2010 si trasferisce al Valle del Chota.\nNazionale.\nHa debuttato nella Nazionale ecuadoriana il 17 agosto 1994 contro il . Ha partecipato ai Mondiali del 2002 e del 2006.\nIl suo nome \u00e8 legato anche alla storica vittoria ecuadoriana contro il il 28 marzo 2001 nelle qualificazioni al campionato del mondo 2002.\nHa segnato il secondo gol dell'Ecuador ai Mondiali 2006 contro la , ripetendosi nella partita contro la , vinta per 3-0 e decisiva per una storica qualificazione della Nazionale agli ottavi di finale del Mondiale.\nDetiene il record dei gol segnati in Nazionale: 31."}
{"id": "479891", "revid": "287204", "url": "https://it.wikipedia.org/wiki?curid=479891", "title": "Agustin Delgado", "text": ""}
{"id": "479892", "revid": "20908", "url": "https://it.wikipedia.org/wiki?curid=479892", "title": "Rapcital", "text": ""}
{"id": "479893", "revid": "767487", "url": "https://it.wikipedia.org/wiki?curid=479893", "title": "Jean Baptiste Charles Bouvet de Lozier", "text": "Biografia.\nRimase orfano all'et\u00e0 di 7 anni, fu inviato a Saint-Malo per studiare tecniche di navigazione. Nel 1731 divenne tenente della Compagnia francese delle Indie Orientali, riusc\u00ec a convincere la compagnia a fornirgli due navi (\"Aigle\" e \"Marie\") per intraprendere in viaggio nell'Atlantico meridionale.\nIl 1\u00ba gennaio 1739 scopr\u00ec l'isola che venne in seguito chiamata Isola Bouvet (\"Bouvet\u00f8ya\"), dovette per\u00f2 interrompere la spedizione a causa delle malattie diffusesi a bordo, torn\u00f2 quindi verso il Capo di Buona Speranza e in Francia.\nDieci anni dopo la spedizione fu nominato governatore delle isole Mascarene per due mandati, dal 1750 al 1752 e dal 1757 al 1763."}
{"id": "479894", "revid": "33751", "url": "https://it.wikipedia.org/wiki?curid=479894", "title": "Silenzio stampa", "text": "Il silenzio stampa \u00e8 un'iniziativa per mezzo della quale non vengono diffuse notizie o concesse interviste agli organi di informazione su eventi di interesse pubblico.\nCause e definizione.\nL'imposizione del silenzio stampa pu\u00f2 essere dovuta a ragioni di tutela della privacy, mentre la violazione dello stesso \u00e8 generalmente sanzionata.\nNello sport.\nIn ambito sportivo \u2014 dove il silenzio stampa pu\u00f2 riguardare un'intera squadra oppure singoli atleti \u2014 la prima applicazione si \u00e8 avuta nel calcio, a partire dagli anni '80. Il ricorso ad esso \u00e8 genericamente riconducibile ad una forma di protesta verso le critiche, ma pu\u00f2 altres\u00ec rappresentare un espediente per mantenere la concentrazione in vista di eventi importanti. La pi\u00f9 nota circostanza in cui si \u00e8 registrato un silenzio stampa avvenne nel 1982, quando la Nazionale italiana, reduce da una stentata prima fase ai campionato mondiale di calcio, poi vinto dagli \"azzurri\", deleg\u00f2 al capitano Dino Zoff i rapporti con gli organi d'informazione.\nA livello continentale, l'UEFA punisce il silenzio stampa con ammende economiche."}
{"id": "479901", "revid": "1776051", "url": "https://it.wikipedia.org/wiki?curid=479901", "title": "Les Hauts-Geneveys", "text": "Les Hauts-Geneveys (toponimo francese) \u00e8 una frazione di 921 abitanti del comune svizzero di Val-de-Ruz, nel distretto di Val-de-Ruz (Canton Neuch\u00e2tel).\nStoria.\nFino al 31 dicembre 2012 \u00e8 stato un comune autonomo che si estendeva per 7,95\u00a0km\u00b2; il 1\u00ba gennaio 2013 \u00e8 stato accorpato agli altri comuni soppressi di Boudevilliers, Cernier, Ch\u00e9zard-Saint-Martin, Coffrane, Dombresson, Engollon, Fenin-Vilars-Saules, Fontainemelon, Fontaines, Le P\u00e2quier, Les Geneveys-sur-Coffrane, Montmollin, Savagnier e Villiers per formare il nuovo comune di Val-de-Ruz."}
{"id": "479905", "revid": "287204", "url": "https://it.wikipedia.org/wiki?curid=479905", "title": "Les Hauts", "text": ""}
{"id": "479910", "revid": "287204", "url": "https://it.wikipedia.org/wiki?curid=479910", "title": "Iban Mayo", "text": "Carriera.\nCorridore professionista a partire dal 2000, Iban Mayo ha militato fino al 2006 nella squadra spagnola dell'Euskaltel-Euskadi. Senz'altro la sua vittoria pi\u00f9 importante e prestigiosa \u00e8 la tappa dell'Alpe d'Huez al Tour de France 2003, nella quale stacca Lance Armstrong di pi\u00f9 di due minuti. Alla fine del Tour si piazza al sesto posto della classifica generale, dietro il suo compagno di squadra Haimar Zubeldia. Nel 2004 si aggiudica il Crit\u00e9rium du Dauphin\u00e9 Lib\u00e9r\u00e9. Atteso protagonista al Tour de France, delude per\u00f2 le aspettative e, complice una caduta nelle prime tappe, si ritira. Nel 2005 non ottiene vittorie e conclude il Tour de France sessantesimo.\nNel 2006 torna finalmente a vincere. Si aggiudica una tappa e la classifica generale alla Vuelta a Burgos, oltre alla sesta frazione del Crit\u00e9rium du Dauphin\u00e9 Lib\u00e9r\u00e9. Al Tour de France va in crisi durante la prima tappa alpina, accumula venti minuti di distacco e l'indomani si ritira. Nel mese di agosto, per\u00f2, si rende ancora protagonista. Prima, con una bella fuga alla Cl\u00e1sica San Sebasti\u00e1n, un tentativo nato sulle rampe dell'Alto de Jaizkibel; il giorno successivo, cogliendo la vittoria alla Subida a Urkiola. Prende poi parte alla Vuelta a Espa\u00f1a, ma ancora una volta \u00e8 vittima dell'incostanza del suo rendimento: come miglior risultato coglie un 11\u00ba posto nella 7\u00aa frazione e termina la corsa al 35\u00ba posto.\nNel 2007 decide di cambiare squadra, passando alla spagnola Saunier Duval-Prodir. Ritrova una certa continuit\u00e0 di rendimento, vincendo, al termine di una lunga fuga, la 19\u00aa tappa del 90\u00ba Giro d'Italia a Terme di Comano. In gara anche al Tour de France 2007, ottiene un sedicesimo posto finale. Un controllo antidoping svolto a Ch\u00e2tenay-Malabry durante il giorno di riposo del 24 luglio, per\u00f2, evidenzia presto la sua positivit\u00e0 all'EPO, spingendo la Saunier Duval a sospenderlo. Nelle controanalisi svolte a Gand non viene trovato nulla di irregolare, mentre in dicembre ulteriori controanalisi per conto dell'Unione Ciclistica Internazionale confermano nuovamente la positivit\u00e0. La Federazione spagnola decide per\u00f2 di non punire il corridore, opponendosi alla decisione dell'UCI: la controversia viene risolta nell'agosto 2008 presso il Tribunale Arbitrale dello Sport di Losanna, che sancisce una squalifica di due anni a partire dal 31 luglio 2007.\nIban Mayo ha annunciato il proprio ritiro nell'agosto 2008."}
{"id": "479911", "revid": "1318658", "url": "https://it.wikipedia.org/wiki?curid=479911", "title": "Centro storico di Genova", "text": "Il centro storico di Genova \u00e8 il nucleo della citt\u00e0 vecchia organizzato nel dedalo di vicoli (caruggi) di origine medievale che si sviluppa - da est ad ovest - dalla collina di Carignano alla stazione FS di Genova Piazza Principe, a ridosso di quello che era il Palazzo del Principe, residenza dell'ammiraglio Andrea Doria. Urbanisticamente la zona fa parte del Municipio I Centro-Est.\n\u00c8 da notare comunque che l'attuale territorio comunale nasce dalla fusione, avvenuta a pi\u00f9 riprese a partire dalla seconda met\u00e0 del XIX secolo, della Genova storica con i comuni e le cittadine adiacenti (ora quartieri), alcuni dei quali dotati di propri centri storici pi\u00f9 o meno antichi e urbanisticanente rivoluzionati negli anni.\nLe grandi operazioni urbanistiche portate avanti dalla prima met\u00e0 del XIX secolo fino ad oltre la met\u00e0 del XX (difficilmente replicabili oggi, dato il maggior interesse alla tutela dei quartieri storici da parte della pubblica amministrazione), unite ai danni avvenuti durante la seconda guerra mondiale (molti degli edifici antichi sono andati distrutti durante i bombardamenti alleati), hanno in parte stravolto il tessuto originario del centro storico. Poco meno di un quarto degli edifici (23,5%) risale al dopoguerra o ad anni successivi.\nStoria e caratteristiche.\nLa storia del nucleo storico del capoluogo ligure \u00e8 legata totalmente alla storia cittadina, dagli albori della costruzione delle prime abitazioni dei Liguri sulla collina di Castello, al periodo romano, lungo gli anni della Repubblica marinara (dei quali tenne nota l'annalista Caffaro di Rustico da Caschifellone, conosciuto semplicemente come \"il Caffaro\"), fino alle battaglie patriottiche e insurrezionaliste della Giovine Italia e della Carboneria di Giuseppe Mazzini.\nLe prime ipotesi sulla storia di Genova antica, non legate alla mitologia o a versioni propagandistiche delle sue origini e del suo periodo pre-romano, risalgono al XVII secolo (esempio Odoardo Ganducio, \"Discorso sopra l'iscrittione, ouero epitafio ritrouato a Tortona in vn marmo, d' vn decurione antico genuese\", 1614), ma solo con i ritrovamenti avvenuti a partire dalla fine del XIX secolo e il successivo studio dei reperti si \u00e8 potuta avere una visione pi\u00f9 chiara (seppur in parte incompleta) del reale passato della citt\u00e0. Molte delle pubblicazioni che fino alla met\u00e0 del XIX secolo descrivevano della storia cittadina non si ponevano comunque il problema della localizzazione dei primi insediamenti o del periodo in cui questi fossero nati. Non sempre le ricostruzioni dei secoli passati si sono rivelate accurate alla luce delle nuove scoperte e sovente si \u00e8 verificato che contenevano errori, dovuti alla carenza di fonti archeologiche e/o al tentativo di individuare gli elementi della citt\u00e0 antica in base a quelli, pi\u00f9 moderni, della Genova visibile al tempo in cui venivano formulate queste ipotesi.\nL'abitudine di costruire sull'esistente (spesso riciclando materiali recuperati da costruzioni precedenti, anche provenienti da fuori Genova), le numerose modifiche e ampliamenti degli edifici e delle chiese preesistenti effettuate nei periodi di benessere economico e crescita della citt\u00e0, quando non le vere e proprie rivoluzioni urbanistiche causate dalla crescente necessit\u00e0 di migliorare la rete viaria cittadina, oltre alle distruzioni portate dai bombardamenti francesi nel XVII secolo, da quelli legati alla repressione da parte dei Savoia dei moti indipendentisti del 1849 e infine da quelli subiti per mano degli alleati nella seconda guerra mondiale, a cui sono seguite le relative ricostruzioni, hanno dato vita a una situazione edilizia molto eterogenea, con vie e piazza dove, nell'arco di poche decine di metri, possono trovarsi costruzioni separate tra di loro da secoli di storia. La maggior parte degli edifici antichi che compongono il centro storico risalgono al XII e XIII secolo, anche se sovente hanno subito modifiche successive.\nL'area del centro storico \u00e8 delimitata dagli spartiacque che lo dividono dalla Val Polcevera a Nord Ovest e dalla Val Bisagno a Nord Est. Geologicamente \u00e8 costituita da tre tipi di formazioni geologiche: i calcari marnosi del monte Antola (zona di Carignano e di Sarzano, oltre che l'area tra il Righi e Castelletto e la zona della Lanterna), risalenti al periodo del Cretacico superiore e del Paleocene; le argilloscisti della Val Polcevera (con alcuni affioramenti, soprattutto nella zona di Granarolo) che costituiscono la base del flysch della precedente formazione; marne di Piccapietra (zona di Portoria e parte dei sestieri della Maddalena e del Molo), risalenti al Pliocene\nNell'area erano presenti diversi torrenti e ruscelli, che nei secoli sono stati ricoperti e/o incanalati nel sistema fognario cittadino per ottenere nuove superfici edificabili. Alcuni termini della toponomastica cittadina fanno riferimento a questi corsi d'acqua, ad esempio nella \"via al Ponte Reale\" (che collega piazza Banchi a piazza Caricamento), dove il termine \"Reale\" non si riferirebbe al significato di regalit\u00e0, ma sarebbe una deformazione di \"ri\u00e0\" (rio, ovvero ruscello, in genovese), dal \"riale di Soziglia\" (ovvero \"rivo di Soziglia\") che scorreva in zona. Altro esempio sarebbe \"piazza Acquaverde\" (di fronte alla stazione ferroviaria di Piazza Principe), il cui nome deriverebbe dalla presenza di uno stagno ricco di alghe, da cui il colore verdastro, alimentato dal torrente Sant'Ugo (una leggenda vuole che sia stato proprio il santo a far sgorgare l'acqua che alimentava lo stagno).\nIl centro storico \u00e8 tradizionalmente suddiviso in sei zone dette \"sestieri\": (Pr\u00e8, Portoria, Molo, Maddalena, San Vincenzo, San Teodoro), con il mantenimento della traccia storica degli antichi rioni di quella che fu la capitale della Repubblica di Genova. Tale suddivisione esula da quella che vede organizzato il territorio comunale in oltre una decina di circoscrizioni (o municipi): i sei sestieri sono attualmente compresi nel territorio dei Municipi \"I Centro Est\" e \"II Centro Ovest\" (per il solo sestiere di San Teodoro).\nSuperficie.\nIn considerazione dell'estensione del nucleo originale di 1,13\u00a0km\u00b2 (ossia 113 ettari, la superficie dei quartieri di Pr\u00e8-Molo-Maddalena), viene citato come il centro storico antico maggiormente esteso d'Europa. In realt\u00e0 questa pu\u00f2 essere considerata una leggenda metropolitana, in quanto risulta meno esteso, ad esempio di Roma (1.430 ettari) e Napoli (quest'ultimo, con i suoi 1.700 ettari, il maggiore).\nL'elevata densit\u00e0 dei palazzi, soprattutto dopo l'enorme crescita edilizia iniziata con il XVIII secolo, ne fa comunque uno dei centri storici con la maggiore densit\u00e0 abitativa: nell'area pi\u00f9 antica (comprendente anche la zona portuale) vivono circa 23.000 abitanti, distribuiti in 2305 corpi edificati (valore al 1999) su una volumetria di circa 10 milioni di metri cubi. \nLa superficie del centro storico, a causa dell'orografia della zona, varia, anche notevolmente, a seconda dei criteri e del metodo impiegati per stimarla.\nNel Dizionario geografico storico-statistico-commerciale degli Stati di S. M. il Re di Sardegna Volume 7 (edito nel 1840) di Goffredo Casalis, viene stimata la superficie della citt\u00e0, utilizzando anche dati provenienti da \"Statistique de la ville de Genes\" di M. Cevasco pubblicato pochi anni prima, evidenziando come la sua conformazione, dotata numerosi cambi di altitudine del terreno, renda la superficie piana molto minore di quella effettiva:\nNel testo vengono poi riportati questi dati di superficie (in ettari) per i sei sestieri com'erano delimitati allora:\nIl comune di Genova, per le unit\u00e0 urbanistiche che riguardano i due municipi relativi al centro della citt\u00e0, fornisce questi valori di superficie (non tutte le unit\u00e0 urbanistiche elencate fanno parte di quello che viene identificato con il centro storico):\nLo sviluppo della prima Genova e gli insediamenti iniziali.\nCome scritto precedentemente, a causa della frequente e continua costruzione di nuovi edifici su quanto esisteva precedentemente e dopo i bombardamenti dell'ultimo conflitto mondiale, non sono presenti a vista resti romani o preromani. Negli ultimi due secoli i lavori di rimodellamento di alcune zone cittadine (per es. via XX Settembre e zone limitrofe tra il XVIII e il XIX secolo), oltre ai lavori di restauro e ampliamento di palazzi e strade, hanno portato pi\u00f9 volte alla luce numerose rovine e oggetti legati ai primi insediamenti cittadini o alla pi\u00f9 tarda epoca romana.\nDurante gli scavi per la realizzazione della metropolitana sono stati rinvenuti, nella zona adiacente alla stazione ferroviaria di Brignole, un muro a secco lungo 12\u00a0m con vicino resti di focolari e di un canale, la cui origine risalirebbe ad un periodo a cavallo tra il III e il II millennio a.C.. Questa costruzione dimostrerebbe la probabile presenza di piccoli insediamenti in zona fin dall'et\u00e0 del bronzo. Una frazione del muro \u00e8 stata poi ricostruita ed esposta nella stazione della metropolitana sorta in zona, insieme ad un altro ritrovamento, ovvero parte del sagrato dell'antica chiesa di Santa Maria degli Incrociati (nome dato agli ospitalieri Crociferi che avevano un ricovero e una chiesa in loco nel tardo medioevo).\nLa presenza del muro (ritenuto dopo gli studi il muro di contenimento di una strada) oltre aie i probabili resti di una palafitta ritrovati durante dei lavoti nella zona dell'attuale piazza della Vittoria (la cui datazione la farebbe risalire ad un periodo compreso tra il 4790 a.C. e il 4460 a.C.), hanno fatto supporre agli archeologi della Soprintendenza ai Beni archeologici della Liguria che nella vicina foce del torrente Bisagno fosse presente un porto fluviale, con alle spalle un insediamento.\nLe ricostruzioni effettuate dagli storici nella seconda met\u00e0 del XX secolo, precedenti a questi ritrovamenti, avevano identificato la prima zona portuale nell'area del \"porto antico\", a circa 1,5\u00a0km (in linea d'aria) in direzione Ovest/Nord-Ovest rispetto a questo possibile porto fluviale. In questa sede, nell'area del settecentesco \"portofranco\" (all'incirca l'attuale piazza Cavour), al tempo dei primi insediamenti spiaggia alla base della collina di Sarzano (successivamente denominata \"Mandraccio\"), sono stati ritrovati reperti distribuiti su diversi strati, i pi\u00f9 antichi dei quali datati (tramite alcuni resti lignei) tra il X e il IX secolo a.C., oltre a strati contenenti reperti (tra cui molte anfore) datati come appartenenti ai secoli tra il VI e il I secolo a.C. Nel gennaio 2013, durante i controlli archeologici effettuati lungo il vicino ponte Spinola nell'ambito i lavori inerenti all'espansione dell'Acquario di Genova con una nuova vasca per i delfini, sono stati rinvenuti alti resti di vasi e anfore, sia di epoca etrusca che romana, alcuni dei quali contenenti noccioli di frutta, legumi e semi. I reperti, recuperati a una profondit\u00e0 di circa 13 metri, si troverebbero ad alcune centinaia di metri da quella che si stima essere stata la linea di costa in epoca romana, facendo ipotizzare che la zona fosse impiegata come una sorta di discarica dalle navi.\nPer quello che riguarda i primi insediamenti maggiormente sviluppati, in epoca preromana, si ritiene che la collina di Sarzano (detta anche \"di Castello\" o \"Colle del Castello\", forse dal castello altomedievale presente in loco, poi divenuto il convento di San Silvestro), da cui si poteva controllare il sottostante tratto di mare, e la relativa spiaggia, siano stati tra i primi luoghi abitati del centro di Genova. Proprio per verificare la tesi che vedeva la collina di Sarzano come sede di insediamenti di epoca pre-romana (nello specifico un possibile muro di cinta) vennero realizzati nel 1939, ad opera di Luigi Bernab\u00f2 Brea, i primi scavi archeologici effettuati esplicitamente nell'area con scopo di ricerca: la zona indagata era quella su cui poggiava parte della (distrutta) chiesa di Santa Maria in Passione, ma non se ne conoscono con sicurezza i risultati e le conclusioni raggiunte. Scavi pi\u00f9 sistematici avvennero nei decenni seguenti, facilitati dall'opera di ripristino della zona dopo i bombardamenti subiti durante la Seconda Guerra Mondiale. I ritrovamenti mostrano come gi\u00e0 nel VI secolo a.C. la spiaggia fosse un punto di scambio tra i mercanti delle citt\u00e0 mediterranee che frequentavano il porto e le popolazioni dell'entroterra. Gli scavi nella collina, dopo che i bombardamenti avevano distrutto il convento di San Silvestro, hanno evidenziato come in zona fossero presenti strati di ben quattro metri di spessore, con rovine, mura e pietre impiegate nelle precedenti costruzioni. La costruzione delle abitazioni inizi\u00f2 intorno al VI secolo a.C. e prosegu\u00ec fino al II secolo a.C., mentre all'incirca nel IV secolo a.C. la zona veniva protetta con una prima cinta muraria di mura a secco. Probabilmente venne spianata la cima del colle e, lungo i fianchi dello stesso, vennero realizzati dei terrazzamenti. Fino ai recenti ritrovamenti nella zona di Brignole e della foce del Bisagno, di cui si \u00e8 scritto poco sopra, che hanno posto nuovi interrogativi sulla posizione del primo nucleo cittadino, si riteneva che la Genova portuale di allora comprendesse con molta probabilit\u00e0 l'area corrispondente all'incirca al sestiere del Molo.\nA secoli di distanza, la collina di Sarzano non mostra pi\u00f9 nulla degli edifici originali, ma evidenzia la torre degli Embriaci, il convento di Santa Maria di Castello e la spianata di Campopisano, simbolo della vittoria navale della Repubblica di Genova sulla vicina Repubblica marinara di Pisa.\nNella zona del centro storico sono state trovate anche numerose sepolture, contenenti urne (era impiegata la cremazione, come in gran parte del mondo antico) e corredi funebri: i gi\u00e0 citati lavori per la costruzione di via XX Settembre portarono alla luce 73 tombe nella parte alta della via e nei dintorni di piazza De Ferrari, che con i lavori in zona dei decenni successivi arrivarono ad essere 121 (fine anni sessanta). Si stima che questa necropoli fosse stata impiegata tra il V e il III secolo a.C. Le tombe, parte delle quali erano state saccheggiate o danneggiate gi\u00e0 in epoca antica, contenevano ognuna pi\u00f9 urne ed erano, per la maggior parte di quelle scoperte, di una tipologia simile a quella impiegata dagli Etruschi dell'Etruria settentrionale, differente da quella tipica delle popolazioni liguri dei secoli precedenti, frutto probabilmente di un'usanza adottata grazie all'immigrazione. Gli storici, in base alle caratteristiche delle tombe ritrovate (come la maggiore densit\u00e0 delle stesse in alcune zone) e al ritrovamento di resti di altre sepolture distrutte, ritengono che quelle individuate siano solo una minima parte di quelle che costituivano in origine la necropoli. Lavori pi\u00f9 recenti, relativi alle manifestazioni ospitate dalla citt\u00e0, hanno portato alla scoperta di sepolture di epoca alto medioevale in via San Lorenzo (nel 2001, in occasione dei lavori per il rifacimento della strada per il G8 di Genova) e di un tumulo funerario nella zona dell'Acquasola (nel 2008, in occasione di lavori per la metropolitana). Quest'ultima scoperta, secondo alcune analisi iniziali, potrebbe fare riferimento a nuclei abitativi temporalmente precedenti ai reperti ritrovati nella collina di Castello, provando quindi che i primi insediamenti in questa zona del centro cittadino sottoposta a lavori sarebbero antecedenti a quanto ritenuto finora.\nSe gli Etruschi probabilmente commerciavano con le popolazioni locali anche prima del VI secolo a.C., \u00e8 solo con la spartizione delle aree di influenza del mar Mediterraneo avvenuta dopo la battaglia di Alalia (540 a.C. circa) che la Genova antica entra fortemente nella sfera di influenza politico/culturale etrusca. Il risultato di questo interesse nei confronti della zona da parte della vicina civilt\u00e0 etrusca porter\u00e0 all'ingrandimento dell'insediamento sulla collina di Castello Secondo una recente teoria lo stesso nome \"\"Genova\" deriverebbe dal termine etrusco \"kainua\"\" (\"citt\u00e0 nuova\"), che probabilmente poteva essere impiegato per indicare i nuovi insediamenti. Tra i ritrovamenti collegabili alla presenza etrusca anche un probabile cippo di confine, contenente l'iscrizione in lingua etrusca \"mi nemeti\u00e9s\", individuato nell'area dell'ex convento di San Silvestro e datato intorno alla prima met\u00e0 del V secolo a.C..\n\u00c8 da notare che, ad aumentare la difficolt\u00e0 nel ricostruire questo periodo della storia cittadina, vi \u00e8 anche il fatto che neppure le pi\u00f9 tarde fonti latine (per lo meno quelle giunte fino a noi) riportano informazioni sull'origine di \"Genua\", ma si limitano a citarla in relazione ai suoi rapporti con Roma.\nL'epoca romana.\nNei secoli successivi la citt\u00e0 di Genova si amplier\u00e0 nelle zone vicine alla collina di Castello, ma dentro i confini dall'attuale Grande Genova, decisi nel 1926, vi erano allora insediamenti di altre popolazioni liguri, come dimostra la tavola bronzea di Polcevera del 117 a.C.. Le notizie sulla Genova del tempo tuttavia non sono molto numerose, ad esclusione di quelle che vedono la citt\u00e0 e i suoi abitanti impegnata nelle guerre dei romani, spesso in posizione opposta a quella della altre trib\u00f9 e cittadine liguri.\nGenova, come altre cittadine della Liguria, era probabilmente legata a Roma da motivazioni economiche e politiche fin dal IV secolo a.C.. Durante la seconda guerra punica la citt\u00e0, considerata come \"foedus aequum\" nella politica internazionale romana, venne distrutta dal generale Magone Barca, fratello di Annibale, nel 205 a.C. Pochi anni dopo si impegn\u00f2 nella ricostruzione il propretore Spurio Lucrezio, probabilmente per l'importanza strategica della citt\u00e0 e del suo porto, dovuta alla sua posizione che permetteva sia di arrivare via mare nel Mediterraneo occidentale, sia via terra nella pianura padana. Il nuovo insediamento post-ricostruzione aveva probabilmente il suo centro non pi\u00f9 sulla collina, ma in una zona intermedia tra questa e il porto, compresa tra le attuali via di San Bernardo e via di Canneto il Lungo, nel sestiere del Molo.\nL'autore e viaggiatore Henry Aubert, nel suo saggio \"Citt\u00e0 e genti d'Italia\" (\"Villes et gens d'Italie\", pubblicato a Parigi nel 1923), fornisce un ritratto sintetico del centro storico di una citt\u00e0-\"emporium\", definita null'altro che \"un mercato con nessuna importanza politica\". Aubert non pu\u00f2 fare a meno di citare il geografo Strabone quando questi affermava come a Genova \"non si vendeva che miele, bestiame, pelli, vini e olio\". Aubert riteneva che la citt\u00e0 storica occupasse la stessa posizione geografica del tempo in cui scriveva, \"tra il Faro\" (non la Lanterna, ma il vecchio faro del molo che illuminava l'ingresso del porto nell'antichit\u00e0), \"che data dall'epoca romana, e la collina di Carignano da una parte, il mare e il forte chiamato oggi Castelletto dall'altra.\"\nPrecisa lo scrittore:\nPer concludere:\nNella zona di piazza Corvetto, durante i lavori di costruzione alcuni edifici (nell'autunno del 2011), sono stati ritrovati i resti di una fattoria di epoca romana (II secolo a.C.). Secondo le prime ricerche vi sarebbero anche tracce di canalizzazioni, in cui scorreva acqua prelevata da rivi provenienti dalla zona del Righi, e il terreno mostrerebbe la presenza di terrazzamenti.\nDopo la ricostruzione il porto della citt\u00e0, e di conseguenza quest'ultima, crebbero di importanza. Nel 147 a.C. il console console romano Postumio Albino diede inizio alla costruzione della Via Postumia, che univa Genova con Aquileia, dotata di un porto fluviale accessibile dal Mare Adriatico. Genova divenne poi, durante il regno di Gaio Giulio Cesare, il pi\u00f9 importante porto della Gallia cisalpina.\nI ritrovamenti e le ricerche effettuate negli ultimi decenni fanno ipotizzare che Genova fosse attraversata da alcune strade romane, il cui percorso non \u00e8 tuttavia certo e potrebbe essere cambiato col tempo. Una delle ipotesi prevede la biforcazione della strada proveniente da levante all'altezza delle necropoli dell'attuale zona dell'Acquasola: da qui una strada sarebbe transitata tra il colle di Sant'Andrea e la collina di Castello, per poi giungere alla zona del porto e costeggiare la riva, mentre la seconda avrebbe percorso un tragitto pi\u00f9 a nord, attraverso quelli che diverranno i sestieri di Portoria e Maddalena, ricongiungendosi in quest'ultimo con la prima e proseguendo verso Ponente.\nLa citt\u00e0 di Genova \u00e8 presente nella Tavola Peutingeriana, riproduzione medioevale di una mappa romana, che mostrava le principali vie dell'Impero, e che si ritiene sia stata compilata in fasi successive, probabilmente a partire dal II secolo a.C. (mancando nella stessa la via Emilia Scauri, costruita solo nel 109 a.C.). Strabone nella sua Geografia (libro IV, capitolo 6), pubblicata nella sua prima versione pochi anni prima della fine del I secolo a.C., definisce Genova \"l'emporio dei liguri\". La citt\u00e0 \u00e8 anche citata come \"oppidum\" nell'elenco relativo alla regione ligure che Plinio il Vecchio compone nel terzo capitolo della sua Naturalis historia, situandola tra i fiumi \"Porcifera\" e \"Fertor\" (normalmente identificati con i torrenti Polcevera e Bisagno):\nLa costruzione della via Emilia Scauri, se da un lato tagliava fuori la citt\u00e0 e tutta la costa dai traffici commerciali diretti verso la Francia meridionale (allora parte della provincia romana della Gallia Narbonense), dall'altro aveva probabilmente evitato al territorio di trovarsi coinvolto nel passaggio degli eserciti nelle successive guerre civili del 49-45 a.C. e 44-31 a.C..\nUna certa regolarit\u00e0 nelle vie che compongono il centro storico medievale (comprese all'incirca tra le attuali via San Lorenzo, via Filippo Turati, salita Pollaioli e il colle di Castello) e il fatto che anche i pochi ritrovamenti di edifici di origine romana rinvenuti in zona sembrano avere un orientamento compatibile con questa disposizione, ha fatto supporre che in zona esistesse un accampamento militare, dalla cui forma si sarebbe sviluppato il quartiere. Non esistono tuttavia prove certe a sostegno di questa ipotesi.\nI resti di una domus romana sono stati ritrovati nella zona dell'attuale piazza Matteotti (vicino al palazzo Ducale). Gli scavi in zona, effettuati a pi\u00f9 riprese a partire dal 1975, hanno identificato il primo uso della zona nel periodo finale della Repubblica romana (I secolo a.C.). L'edificio, passando per numerose modifiche e periodi di degrado, sarebbe rimasto in uso fino al VII secolo. In base ai ritrovamenti la zona avrebbe subito pesanti modifiche nel XII e XIII secolo, quando venne creato un cimitero collegato alla vicina chiesa di Sant'Ambrogio, ma a quel tempo i muri che componevano l'edificio erano probabilmente gi\u00e0 crollati. Negli scavi \u00e8 stata anche ritrovata un'epigrafe dedicata alla Fortuna Redux, probabilmente appartenente a qualche edificio o monumento religioso esistente in zona in epoca romana. A poca distanza dai resti della domus, adiacente all'angolo della chiesa di Sant'Ambrogio sono stati rinvenuti, durante gli stessi scavi, i resti di un condotto idrico, realizzato (o forse semplicemente restaurato) nel III secolo. Altri rinvenimenti, di epoca repubblicana e anche successiva, sono stati effettuati in zone limitrofe, come quelli del 1986 nell'area occupata dalla Chiesa delle Scuole Pie.\nDopo l'inizio dell'era cristiana alcune leggende, riprese da scrittori medioevali e rinascimentali come Jacopo da Varazze e Agostino Schiaffino, vogliono il passaggio in citt\u00e0 durante il I secolo di San Pietro e dei santi Nazario e Celso. Un'altra leggenda vuole che in citt\u00e0 si siano fermati San Lorenzo e papa Sisto II, diretti in Spagna, venendo ospitati in una casa sita nella zona dell'attuale cattedrale di San Lorenzo, dove, dopo la loro uccisione, sarebbero sorte una cappella e poi una chiesa dedicate al santo. In base ai ritrovamenti archeologici una comunit\u00e0 cristiana stabile \u00e8 sicuramente presente nella met\u00e0 del III secolo e usa come luogo di sepoltura proprio la zona di San Lorenzo (ma il cimitero presente era gi\u00e0 impiegato in epoca romana), tuttavia non vi \u00e8 certezza sull'identit\u00e0 e sulla esatta sequenza dei primi vescovi della diocesi cittadina, il pi\u00f9 noto dei quali \u00e8 San Siro. Ad opera sua, o del suo predecessore Felice, verr\u00e0 iniziata nella zona a ponente della \"civitas\" la costruzione della prima cattedrale di Genova, inizialmente dedicata ai Dodici Apostoli e dal VI secolo allo stesso San Siro.\nL'alto medioevo.\nGrazie a alcune lettere (datate 507 e 511) con cui Teodorico il Grande concede di restaurare una vecchia sinagoga, si ha notizia della presenza di una comunit\u00e0 ebraica in citt\u00e0 nei primi anni del VI secolo.\nNel 569 la curia di Milano, retta da Onorato Castiglioni, in fuga dal re dei Longobardi Alboino, trova rifugio a Genova, dove rimarr\u00e0 per circa 80 anni. La curia si insedia nella zona dell'attuale piazza Matteotti, costruendovi una chiesa, dedicata a Sant'Ambrogio, patrono di Milano, divenuta nei secoli l'attuale Chiesa del Ges\u00f9 e dei Santi Ambrogio e Andrea.\nStando a quanto riportato due secoli dopo da Paolo Diacono nella sua Historia Langobardorum, contemporaneamente alla discesa in Italia dei Longobardi, negli anni 70 del VI secolo, la Liguria viene colpita da una pestilenza, che caus\u00f2 numerose morti e l'abbandono delle citt\u00e0 e dei pascoli nella campagna per la fuga degli abitanti:\nTra il 641 e il 643 il re longobardo Rotari conquista la Liguria e assalta, tra le altre, la citt\u00e0 di Genova, saccheggiandola e incendiandone alcune zone, e probabilmente distruggendo le mura gi\u00e0 presenti, sulla cui effettiva esistenza, estensione e posizione in questo periodo storico, non c'\u00e8 tuttavia opinione condivisa tra gli studiosi. Secondo diversi storici erano infatti presenti opere difensive, precedenti a quelle sulla cui esistenza c'\u00e8 certezza (dovuta ai resti visibili o alla documentazione storica), fin dal tempo dei primi insediamenti preromani, ma per nessuna di queste fortificazioni vi sono prove certe dell'effettiva esistenza, dell'eventuale posizione ed estensione o di loro eventuali modifiche nel tempo.\nA seguito dell'annessione al regno longobardo il vescovo Forte fugge dalla citt\u00e0, riparando presso il Papa a Roma, e sar\u00e0 il suo successore, San Giovanni Bono (discendente di una famiglia nobile del golfo Paradiso), a riportare la sede della curia di Milano nella citt\u00e0 di origine, anche se sulla data dell'allontanamento da Genova di Forte e di questo trasferimento non c'\u00e8 univocit\u00e0 nelle fonti..\nDopo la distruzione delle mura ad opera di Rotari, l'espansione della Genova antica e la necessit\u00e0 di difendersi dagli assalti dei nemici, come erano gi\u00e0 stati longobardi prima e saranno i saraceni poi, porter\u00e0, a partire da alcuni secoli prima dell'anno mille, alla costruzione di diverse cinte murarie, di raggio sempre pi\u00f9 ampio, per proteggere l'abitato, che nei secoli successivi, quando non incluse in nuove opere di difesa, saranno inglobate dallo stesso abitato, demolite o interrate per fare spazio a nuove costruzioni.\nTra l'848 e l'889 viene costruita una prima nuova cinta di mura, grazie anche all'aiuto finanziario dei Carolingi, dotata di quattro porte (porta San Pietro, Serravalle, Castri e Soprana) e quattro torri (Castelletto, Luccoli, Castello e Friolente), comprendente una superficie di circa 20 ettariFrancesco Maria Accinelli, storico genovese del settecento, riporta l'ampliamento della cinta, con la creazione delle quattro porte, nel 925 o, come riferisce, secondo altre fonti nel 935. Questo non impedisce alla citt\u00e0 di essere nuovamente vittima, nei decenni successivi, di assalti da parte delle forze saracene, che nel 935 riusciranno a raggiungere e saccheggiare anche la chiesa di San Siro.\nNell'862 ci sono fonti che attestano la presenza di monaci benedettini, facenti capo all'abbazia di San Colombano di Bobbio, presso la chiesa di San Pietro della porta (dove ora sorge San Pietro in Banchi). Successivamente gli verr\u00e0 affidata la chiesa di Santo Stefano, anch'essa fuori dalle mura, la cui costruzione era stata decisa dal vescovo Teodolfo.\nNel terzo decennio del X secolo la citt\u00e0 venne assalita e saccheggiata diverse volte dai pirati saraceni (nel 930, nel 934, nel 935 e 936), che fecero numerosi prigionieri, anche se la flotta genovese riusc\u00ec ad intercettare le navi arabe dopo l'ultima rappresaglia, liberando i concittadini catturati durante quest'ultimo attacco. Proprio i continui assalti furono tra i motivi che, nel 985, portarono il vescovo di Genova a trasferire la sede episcopale dalla chiesa di San Siro (ai tempi intitolata ai Dodici Apostoli), a quella di San Lorenzo, interna alle mura allora esistenti.\nA met\u00e0 del X secolo Berengario II d'Ivrea, Re d'Italia, suddivise il nord in tre marche, affidando quella che comprendeva Genova e la Liguria orientale a Oberto I (Marca Obertenga, detta poi Marca Januensis). Nella lotta tra Berengario e Ottone di Sassonia il marchese Oberto si schier\u00f2 a favore di quest'ultimo, mentre la citt\u00e0 di Genova giur\u00f2 fedelt\u00e0 a Berengario e al figlio Adalberto, ottenendo cos\u00ec nel 958 un \"diploma\" che dichiarava indipendente la citt\u00e0 e i possedimenti dei suoi cittadini liberi da \"duca, marchese e conte, sculdascio, decano o qualsiasi altra persona grande o piccola del nostro regno\"\"; queste concessioni permisero alla citt\u00e0 di ottenere ufficialmente, seppur in maniera non completa, una forma di indipendenza politica.\nPrima della costruzione della cinta muraria del XII secolo (detta \"mura del Barbarossa\", con un perimetro quadruplo rispetto alle precedenti), nella citt\u00e0 si distinguevano tre zone: il \"castrum\", ovvero la zona dell'insediamento iniziale intorno a Sarzano; la zona della \"ripa\", dove avvenivano i traffici e le attivit\u00e0 legate al porto; infine il \"burgus\", fuori dalle mura, dove si trovava la prima cattedrale, la chiesa di San Siro, tuttora esistente, seppur pi\u00f9 volte parzialmente distrutta e ricostruita. La costruzione delle mura, oltre ad inglobare nella citt\u00e0 la zona periferica della chiesa di San Siro, incluse anche quella (pi\u00f9 vicina alla cerchia muraria precedente) della Basilica di Santa Maria delle Vigne, sorta circa tre secoli prima in una zona definita \"Vigne del Re\", nome che attesterebbe la probabile presenza di vigneti immediatamente al di fuori del precedente centro cittadino. La coltivazione di vigne e la presenza di alcuni castagneti, sarebbe confermata anche da un documento dell'886, che descrive la zona come di propriet\u00e0 dei monaci della chiesa di San Pietro, degli ecclesiastici della cattedrale di San Siro e della famiglia del visconte (\"vicecomes\") Ydo.\nLa nascita della Compagna Communis e il basso medioevo.\nQuest'ultimo periodo di espansione, a cavallo tra l'alto e il basso medioevo, vede i primi accordi tra i poteri della citt\u00e0 che daranno vita alla Compagna Communis (il Caffaro ne attesta l'esistenza nel 1099, ma non si conosce l'anno di nascita preciso), la quale sar\u00e0 a sua volta la base su cui nascer\u00e0 il comune, e l'elevazione della diocesi di Genova al rango di arcidiocesi metropolitana (il 20 marzo 1133, dopo l'appoggio dato da Genova al papa Innocenzo II contro l'antipapa Anacleto II). Le \"compagne\" in cui era suddivisa Genova, corrispondenti ad altrettante zone della citt\u00e0 antica, documentate in sette nel 1130 e otto nel 1134, erano: Castello, Maccagnana, Piazzalunga, San Lorenzo, Della Porta, Soziglia, Pr\u00e9 e Porta Nuova (l'ottava aggiunta).\nA partire dal 1125 vennero edificati i porticati di Sottoripa di cui, dopo secoli di modifiche, demolizioni e ricostruzioni, esiste tuttora un tratto significativo a margine di piazza Caricamento e via Turati. Il tragitto originario del porticato copriva il percorso da porta dei Vacca (di pochi decenni successiva all'inizio della costruzione dei portici) alla zona del \"molo nuovo\" (attuale piazza Cavour), il tutto a pochi metri di distanza dai moli.\nAllora la zona era ricca di negozi e locande che per un periodo occuparono anche la parte anteriore dei porticati, rendendoli una specie di galleria. Nonostante le modifiche che hanno subito i palazzi, su alcune delle facciate, immediatamente sopra gli archi del porticato, sono visibili le tracce dell'antico acquedotto cittadino.\nLo storico Federico Donaver, nel suo \"Le Vie di Genova\" del 1912, cos\u00ec descrive la zona nell'epoca medioevale:\nCome gi\u00e0 ricordato, le mire sull'Italia del Barbarossa portarono a costruire una nuova cinta di mura difensive ben pi\u00f9 vasta della precedente, i cui lavori di costruzione vennero iniziati nel 1155 e, dopo una breve sosta, ripresi nel 1158. Dopo alcuni secoli, per differenziarle dalle cinte murarie successive, presero il nome comune di \"mura vecchie\".\nInizialmente non tutta l'area compresa tra le mura era edificata, in quanto erano presenti numerosi orti e terreni liberi da costruzioni di propriet\u00e0 delle varie famiglie nobili e dei monasteri presenti. Solo nel secolo successivo venne completata l'urbanizzazione della citt\u00e0, caratterizzata da una planimetria geometricamente pi\u00f9 regolare rispetto alle zone pi\u00f9 antiche, e con i quartieri destinati ad artigiani e commercianti concentrati nelle zone periferiche.\nLa citt\u00e0 non fu immune dagli scontri tra guelfi e ghibellini avvenuti dal XII secolo, che si intersecheranno con le rivalit\u00e0 politiche interne delle varie famiglie nobili (tra quelle guelfe e predominanti, chiamate \"rampini\", vi erano i Fieschi e i Grimaldi, tra le ghibelline, chiamate \"mascherati\", i Doria e gli Spinola) e con la guerra contro la ghibellina Pisa. Le ostilit\u00e0, oltre a causare tumulti in citt\u00e0 (incendi nati dagli scontri danneggiarono pesantemente la chiesa di San Lorenzo nel 1296 e distrussero completamente la chiesa di San Pietro in Banchi nel 1398), interesseranno anche le citt\u00e0 dell'entroterra e della costa sotto il controllo delle suddette famiglie nobili. Proprio gli incendi sono uno dei ricorrenti pericoli che devono affrontare gli edifici del centro storico: tra l'inizio del XII secolo e la met\u00e0 del XIII diversi quartieri vengono pesantemente danneggiati, quando non distrutti, dalle fiamme. Tra le cause l'elevata densit\u00e0 di edificazione e l'uso del legno (tipico quello di castagno), sia per gli interni delle case, sia per sopraelevare con nuovi piani i palazzi in pietra e calce gi\u00e0 esistenti.\nNel 1260 il capitano del popolo Guglielmo Boccanegra fa edificare nella zona del porto il primo nucleo di Palazzo San Giorgio (visibile sull'attuale retro del palazzo) come sede del Comune. Due anni dopo, con la deposizione del Boccanegra, la sede del Comune verr\u00e0 soppressa. Ai fianchi del palazzo verranno successivamente costruiti i moli \"ponte dei legni\" (poi \"ponte della mercanzia\") e il \"ponte del pedaggio\" (poi \"ponte reale\"). Con il ritorno dei capitani del popolo nel 1271 il Comune verr\u00e0 trasferito nell'edificio che costituiva il nucleo originario dell'attuale Palazzo Ducale, allora di propriet\u00e0 del conte di Lavagna Alberto Fieschi. La famiglia dei Fieschi aveva cercato di realizzare un palazzo nella zona centrale della citt\u00e0, acquistando alcune case dai Doria, edifici che si trovavano tra piazza San Matteo e la porta Serravalle (appartenente alle mura del IX secolo, posta a fianco della Cattedrale di San Lorenzo). Il Comune acquister\u00e0 ufficialmente l'edificio nel 1294 e lo amplier\u00e0 e modificher\u00e0 ulteriormente nei secoli successivi. Il titolo di \"Ducale\" verr\u00e0 assegnato solo con l'inizio della repubblica dei dogi nel 1339, il primo dei quali sar\u00e0 Simone Boccanegra, pronipote del capitano del popolo Guglielmo e proveniente da una famiglia di ricchi mercanti, chiamato per acclamazione a quella carica dal partito \"popolare\", in opposizione a quello \"patrizio\" che aveva governato la citt\u00e0 fino ad allora. Tra le sue prime decisioni l'esilio per alcune delle famiglie patrizie (principalmente guelfe) che avevano osteggiato lui e i suoi sostenitori e la decisione che ai rappresentanti delle famiglie nobili storicamente impegnate nelle lotte tra le due fazioni fosse precluso il dogato. A seguito di questa riforma nuove famiglie di mercanti acquisirono potere, chiamate \"Cappellazzi\", ma si rivelarono ben presto anche loro dedite ad intrighi e violenze. La carica, inizialmente prevista a vita, di fatto si rivel\u00f2 molto pi\u00f9 breve, sia per Boccanegra che per i suoi successori.\nDurante la battaglia della Meloria dell'agosto 1284 la flotta genovese cattur\u00f2 circa 9000 soldati e marinai della repubblica di Pisa, rinchiudendoli in una zona posta nelle vicinanze delle mura e del porto, che porta a tutt'oggi il nome di \"campo pisano\" La repubblica pisana non rispett\u00f2 gli accordi presi dopo la sconfitta e una nuova flotta genovese attacc\u00f2 e saccheggi\u00f2 il porto Pisano e le zone contigue nell'agosto del 1290: tra gli oggetti riportati in patria vi furono le parti della catena che, con scopo difensivo, chiudeva il porto toscano, spezzata dai genovesi, e che, suddivise, vennero esposte in alcune porte delle mura, in diverse chiese e ville nobiliari. Le catene rimasero a Genova fino all'avvicinarsi dell'unit\u00e0 d'Italia, quando (nel 1860), in segno di riappacificazione, furono restituite alla citt\u00e0 di Pisa.\nNella seconda met\u00e0 del secolo XIV vengono creati gli Alberghi, unione di famiglie nobili che condividevano sia sfere di influenza nella vita politica e commerciale cittadina, sia possedimenti immobiliari presenti nelle stesse zone di Genova. Nei secoli successivi la loro esistenza vedr\u00e0 diverse riforme, frutto delle lotte intestine tra le famiglie e della nascita di nuovi poteri. Nello stesso periodo la Repubblica \u00e8 coinvolta nella guerra di Chioggia, contro la rivale Venezia, scontro dall'andamento altalenante che, seppur di breve durata (1378-1381), coster\u00e0 molto, in termini di risorse impiegate, ad entrambe le repubbliche marinare. In diversi edifici del centro storico sono stati incorporati particolari architettonici frutto dei saccheggi avvenuti durante la guerra, come i leoni di San Marco presenti sul fianco della chiesa di San Marco al Molo e sulla facciata di palazzo Marcantonio Giustiniani, provenienti entrambi dall'istriana Pola.\nTra la fine del XIV e quella del XV secolo nasce a Genova, nella zona dove ora si trova Castelletto (monte Albano), un vero e proprio quartiere a luci rosse, in cui la prostituzione (prima diffusa in bordelli distribuiti disordinatamente in diverse zone cittadine, non senza attriti con il potere ecclesiastico) veniva rigidamente regolamentata. La tassazione di questa attivit\u00e0 viene reimpiegata quasi interamente per le opere di manutenzione e l'espansione del porto. In questo periodo (per la precisione il 23 aprile 1407) nasce il Banco di San Giorgio, che aveva sede nell'omonimo palazzo: creato per volere del governatore francese della citt\u00e0 Jean II Le Meingre, rimarr\u00e0 operativo per circa quattro secoli, fino a quando verr\u00e0 sciolto da Napoleone. Scopo iniziale dell'istituzione \u00e8 gestire l'enorme debito pubblico della Repubblica, unificando le varie societ\u00e0 che precedentemente se ne curavano. \u00c8 questo un periodo di crisi per la repubblica, che si protrarr\u00e0 fino agli inizi del XVI secolo, con i dogi che saranno spesso espressione di potenze straniere: la Milano dei Visconti prima e degli Sforza dopo e la Francia. Il controllo straniero sulla politica e le continue lotte interne non mettono tuttavia freno alla continua crescita edilizia e al rinnovamento delle aree preesistenti e, in via San Luca, allora percorso principale per giungere dal centro al confine occidentale della citt\u00e0, sorgono i palazzi delle famiglie Spinola, Grimaldi, Pinelli e Lomellini.\nNel 1493 arriva a Genova un primo gruppo di ebrei Sefarditi cacciati dalla Spagna, che viene fatto insediare nella zona di via del Campo e piazzetta Fregoso. L'immigrazione ebraica in citt\u00e0 in questi decenni \u00e8 costituita per buona parte da ex mercanti e commercianti che, nella nuova situazione vigente nella penisola iberica sotto il regno di Ferdinando II di Aragona, avversa agli ebrei, avevano visto scomparire in poco tempo buona parte delle loro ricchezze. Quasi due secoli dopo, a partire dal 1658, questa zona, vicino alla chiesa di Santa Sabina e facente parte del sestriere di Pr\u00e8, diverr\u00e0 il primo ghetto ebraico di Genova. Il crollo della popolazione genovese avvenuto alcuni anni prima a causa della peste, con la relativa richiesta di nuova manodopera e capacit\u00e0 commerciali, aveva reso possibile per gli ebrei ottenere la cittadinanza genovese, seppur con forti limitazioni: con l'istituzione del ghetto i vicoli e le strade che permettevano l'accesso alla zona erano chiuse da cancelli e, tra gli obblighi previsti per la popolazione che vi risiedeva, vi era quello di seguire le messe che si svolgevano nelle vicine chiese di San Siro e delle Vigne.\nTuttavia, al contrario di quanto avveniva nello stesso periodo in altre citt\u00e0 site sul territorio italiano, le continue umiliazioni e provocazioni a cui veniva sottoposta la popolazione ebraica non sfociarono quasi mai in azioni di violenza esplicita. Questa zona, popolarmente chiamata ancora oggi \"il ghetto\", \u00e8 una delle pi\u00f9 degradate del centro storico, spesso agli onori della cronaca per la diffusa prostituzione transessuale che si svolge nei suoi \"caruggi\". Nei primi anni del XXI secolo \u00e8 stato finanziato, da parte del comune, un progetto di riqualificazione della zona.\nDal Rinascimento alla fine della Repubblica di Genova.\nIl XVI secolo, con la rinascita della Repubblica di Genova ad opera di Andrea Doria, \u00e8 un periodo di forte espansione, conosciuto come \"\"El siglo de los Genoveses\" (\"Il secolo dei Genovesi\"\"). A simbolo di questo periodo di crescita nel sestiere della Maddalena, per conto di alcune delle principali famiglie nobili genovesi del tempo (Spinola, Grimaldi, Lomellini, Pallavicini, Brignole Sale e Lercari), viene progettata e poi edificata la \"Strada Nuova\", l'attuale Via Garibaldi, lunga circa 250\u00a0m, con i suoi palazzi signorili, in cui, a partire dal 1576, viene istituito il sistema dei Rolli. L'opera impieg\u00f2 circa 40 anni per essere completata: dall'acquisizione dei terreni nel 1551 (i lavori di costruzione partiranno per\u00f2 alcuni anni pi\u00f9 tardi, nel 1558) al completamento della lastricatura definitiva avvenuto nel 1591.\nDella costruzione di via Garibaldi al posto del preesistente quartiere medievale, simbolo della forte voglia di rinnovamento di quel periodo, il Donaver, nel suo \"Le Vie di Genova\", citando a suo volta il settecentesco Francesco Maria Accinelli, scriveva:\nComplice di questo benessere anche il legame economico con la corona spagnola, i cui investimenti necessari per le guerre in cui era coinvolta in Europa erano in parte finanziati dai banchieri genovesi, che potevano quindi godere di forti entrate dovute agli interessi.\nLa costruzione della \"Strada Nuova\" fu solo una delle opere realizzate in quel periodo, che vide al lavoro architetti come Galeazzo Alessi (suoi per es. la Basilica di Santa Maria Assunta a Carignano, il campanile e la cupola della cattedrale di San Lorenzo e il progetto di porta Siberia) o scultori come Taddeo Carlone (suoi diversi portali dei palazzi edificati al tempo, come quello di palazzo Doria-Spinola). Sempre dello stesso periodo sono la costruzione della loggia dei Mercanti e della chiesa di San Pietro in Banchi (sulla superficie occupata da precedente chiesa di \"San Pietro della Porta\", andata distrutta nel 1398) nel sestiere del Molo. A cavallo tra il XVI e il XVII secolo avviene anche la lunga e travagliata costruzione della basilica della Santissima Annunziata del Vastato, iniziata nel 1520 con la copertura del torrente Vastato e terminata solo a met\u00e0 del XVII secolo.\nIl secolo successivo vide l'edificazione di una nuova cinta di mura, le \"Mura Nuove\" (costruite tra il 1626 e il 1639), che non si limitava come le precedenti a circondare l'abitato per la necessit\u00e0 di inglobare all'interno dello stesso nuove aree, ma prevedeva l'esistenza di uno spazio libero tra questo e il nuovo percorso delle mura a scopo principalmente difensivo. Di queste facevano parte le Fronti Basse sul Bisagno. La costruzione della nuova cinta muraria port\u00f2 la superficie della cittadina compresa tra le mura dai 197 ettari delle \"mura vecchie\" costruite fino al XVI secolo ai 903 ettari della nuova struttura.\nAll'inizio del XVII secolo viene anche costruita via Balbi o \"strada dei Balbi\" (dal nome dell'omonima famiglia nobile genovese). Di via Balbi sopravvive la prima parte, in salita (lunga circa 400\u00a0m), ai cui lati sorgono importanti e maestosi palazzi (tra cui il palazzo Reale noto anche come \"palazzo Stefano Balbi\"), sede di diverse facolt\u00e0 umanistiche e uffici dell'Universit\u00e0 degli Studi di Genova e di alcuni musei; una seconda parte, che proseguiva verso piazza Acquaverde (nella zona dove \u00e8 presente la stazione di Genova-Principe, lunga circa 315 metri, venne demolita a met\u00e0 del XIX secolo, per consentire il passaggio della ferrovia Torino-Genova.\nIn questo periodo in alcuni edifici della zona del porto, pi\u00f9 precisamente nella zona della darsena, viene edificata una moschea, che rimarr\u00e0 attiva per circa due secoli (dai primi anni del XVII secolo alla fine del XVIII), ad uso degli schiavi, dei mercanti, degli artigiani e degli intellettuali di religione islamica presenti in citt\u00e0. Un pilastro del luogo di culto originale \u00e8 presente nella biblioteca della facolt\u00e0 di \"Economia e Commercio\", la cui sede, dal 1996, \u00e8 l'edificio risultante dai numerosi rimaneggiamenti avvenuti nei secoli sui volumi della costruzione iniziale.\nDopo la sua istituzione nel XVII secolo, anche il ghetto ebraico viene spostato per breve tempo nelle vicinanze del porto, nel sestiere del Molo, e qui viene costruita una sinagoga nell'attuale vico Malatti. Da l\u00ec il ghetto si sposter\u00e0, nel 1674, in vico dei Tessitori in una zona vicina alla chiesa di Sant'Agostino e all'attuale piazza delle Erbe, di cui non rimane per\u00f2 traccia a causa dei bombardamenti alleati della seconda guerra mondiale, per poi essere abolito totalmente nel 1752.\nNel sestiere di Portoria, quasi al lato opposto di via Balbi rispetto al centro cittadino, a cavallo del secolo venne edificata Via Giulia (su progetto del 1628 del patrizio Giulio della Torre, da cui il nome della via), che riprendeva parte del percorso della strada Felice (poi diventata salita San Matteo) e del vico del Vento, e permetteva di collegare la zona di Piazza San Matteo (dove si trovavano i palazzi della famiglia Doria) con la porta degli Archi, sita nella cerchia delle mura cinquecentesche. Nel corso dei secoli successivi la strada verr\u00e0 pi\u00f9 volte ampliata e resa meno ripida, fino alla sua sostituzione con Via XX Settembre alla fine del XIX secolo.\nNel 1652 inizia la costruzione, nell'area della valletta del rio Carbonara, soprastante la chiesa di Nostra Signora del Carmine, dell'Albergo dei Poveri. La costruzione dell'edificio venne seguita, per conto della repubblica, da Emanuele Brignole (che negli anni successivi ne finanzi\u00f2 anche in parte la realizzazione) e dal doge Oberto Della Torre. I cantieri dovettero interrompersi quasi subito, nel 1656, a causa di una pestilenza, e gli scavi per le fondamenta vennero impiegati per seppellirvi i cadaveri degli ammalati. La chiesa compresa nel complesso, la cui costruzione inizi\u00f2 nell'aprile del 1657, venne dedicata alla Vergine Immacolata, nella speranza che questa facesse cessare il contagio. La prima parte dell'edificio venne inaugurata nel 1664, ma i lavori per portare a completamento l'opera proseguirono, con ulteriori ampliamenti, per i due secoli successivi.\nAlla fine del XVII secolo, per la precisione nel maggio 1684, Genova subisce un pesante bombardamento da parte delle navi francesi, che causa numerosi danni nel centro storico (a seconda delle fonti, da 8000 a 13000 proiettili sarebbero caduti su Genova, distruggendo circa 3000 edifici). Tra gli edifici andati distrutti e poi ricostruiti alcuni decenni dopo anche quello dove, secondo la tradizione avrebbe, abitato Cristoforo Colombo, situato nella zona del piano di Sant'Andrea. Quello che rimane dell'edificio ricostruito (ulteriormente rimaneggiato nei secoli successivi) \u00e8 visibile in \"vico dritto di Ponticello\" Inizialmente la citt\u00e0 resiste alle forze straniere e le navi francesi si ritirano una volta terminate le munizioni, ma l'anno seguente il doge Francesco Maria Lercari Imperiale si deve recare con alcuni senatori a Versailles a porgere le scuse della Repubblica al Re Sole: per Genova inizia una nuova fase di decadenza.\nLe metamorfosi del centro storico per\u00f2 non si fermano. Tra il 1718 e il 1724 Domenico Sauli (discendente della famiglia che decise l'edificazione della Basilica di Santa Maria Assunta) finanzia la costruzione del ponte di Carignano (intitolato alla beata Eugenia Ravasco), che, sovrastando la zona di via Madre di Dio e via dei Servi, unisce, per la prima volta in maniera diretta, il colle di Carignano con quello di Sarzano. Nella seconda met\u00e0 del XVIII secolo la \"strada Nuova\" venne prolungata, con la \"Strada Nuovissima\" (l'attuale via Cairoli), che unisce la prima con la zona dove si trova la Basilica della Santissima Annunziata del Vastato e da l\u00ec a via Balbi. Come per la costruzione della \"strada Nuova\", anche quella della strada \"Nuovissima\" comporta la demolizione del tessuto edilizio precedente e interrompe le diverse strade e crose che collegavano la sottostante zona dell'antico burgus con Castelletto. A questo periodo risale anche la demolizione della chiesa di Santa Brigida (sulla salita omonima), abbattuta per fare posto a tre edifici conosciuti come \"palazzi Dufour\" dal nome del casato del compratore; prima di questa triste fine venne adibita prima ad officina di un fabbro e successivamente a filanda. Sempre nella seconda met\u00e0 del XVIII secolo viene anche progettato il primo sistema di illuminazione pubblica, relativo ad alcuni punti nevralgici delle strade del centro cittadino: nel 1772 viene stilato un primo progetto, che prevedeva il posizionamento di 32 \"fanali\" in altrettanti luoghi, principalmente in prossimit\u00e0 di incroci e piazze, ma solo 25 anni dopo, nel 1797, si vedr\u00e0 la realizzazione di un primo sistema di illuminazione funzionante.\nL'era contemporanea e l'espansione urbana del XIX secolo.\nCon la fine della repubblica e la nascita della filo-rivoluzionaria Repubblica Ligure del 1797, molti edifici religiosi (conventi, chiese, ospedali) vennero soppressi e nazionalizzati, per essere poi solo in parte restituiti al potere ecclesiastico nei decenni successivi.\nTra quelli rimasti ad uso statale e non pi\u00f9 esistenti si pu\u00f2 citare il complesso di San Domenico sito nella zona dell'attuale piazza De Ferrari (che precedentemente si chiamava \"piazza San Domenico\", prendendo il nome da questo): gestito dagli omonimi frati, che nel 1431, partendo dall'iniziale chiesa di Sant'Egidio, l'avevano ampliato rendendolo l'edificio religioso pi\u00f9 grande della citt\u00e0 e dedicandolo al santo. Dopo l'emanazione delle leggi di soppressione degli ordini religiosi venne destinato prima a magazzino e carcere e poi demolito durante i lavori di edificazione del teatro Carlo Felice.\nAltro complesso religioso notevole era il convento di Sant'Andrea, nell'omonima zona, monastero delle benedettine, venne assegnato nel 1798 ai padri Scolopi, e successivamente (1810) venne sconsacrato e trasformato nel carcere cittadino. La sua acquisizione e successiva demolizione, per far spazio ai lavori di rammodernamento della zona con l'edificazione della parte alta di via XX Settembre, vede una contrattazione quasi trentennale (venne iniziata nel 1876) tra le istituzioni statali, quelle comunali e la ditta costruttrice, e solo nel 1904 viene infine abbattuto. Il chiostro del convento, salvato per volont\u00e0 dell'architetto e archeologo Alfredo D'Andrade, venne ricostruito in zona nel 1922 ed \u00e8 visibile nell'area compresa tra la casa di Colombo e le torri di porta Soprana.\nNel 1815, con il congresso di Vienna, la Repubblica di Genova non viene ricostituita, e il suo territorio entra a far parte del Regno di Sardegna.\nAgli inizi del XIX secolo Carlo Barabino presenta numerosi progetti per il rinnovo urbanistico della citt\u00e0. Tra le sue opere vi \u00e8 il centrale parco dell'Acquasola (1825), nello spazio dell'omonima spianata, sul terreno in cui si trovavano le mura trecentesche e cinquecentesche.\nLe zone erano da alcuni secoli impiegate prima come discarica per i lavori di costruzione della via Nuova (la zona era infatti chiamata \"i M\u00fcggi\" dal dialetto genovese per \"i mucchi, le ammonticchiate\"), poi come fossa comune per i morti della pestilenza del XVII secolo. Barabino collega il parco con quello della villa, del marchese Gian Carlo Di Negro, ricavata sulla zona dove sorgeva il cinquecentesco bastione di Luccoli, passando per quella che attualmente \u00e8 piazza Luigi Emanuele Corvetto. Parte del parco verr\u00e0 demolito pochi anni dopo, nel 1877, proprio per la realizzazione della zona di piazza Corvetto e via Assarotti.\nNel 1835, dopo diversi cambi di opinione su come rimodellare la zona e relativi progetti proposti alle autorit\u00e0, nell'area del porto antico vennero costruite le \"Terrazze di marmo\", su progetto dell'architetto Ignazio Gardella senior, una sorta di camminamento lungo pi\u00f9 di 400 metri, che permetteva di osservare il porto e la zona retrostante da una posizione sopraelevata. Al di sotto della passeggiata l'edificio ospitava diversi locali commerciali. Le terrazze in parte sostituivano le \"Muragliette\" delle mura cinquecentesche. La loro edificazione, suddivisa in due tratti, dur\u00f2 12 anni, ma loro esistenza fu molto breve, in quanto le necessit\u00e0 del porto fecero decidere per la loro demolizione, avvenuta in cinque fasi tra il 1883 e il 1886, per fare spazio ai binari adibiti al trasporto delle merci movimentate nei moli. La breve vita della costruzione aveva sempre lasciato molte incertezze sulla struttura e sull'area occupata effettivamente da questa, ma gli scavi effettuati per il restyling della zona del porto antico in occasione delle Colombiane del 1992 hanno permesso di portare alla luce alcuni dei suoi resti e tracce delle fondamenta, che hanno aiutato a confermarne la reale collocazione. Dovr\u00e0 passare un secolo prima che nuovi progetti di recupero della zona del porto antico ipotizzino nuovamente (e successivamente realizzino) la presenza di una passeggiata lungo l'arco portuale. I lavori che portarono alla demolizione delle terrazze rientravano nella grande rivoluzione che interess\u00f2 l'arco portuale tra la met\u00e0 del XIX e l'inizio del XX secolo, tra questi l'arrivo della ferrovia vicino al molo vecchio, la costruzione di tettoie sui ponti del porto per riparare le merci in attesa dalle intemperie e la sostituzione di queste con strutture in cemento armato dopo alcuni decenni (i Magazzini del Cotone, dopo le Colombiadi del 1992 adibiti a cinema e centro congressi, rientrano tra queste ultime).\nNell'aprile 1849, pochi giorni dopo l'armistizio di Vignale, la popolazione di Genova, in parte perch\u00e9 non aveva abbandonato del tutto le idee repubblicane e indipendentiste, in parte per timore dell'arrivo dell'esercito austriaco come conseguenza dell'armistizio stesso, insorge contro il governo sabaudo, cacciando la guardia regia e i carabinieri presenti in citt\u00e0. Il generale Alfonso La Marmora, mandato dal neo regnante Vittorio Emanuele II per sedare la rivolta, ordina un bombardamento navale, che colpir\u00e0 principalmente il sestiere di Portoria (danneggiando gravemente l'ospedale di Pammatone) e il porto, a cui seguir\u00e0 un sanguinoso intervento dei bersaglieri, che si lasceranno andare a distruzioni e violenze gratuite nei confronti della popolazione.\nA cavallo della met\u00e0 del secolo viene realizzata la ferrovia Torino-Genova, che giunger\u00e0 a toccare il confine occidentale della citt\u00e0 con la stazione di Piazza Principe nel 1954. Nella zona dove \u00e8 sorta la stazione iniziale, realizzata in un edificio provvisorio, il primo fabbricato viaggiatori definitivo (opera di Alessandro Mazzucchetti, 1860) e il suo ampliamento (opera di Giacomo Radini Tedeschi, 1900), vi erano precedentemente la parte alta di via Balbi, una caserma (ricavata negli ex magazzini del grano, risalenti al XVII secolo) e parte delle mura cinquecentesche, compreso il bastione San Michele e l'omonima chiesa.\nNel 1855 nasce nella loggia dei Mercanti di piazza Banchi la prima borsa merci italiana, istituita tramite un decreto del capo del governo Cavour, a dimostrazione dell'importanza che la citt\u00e0 continuava ad avere in campo economico/mercantile.\nNegli anni '60 del XIX secolo viene anche deciso un riordino della toponomastica cittadina, ad opera di Giuseppe Banchero, operazione che port\u00f2 alla catalogazione di circa 900 strade. Risultato dell'opera fu la rinominazione di 32 vie e l'introduzione di 86 nuovi toponimi, in alcuni casi relativi a vie di recente istituzione, in altri relativi a vie e strade senza un nome ufficiale. Parte dei nuovi nomi introdotti si rifacevano a domini posseduti nei secoli passati dalla Repubblica di Genova o a battaglie vinte dall'esercito di questa.\n\u00c8 poco pi\u00f9 tarda delle \"terrazze\" la galleria Mazzini, costruita in stile liberty nel 1873, nello spazio ricavato dallo sbancamento di una parte della collina di Piccapietra e dalla demolizione di edifici preesistenti (tra cui i conventi di San Sebastiano e di San Giuseppe e l'oratorio della casaccia di San Giacomo delle Fucine). Dagli anni venti del XX secolo la galleria ospita la fiera del libro di Genova.\nIn generale, nel secolo che va tra i primi decenni del XIX e l'inizio del XX secolo, quella che allora era la citt\u00e0 di Genova (soprattutto i sestieri di Portoria e San Vincenzo) sub\u00ec una forte trasformazione, che comport\u00f2 la demolizione di molti delle vecchie costruzioni, con l'edificazione di via Assarotti (1850-1856) e via Fieschi (1865-1870) prima e di via XX Settembre (1892-1912) e piazza Dante (anni trenta del Novecento) poi.\nQuesta espansione port\u00f2 anche all'edificazione di numerosi edifici nella zona, sovrastante il centro storico, che corrisponde al quartiere di Castelletto e alla costruzione delle due circonvallazioni, che di fatto lo cingono. Tra le principali opere di questo periodo, oltre quelle gi\u00e0 citate, possiamo ricordare la costruzione di via Carlo Felice (poi diventata via XXV Aprile), nel 1825, l'edificazione dell'omonimo teatro, tra il 1826 e il 1828, su progetto di Carlo Barabino (l'edificio di allora venne danneggiato e reso inservibile dai bombardamenti della seconda guerra mondiale, quello esistente risale al 1991), la costruzione della prima parte della carrettiera Carlo Alberto (poi diventata via Antonio Gramsci) nel 1835, di piazza e via San Lorenzo (inizialmente la seconda parte della \"carrettiera Carlo Alberto\"), realizzata in un ventennio a partire dal 1835, che comport\u00f2 anche lo smontaggio e la ricostruzione delle facciate di alcuni antichi palazzi della zona, di via Vittorio Emanuele II (poi diventata via Filippo Turati) con la demolizione dell'antico porticato medioevale sostituito da uno di maggiori dimensioni in stile ottocentesco, del palazzo dell'Accademia ligustica di Belle Arti (realizzato tra il 1826 e il 1831) e infine piazza Corvetto, realizzata per volere del sindaco e barone Andrea Podest\u00e0 negli anni '80 del secolo, dove vennero posti il monumento dedicato a Giuseppe Mazzini (ad opera di Pietro Costa, realizzato nel 1882) e la sottostante statua dedicata a Vittorio Emanuele II (opera di Francesco Barzaghi, realizzato nel 1886).\nNon sempre queste operazioni, sovente presentate come necessarie per motivi di igiene e utilit\u00e0 pubblica, oltre che di ammodernamento cittadino, furono accolte positivamente dalla popolazione, che protestava contro gli espropri necessari alle opere. Sia la politica cittadina che la stampa di allora, fecero di volta in volta proprie le opinioni dei costruttori e dei cittadini proprietari, animando vivacemente il dibattito politico di quel tempo. Lo stesso Alfredo D'Andrade, architetto e archeologo, prima direttore dell\"Ufficio regionale per la conservazione dei monumenti del Piemonte e della Liguria\" e poi anche rappresentante del Ministero della Pubblica Istruzione nella trattativa relativa alla cessione delle carceri (ex monastero benedettino) presenti sul colle di Sant'Andrea, per la successiva demolizione dello stesso, nelle sue comunicazioni con il governo centrale accus\u00f2 il Comune di Genova e i privati interessati alla costruzione di essere spinti da motivazioni speculatorie, pi\u00f9 che da reali motivi di igiene e pubblica utilit\u00e0.\nAnche le mura delle \"Fronti basse\" nel 1889 furono in parte demolite e utilizzate come muro di contenimento per un terrapieno, destinato ad ospitare nel 1892 l'esposizione e le manifestazioni per il quarto centenario della scoperta dell'America. La loro presenza peraltro veniva percepita come un ostacolo all'espansione a levante della citt\u00e0 (il confinante comune di San Francesco d'Albaro era stato annesso a Genova, con altri 5, nel 1874). La stessa zona in cui venne fatta sorgere via XX Settembre diverr\u00e0 nel XX secolo il nuovo fulcro della vita cittadina, destinando le altre zone del vecchio centro storico a decenni di progressivo degrado e abbandono. Infatti nella seconda met\u00e0 del XIX secolo si inizi\u00f2 a verificare il graduale abbandono del vecchio centro storico da parte delle famiglie ivi residenti (o residenti lungo le \"strade nuove\"), che si trasferirono o nei nuovi quartieri (situati nelle zone collinari o nelle suddette aree a levate) o negli allora comuni limitrofi, pur mantenendo le loro attivit\u00e0 lavorative in centro; proprio questa emigrazione sar\u00e0, insieme ad un'epidemia di colera che aveva colpito la citt\u00e0, una delle cause del calo della \"popolazione di diritto\" del comune tra il primo censimento generale del 1861 e quello successivo del 1871. L'abbandono da parte dei nuclei familiari tradizionalmente residenti in zona, soprattutto di quella con appartenenti alle classi medio-alte, proseguir\u00e0 nei decenni successivi, causando il progressivo deterioramento delle condizioni di molti edifici, lasciati per anni senza regolare manutenzione, e trasformando ampie parti del centro storico in zone residenziali destinate alle fasce pi\u00f9 povere della popolazione, come gli anziani o le famiglie di immigrati del sud Italia in cerca di lavoro.\nCome ricordato inizialmente, \u00e8 in questo periodo di grandi opere, pubbliche e private, i cui lavori iniziano a portare alla luce i resti della citt\u00e0 pi\u00f9 antica e distruggono parte di quella medioevale, che gli storici iniziano, seppur tra molte difficolt\u00e0 e diversi passi falsi, ad effettuare i primi tentativi di ricostruzioni non leggendarie sull'origine di Genova e sulla locazione dei suoi primi insediamenti.\nDal XX secolo ad oggi.\nNee 1907 viene istituito dal comune un assessorato alle Belle Arti, primo del suo genere in Italia, inizialmente retto dallo storico e archeologo Gaetano Poggi, gi\u00e0 sindaco di Arquata Scrivia tra il 1890 e il 1895 e membro di una precedente commissione che doveva valutare quali edifici e monumenti genovesi doveva essere soggetti a particolare tutela per via del loro valore storico.. Il nuovo assessorato e la Sopraintendenza alle Belle Arti, negli anni seguenti, daranno il via ad una serie di restauri aventi come scopo il riportare a vista le strutture medievali caratteristiche dei muri di alcuni degli edifici del centro storico modificati, coperti e reintonacati durante a partire dal rinascimento, con lo scopo di valorizzare gli aspetti pi\u00f9 antichi delle costruzioni della zona.\nLa costruzione di via XX Settembre e delle zone limitrofe terminer\u00e0 negli anni dieci del XX secolo, ma questo sar\u00e0 solo il primo dei numerosi interventi edilizi che interesseranno il centro storico in quel secolo. Nello spiazzo ricavato dalla demolizione e interramento delle \"fronti basse sul Bisagno\" in occasione delle Colobiadi del 1892 (\"Esposizione Italo-Americana\"), spazio che negli anni seguenti aveva ospitato numerose manifestazioni (tra cui l\"Esposizione d'Igiene, Marina e Colonie\" del 1914), tra gli anni venti e gli anni trenta venne realizzata piazza della Vittoria su progetto di Marcello Piacentini, con il suo Arco della Vittoria (inaugurato nel 1931). Sempre su progetto di Piacentini sar\u00e0 edificato il \"Grattacielo dell'Orologio\" in piazza Dante, inaugurato nel 1940, che con i suoi 108\u00a0m distribuiti su 31 piani \u00e8 stato per molto tempo l'edificio pi\u00f9 alto della citt\u00e0 (superato dal Matitone di San Beningo nel 1992, per un solo metro, ma con un numero inferiore di piani).\nNel 1926, con il \"Regio decreto-legge 14 gennaio 1926 n.74\" e il successivo \"Regio decreto-legge 15 aprile 1926 n.662\", viene creata la Grande Genova, che unisce all'allora comune di Genova altri 19 comuni precedentemente indipendenti.\nNel 1932 un nuovo piano regolatore, nato dopo un concorso di idee e denominato \"Piano regolatore di massima delle zone centrali della citt\u00e0\", particolarmente ambizioso, prevedeva diverse rivoluzioni della struttura viaria e nello stile edilizio cittadino, con la demolizione di parte del centro storico, ritenuta necessaria per l'apertura di nuove strade e la realizzazione di alcune gallerie. Modificato negli anni seguenti, solo parte dei progetti ivi previsti vedranno effettivamente la luce, ma la sua impostazione continuer\u00e0 ad influenzare le decisioni urbanistiche inerenti al centro storico fino agli anni settanta. Nel maggio 1937 l'architetto e ingegnere Piero Barbieri pubblica sulla rivista \"Genova\" uno studio dal titolo \"Piano regolatore e di diradamento della Genova medioevale\", in cui analizza la situazione della citt\u00e0 vecchia da un punto vista sia demografico (con anche le sue ricadute relative alle questioni della salute pubblica) sia trasportistico (pubblicando anche una sua ricerca sulla distribuzione dei vari flussi pedonali lungole principali direttrici), sia di valorizzazione degli edifici di interesse artistico e storico, da attuare perlopi\u00f9 tramite lo sventramento degli edifici adiacenti, per realizzare piazze e larghi che possano renderli pi\u00f9 visibili ed evidenti. Secondo Barbieri:\nDopo l'armistizio di Cassibile e con l'istituzione della Repubblica Sociale Italiana cambier\u00e0 parte della toponomastica della cittadina, centro compreso, con la sparizione dei nomi dedicati ai Savoia: parte di queste modifiche saranno mantenute anche dopo la fine della guerra (per esempio la galleria Vittorio Emanuele III intitolata a Giuseppe Garibaldi), mentre in alcuni casi i nomi verranno ulteriormente cambiati (per esempio via Carlo Felice, divenuta prima via della Repubblica e dopo la guerra via 25 aprile).\nParzialmente danneggiato dai bombardamenti alleati della seconda guerra mondiale e solo in parte ricostruito nell'immediato dopoguerra, il centro storico \u00e8 stato per diversi decenni una delle zone pi\u00f9 degradate di Genova, immortalato come tale da canzoni, libri e film. Nei mesi seguenti alla fine del conflitto l'ingresso stesso alla zona era sconsigliato ai militari alleati presenti in citt\u00e0, con tanto di scritte di avvertimento in inglese poste agli ingressi dei vicoli a Sottoripa (alcune ancora visibili, seppur in parte cancellate), proprio per i pericoli che la malavita e la diffusa prostituzione potevano costituire per chi si avventurava, senza conoscerlo, nel dedalo di vicoletti e macerie. La zona del convento di Sarzano, una delle pi\u00f9 pesantemente danneggiate dai bombardamenti, diviene nell'immediato dopoguerra rifugio di senzatetto e immigrati, situazione ben rappresentata nel film premio Oscar Le mura di Malapaga (1949). Nei decenni successivi, alcuni interventi edilizi hanno portato alla demolizione di diverse parti del centro storico, mentre sulle macerie dei palazzi bombardati sono sorti nuovi edifici che si evidenziano, oltre che per lo stile moderno, anche per la maggiore altezza rispetto alle costruzioni circostanti.\nAlla fine degli anni sessanta \u00e8 stata demolita l'area di \"via Madre di Dio\" (dove, in \"passo Gattamora\", vi era la casa di Nicol\u00f2 Paganini), per permettere la costruzione del complesso dirigenziale \"Centro dei Liguri\". Questa \u00e8 una delle ultime modifiche urbanistiche (se non l'ultima in assoluto, certamente l'ultima come importanza) previste dal piano regolatore del 1932 ad essere effettivamente realizzata. Il complesso del \"Centro dei Liguri\", realizzato tra il 1972 e il 1980, \u00e8 alle spalle del grattacielo dell'orologio, adiacente a via Fieschi e si sviluppa sui due lati del settecentesco ponte di Carigniano. L'area, sede della Regione Liguria e di diverse aziende, seppur frequentata durante le ore lavorative diurne, \u00e8 col tempo degradata, peggioramento facilitato probabilmente anche da una non ottimale integrazione con il contesto urbano limitrofo, tanto che il piccolo parco giochi per bambini presente, ufficialmente \"giardini Baltimora\", \u00e8 comunemente chiamato \"giardini di Plastica\". Sempre nello stesso decennio la costruzione della sopraelevata ha comportato la demolizione di alcuni degli edifici presenti lungo la strada che costeggiava il porto, nella zona di via Gramsci, piazza Caricamento e piazza Cavour.\nLa stessa strada sopraelevata, opera molto discussa e di cui si sta ipotizzando da diversi anni il possibile abbattimento, percorrendo l'arco portuale del centro cittadino, permette la visione di parte del centro storico da una posizione panoramica. L'architetto Renzo Piano ha suggerito nel 2007, per sfruttare questo percorso panoramico nel caso di abbattimento della stessa, di sostituirla con una monorotaia aerea.\nNel 1976 viene approvato dal comune un nuovo piano regolatore, che, tra le altre cose, ha come obiettivo il tentativo di risanare la zona. Dagli anni ottanta in poi, grazie anche ai finanziamenti legati ad eventi come Italia '90, Expo '92 Genova, il G8 di Genova del 2001 e Genova capitale europea della cultura nel 2004 \u00e8 iniziata una rinascita, che ha portato parte della citt\u00e0 vecchia ad essere uno dei luoghi di maggiore frequentazione della Genova turistica. La stessa metropolitana ha 5 delle sue 7 stazioni situate nella zona del centro storico. Durante i vari lavori effettuati per le succitate manifestazioni, sono state ritrovate tracce dei vecchi moli e di antiche costruzioni, ma queste, pur portando nuove informazioni sul passato della citt\u00e0, sono quasi sempre state ricoperte dopo essere state studiate dagli archeologi della sovraintendenza e quindi non sono pi\u00f9 visibili.\nNei diversi itinerari che si dipanano da piazza De Ferrari, cuore del centro, in un nucleo urbanisticamente non convenzionale, risultato di pi\u00f9 modifiche e ristrutturazioni susseguitesi nei secoli, \u00e8 possibile individuare le tre principali linee direttrici che tracciano, con l'ausilio delle rocche e mura edificate in secoli differenti fra il Medioevo, il Rinascimento e l'Ottocento, i contorni di una \"citt\u00e0 obliqua\" architettonicamente ricca di inconfondibili e inaspettati elementi pregevoli.\nTali direttrici sono corrispondenti, per la parte pi\u00f9 antica, a via San Lorenzo che scende, incrociando numerose strade, vicoli (i \"caruggi\") e creuze laterali, dal piano di Sant'Andrea e da piazza De Ferrari fino alla Marina e al porto antico. La pedonalizzazione della piazza e quella parziale della via, avvenute nei primi anni del XXI secolo, ne fanno il percorso pedonale ideale per i flussi turistici che si muovono tra il porto e la zona dirigenziale. Per la parte cinque-seicentesca nella via XXV Aprile che, con il transito di Piazza delle Fontane Marose e via Garibaldi (l'antica \"Strada Nuova\"), porta a piazza dell'Annunziata e al quartiere universitario di via Balbi (sede del Palazzo Reale). Infine, per la parte strettamente medioevale, nel fitto tessuto di caruggi che da piazza Campetto e dai Macelli di Soziglia conduce alla Chiesa di Santa Maria delle Vigne e al sestiere di Pre-Molo-Maddalena.\nDopo il rilancio dell'area avuto con l'Exp\u00f2 del 92, il fulcro attorno al quale ruotano attualmente molti dei flussi del commercio e del turismo \u00e8 dato dalla zona del porto antico (area riprogettata da Renzo Piano), dove si trova l'acquario, con la retrostante piazza Caricamento e i portici di Sottoripa (o della Ripa). Da l\u00ec, attorno al Banco di San Giorgio presso cui veniva creandosi la \"citt\u00e0 dei mercanti\" e dei camalli della Compagnia dei caravana, si raggiungono facilmente via Orefici e Piazza Banchi, costeggiando l'antica Loggia della Mercanzia, sede della vecchia Borsa merci, edificio impiegato per numerose manifestazioni e mostre.\nPer quello che riguarda la parte di levante del centro storico, dopo anni di semi-abbandono, il trasferimento della facolt\u00e0 di architettura in stradone Sant'Agostino/via Mascherona (che collega Sarzano/Castello con i caruggi siti tra piazza delle Erbe e via San Lorenzo) con il recupero dell'area del convento di San Silvestro (distrutto dai bombardamenti) e l'apertura di numerosi ristoranti e locali dagli anni novanta in poi, hanno portato ad una rinascita della zona e ad un'attiva e frequentata vita serale e notturna, la cosiddetta \"movida\" genovese, che \u00e8 per\u00f2 sovente fonte di attrito con parte dei residenti, che a pi\u00f9 riprese hanno richiesto e ottenuto dalla pubblica amministrazione provvedimenti restrittivi sugli orari di apertura dei locali. Dal 2006 la zona \u00e8 raggiunta dai mezzi pubblici, grazie alla stazione di Sarzano/Sant'Agostino della metropolitana.\nA conferma del recupero del centro storico negli ultimi decenni, o per lo meno di una sua consistente parte, il 13 luglio 2006 l'UNESCO ha dichiarato parte del centro storico patrimonio mondiale dell'umanit\u00e0.\nMonumenti e luoghi d'interesse.\nI vicoli che si sviluppano particolarmente nella parte adiacente al porto antico, costituiscono una sorta di intricata \"casbah\" connotata architettonicamente in maniera non sempre unitaria e facilmente identificabile, con chiese di stile romanico, palazzi di gusto classico e neoclassico e costruzioni appartenenti alla cultura mediorientale, frutto di quel passato che port\u00f2 i Genovesi ad operare nei principali porti del Mar Mediterraneo e sui campi delle Crociate.\nPatrimonio dell'umanit\u00e0.\nUna sua vasta parte, racchiusa nel tratto delle cosiddette \"Strade Nuove\" (via Garibaldi, via Cairoli e via Balbi), dove sorgono i palazzi dei Rolli, \u00e8 stata dichiarata dall'UNESCO il 13 luglio 2006 patrimonio mondiale dell'umanit\u00e0.\nCon il termine \"Rolli\" (derivato dalla parola \"rotoli\"), o pi\u00f9 precisamente \"Rolli degli alloggiamenti pubblici di Genova\", a partire dal 1576 venivano indicate le liste dei palazzi dimore eccellenti delle nobili famiglie che ambivano ad ospitare, sulla base di un sorteggio pubblico, le alte personalit\u00e0 in transito per visite di stato. Quarantadue di questi edifici sono stati inclusi nel Patrimonio dell'Umanit\u00e0.\nI Rolli erano suddivisi in \"bussoli\" (bussolotti), in cui gli edifici (circa centocinquanta dimore, non tutte ancora esistenti) erano classificati in tre tipi di categorie in base al loro prestigio: il primo venne redatto nel 1576 e i successivi negli anni 1588, 1599, 1614 e 1664.\nIl 20 gennaio 2007 \u00e8 stata posta dall'UNESCO all'inizio di via Garibaldi una targa con la motivazione che inserisce la serie dei Palazzi dei Rolli fra i patrimoni mondiali dell'umanit\u00e0:\nArchitetture religiose.\nNel centro storico genovese sono concentrate le maggiori e tra le pi\u00f9 conosciute chiese antiche ed edifici di culto della citt\u00e0. Delle primissime chiese che denotavano la presenza di gruppi cristiani in citt\u00e0 non \u00e8 rimasto praticamente nulla, essendo state di volta in volta distrutta, inglobate in chiese pi\u00f9 recenti o pesantemente rinnovate nel corso dei secoli al punto da rendere irriconoscibile lo schema originale. Le chiese pi\u00f9 antiche oggi visibili risalgono all'incirca all'inizio del periodo basso medioevale.\nSimbolo del potere religioso genovese, ma anche delle pi\u00f9 nobili famiglie che nella maggior parte dei casi contribuirono alla nascita di molti luoghi di culto nella forma di cappelle gentilizie, le chiese del centro storico fanno parte della storia di Genova e, da un punto di vista architettonico e turistico, sono punto di ritrovo e richiamo per l'attivit\u00e0 turistica-religiosa del capoluogo ligure.\nCome scritto precedentemente, con l'istituzione della filo napoleonica Repubblica Ligure a seguito del trattato di Campoformio del 1797, molti edifici religiosi vennero espropriati. Dopo l'annessione della Repubblica al Regno di Sardegna, decisa durante il congresso di Vienna, parte di questi edifici rimasero statali mentre altri vennero riassegnati alla chiesa cattolica, ma non sempre agli stessi ordini di religiosi che vi risiedevano precedentemente. Le grandi opere edilizie, avvenute nel centro della citt\u00e0 a partire dai primi anni del XIX secolo, portarono poi alla demolizioni di diverse chiese e monasteri o ex tali, di cui non esistono pi\u00f9 tracce visibili.\nPer quello che riguarda i luoghi di culto islamici esistenti in passato, nella zona della darsena, questi vennero abbandonati e adibiti ad altri scopi alla fine del XVIII secolo, quando, sull'onda degli ideali della Rivoluzione francese, la neonata Repubblica Ligure abol\u00ec la schiavit\u00f9, liberando i prigionieri mussulmani presenti. Ne rimangono solo pochi resti, incorporati nell'edificio che ospita la facolt\u00e0 di Economia.\nLa comunit\u00e0 ebraica ebbe diversi luoghi di culto, sia nella citt\u00e0 pi\u00f9 antica (come mostrano le gi\u00e0 citate lettere di Teodorico di inizio VI secolo), sia dopo l'arrivo dei sefarditi dalla Spagna nel quartiere del \"ghetto\", sia successivamente in quello del Molo, non pi\u00f9 esistenti. Nel 1935 venne edificata l'attuale sinagoga, sita in una traversa di via Assarotti (ripida salita che collega il quartiere di Portoria con quello di Castelletto, nella zona esterna al centro storico vero e proprio), che and\u00f2 a sostituire quella del Molo.\nDa ovest verso est, all'interno dell'area del centro storico si possono individuare:\nLe edicole votive e i portali.\nUna delle caratteristiche tipiche del centro storico genovese \u00e8 l'elevato numero di edicole votive presenti, non tutte in buono stato di conservazione o facilmente visibili, anche se negli ultimi decenni \u00e8 in corso un impegnativo progetto di restaturo e catalogazione. La tradizione ha origine nel basso medioevo e continu\u00f2 per diversi secoli, fino agli inizi del XX secolo, avendo il suo massimo nei secoli XVI e XVII.\nSi ritiene che nel centro storico siano state costruite nel tempo centinaia di edicole (non tutte esistenti ai giorni nostri), molte delle quali dedicate alla Madonna (particolarmente venerata a Genova, tanto da essere dichiarata nel 1637 \"Regina di Genova\"), sia da parte di nobili, mercanti e artigiani, confraternite sia da parte di semplici cittadini. Le raffigurazioni presenti venivano poi spesso ornate con ex voto e candele.\nAltra caratteristica sono i portali dei palazzi, finemente decorati con sculture, statue (in marmo, ardesia e pietra) e affreschi. L'origine della diffusione di questo tipo di portali \u00e8 da ricercarsi nel XV secolo, quando le famiglie nobili proprietarie dei palazzi della zona, per far fronte alla carenza di spazi per nuove aree abitative o da adibire a botteghe, decidono di riutilizzare i cortili e i porticati degli stessi, cambiando la distribuzione degli spazi e ottenendone nuovi vani e logge sovrapposte.\nI palazzi cos\u00ec ridefiniti necessitavano di nuovi ingressi, pi\u00f9 sontuosi dei precedenti, il cui progetto e costruzione vennero affidati a scultori e \"maestri muratori\", spesso provenienti da fuori citt\u00e0 (molti di questi venivano a Genova perch\u00e9 interessati ai marmi e alle altre materie prime che venivano sbarcate nel porto), principalmente lombardi (della Val d'Intelvi) o toscani. I temi raffigurati, oltre quelli religiosi, sovente riprendevano la mitologia greca o erano omaggi alla famiglia proprietaria del palazzo.\nNel degrado decennale che ha accompagnato la zona del centro storico, molte delle statue contenute nelle edicole e molte delle decorazioni dei portali sono andate deteriorandosi gravemente o sono state oggetto di furti e atti di vandalismo.\nLa crescita di Genova e l'andamento della popolazione nella citt\u00e0 antica.\nLa popolazione di Genova all'inizio del XVI secolo viene valutata tra i 50.000 e i 100.000 abitanti, a seconda delle diverse stime (minori quelle pi\u00f9 recenti), compresa quasi interamente nei sestieri del Molo, Maddalena, Pr\u00e8 e Portoria.\nUn testo del 1834, \"Viaggio nella Liguria marittima\", scritto da Davide Bertolotti, riporta una tabella in cui riassume dati risalenti all'incirca al 1530, raccolti da \"il Giustiniano\" (Agostino Giustiniani, vescovo di Nebbio, autore dei \"Castigatissimi Annali di Genova\"), e in base a questi cerca di ottenere una stima della popolazione dei primi decenni del XVI secolo. Secondo i dati del Giustiniani riportati e sommati dal Bertolotti, a Genova vi erano 6298 case nella cerchia compresa all'interno delle mura cinquecentesche, a cui si devono aggiungere pi\u00f9 di 300 case nella zona che verr\u00e0 inglobata nelle seicentesche \"Mura Nuove\". Le case pi\u00f9 umili, ritenute la maggioranza, avrebbero avuto 4, 5 o 6 \"fuochi\" (ovvero nuclei familiari, normalmente di 5 o 6 persone): questo porta lo scrittore ottocentesco a valutare (considerando una stima per difetto di quattro \"fuochi\" per casa e 5 individui per fuoco) la popolazione di Genova (cerchia muraria pi\u00f9 dintorni) pari a circa 132.000 abitanti, cifra superiore ai valori generalmente considerati corretti per quel periodo dagli storici attuali..\nStime e studi basati su vari documenti (annali, documenti del Vescovato e della Repubblica di Genova, ecc.) riportate dalle pubblicazioni dell\"unit\u00e0 organizzativa statistica\" del Comune, fanno ipotizzare una popolazione di quasi 50.000 abitanti nella seconda met\u00e0 del XVI secolo, che cresceranno fino a della pestilenza del 1656, toccando i circa 90.000 residenti, per poi crollare a causa di questa a circa 40.000 abitanti. L'espansione della citt\u00e0 nel frattempo inglober\u00e0 in questa anche i sestieri di San Vincenzo (a levante) e di San Teodoro (a ponente).\nDalla met\u00e0 del XVI secolo in poi, dopo la pestilenza, la popolazione aumenter\u00e0 nuovamente, giungendo a circa 100.000 abitanti negli anni '30 del XIX secolo, per superare i 130.000 un quarantennio dopo. Il gi\u00e0 citato \"Dizionario geografico storico statistico commerciale degli Stati di S.M. il Re di Sardegna\" di Goffredo Casalis, riportando dati relativi al 1938, valutava la popolazione della citt\u00e0, militari (sia i soldati della guarnigione che il personale della marina) e portuali inclusi, in 115.257 abitanti. L'autore specifica anche che vi erano 181 ebrei che \"\"non potendo possedere alcun bene immobile, si occupano con buon successo del commercio marittimo\", e avevano una sinagoga nella zona delle mura di Malapaga (sestiere del Molo); oltre a questi, riporta l'autore, vi erano anche diversi protestanti, 296 svizzeri e 65 anglicani, e questi gruppi \"si applicano per la pi\u00f9 parte al commercio, e figurano tra i banchieri, e i pi\u00f9 ricchi negozianti\"\" e avevano una chiesa nella zona della \"crosa del Diavolo\" (attuale largo San Giuseppe, nelle vicinanze di galleria Mazzini e piazza Corvetto). Il Casalis specifica anche che a Genova era solitamente presente un numero medio di forestieri stimabile in circa 2.800, a cui andavano ad aggiungersi gli abitanti delle zone vicine che si recavano in citt\u00e0 nelle ore diurne per affari o per lavoro.\n\u00c8 da notare, per quello che riguarda il periodo a cavallo tra il XVIII e il XIX secolo, che nel 1797, per opera di Napoleone Bonaparte, termina la sua esistenza la Repubblica di Genova e con questa l'indipendenza di fatto della citt\u00e0. La successiva Repubblica Ligure, strettamente dipendente dai francesi, al fianco dei quali combatter\u00e0 diverse guerre che la porteranno ad essere assediata da austriaci e inglesi nel 1800, assedio che causer\u00e0 quasi 10.000 morti a causa di malnutrizione e malattie. La stessa Repubblica Ligure verr\u00e0 annessa nel 1805 all'Impero francese e, con la caduta di questo nel 1814, dopo alcuni mesi di vita come \"Repubblica Genovese\", verr\u00e0 quindi annessa al Regno di Sardegna dei Savoia.\nIl censimento della popolazione del 1861 riporta l'esistenza di 5409 case, di cui 185 vuote, un numero di famiglie pari a 28931, con una popolazione compresa nel tracciato delle mura di 139.993 persone (popolazione \"di fatto\", ovvero presente alla data del censimento il 31 dicembre 1861, pari a 127.986 abitanti, a cui vanno ad aggiungerni 12.007 assenti), di cui per\u00f2 solo 127.735 effettivamente residenti (\"popolazione di diritto\") a Genova. Nel censimento di un decennio dopo, nel 1871, la \"popolazione di fatto\" sale a 130.269, mentre quella \"di diritto\" scende a 125.606. L'ufficio che analizza i dati del censimento del 1871 motiva questo calo con le variazioni nella popolazione non stabile, con l'avvenuta epidemia di colera che aveva colpito la citt\u00e0 tra il 1866 e il 1867 e per via del fatto che molti cittadini si erano trasferiti nei pi\u00f9 vivibili ed economici comuni limitrofi.\nNel 1874 Genova uscir\u00e0 dai 6 sestieri iniziali e annetter\u00e0, nella sua espansione a levante e lungo la val Bisagno, proprio questi comuni: Marassi, San Francesco e San Martino d'Albaro, San Fruttuoso e Staglieno, oltre a quello della Foce (nome riferito alla presenza dell'estuario del torrente Bisagno).\nDopo l'unificazione del Regno d'Italia, la popolazione nelle zone storiche del centro di Genova ha avuto il seguente andamento, rilevato nei vari censimenti che si sono susseguiti negli anni:\nCome evidenziato anche nell\"Atlante demografico\" pubblicato dal comune la zona antica del centro storico, corrispondente ai sestieri Pr\u00e8-Molo-Maddalena, presenta un'evoluzione demografica singolare rispetto al resto di Genova: seppur con alcune oscillazioni tra un censimento e l'altro, la popolazione risulta leggermente diminuita tra il primo del 1861 e quello di quasi un secolo dopo del 1951, per avere poi un proprio e vero crollo tra il censimento del 1961 e quello del 1971 (-12.060 residenti), nel periodo un cui invece la citt\u00e0 nel suo insieme raggiunge il suo massimo di popolazione (816.872 residenti al censimento del 1971), per poi continuare a diminuire (questa volta coerentemente al resto della citt\u00e0) anche nei censimenti dei decenni successivi. Al censimento del 2001 la popolazione presente nella zona Pr\u00e8-Molo-Maddalena, con i suoi 19.453 abitanti, corrisponde a circa il 3,19% della popolazione totale cittadina (610.307 residenti), mentre considerando tutti i sestieri si arriva a circa il 18,08%. \u00c8 da notare tuttavia che da alcuni decenni in zona vi \u00e8 una consistente presenza di immigrati irregolari che, di fatto, rendono la popolazione effettiva pi\u00f9 elevata rispetto a quanto registrato dalle statistiche.\nPer quello che riguarda la provenienza (luogo di nascita) dei residenti ufficiali, il sesso e l'et\u00e0 media, i dati forniti dal comune di Genova, relativi al 31 dicembre 2007, sono i seguenti:"}
{"id": "479912", "revid": "1516566", "url": "https://it.wikipedia.org/wiki?curid=479912", "title": "Armoriale dei santi", "text": "In araldica, un armoriale \u00e8 una raccolta di armi o stemmi. Questa voce raccoglie stemmi in cui compaiono santi. I santi compaiono frequentemente nell'araldica, soprattutto in quella civica, dato che molti comuni amano inserire nel proprio stemma il proprio santo protettore o quello da cui derivano il nome.\nGli stemmi.\nSant'Acacio di Armenia.\nSant'Acacio di Armenia, il principale dei Diecimila martiri armeni, ricorrenza il 22 giugno.\nSant'Adalberto.\nSant'Adalberto di Praga, vescovo e martire del X secolo\nSanta Afra di Augusta.\nAttributi: rogo\nSant'Agapito.\nSant'Agapito di Palestrina, martire del III secolo\nSant'Agata.\nSant'Agata vergine e martire del III secolo\nAttributo principale: una o due mammelle tagliate\nAttributi aggiuntivi: forbici, coltello, tenaglie, fuoco, cocci, Etna in eruzione, velo, un vecchio (san Pietro accompagnato da un fanciullo che porta un lume)\nSant'Albano di Magonza.\nAttribuito principale: ritratto con in mano la propria testa\nSanta Aldegonda.\nSanta Aldegonda, o Alda, di Maubeuge, vergine e martire\nSant'Alessandro di Bergamo.\nAttribuito principale: veste di soldato romano, vessillo recante un giglio bianco, palma del martirio\nSant'Amando.\nAmando di Maastricht\nvescovo e missionario franco\nSant'Ambrogio.\nAttributo principale: alveare, staffile tripartito, veste vescovile\nAttributi aggiuntivi: api, bambino in culla, ossa, gabbiano\nSant'Andeolo.\nSant'Andeolo martire di Viviers\nSant'Andrea.\nAttributo principale: croce in decusse\nAttributi aggiuntivi: reti, fune\nSant'Andrea Bobola.\nSant'Andrea Bobola, martire polacco del XVI secolo\nAniano di Orl\u00e9ans.\nSant'Aniano, o Agnano, di Orl\u00e9ans, vescovo del IV-V secolo\nSant'Ansgario.\nSant'Oscar, Anscario od Ansgario, monaco benedettino del IX secolo\nSant'Antonio Abate.\nAttributo principale: bastone a tau, porcellino, fuoco, veste monacale\nAttributi aggiuntivi: campanello, animali delle stalle (cavalli, cani, porci) insieme, veste vescovile, libro\nSant'Antonio di Padova.\nSant'Antonio di Padova, sacerdote e dottore della Chiesa del XIII secolo\nAttributo principale: Ges\u00f9 Bambino, giglio, veste francescana\nAttributi aggiuntivi: libro, pesce\nSanta Barbara.\nVergine e martire del III secolo\nSan Bartolomeo.\nAttributo principale: coltello\nAttributi aggiuntivi: pelle\nSan Basilio Magno.\nAttributo principale: pallio (o omoforio), colomba dello Spirito Santo, veste vescovile\nAttributi aggiuntivi: croce russa\nSan Baudelio di N\u00eemes.\nSan Baudelio di N\u00eemes, martire\nSan Benedetto da Norcia.\nAttributi principali: cocolla, libro della regola e bastone pastorale\nSan Benedetto martire.\nSan Benedetto, martire del IV secolo\nSan Berardo dei Marsi.\nAttributi principali: mitra e bastone pastorale\nSan Biagio di Sebaste.\nSan Biagio, vescovo e martire del IV secolo\nAttributo principale: pettine da cardatore, veste vescovile\nAttributi aggiuntivi: candele\nSan Botvido di Svezia.\nSan Botvido, evangelizzatore della Svezia e martire del XII secolo.\nAttribuiti principali: l'ascia e il pesce\nSanta Brigida d'Irlanda.\nSanta Brigida d'Irlanda o Brigida di Kildare, religiosa e badessa irlandese del V-VI secolo.\nSan Calogero.\nSan Calogero di Sicilia, monaco eremita del VI secolo\nSan Cataldo.\nSan Cataldo di Rachau, vescovo del VII secolo\nSanta Caterina d'Alessandria.\nCaterina d'Alessandria, santa, vergine e martire del III secolo\nAttributo principale: ruota uncinata spezzata\nAttributi aggiuntivi: corona, abito principesco, libro, spada, anello\nSan Cesidio.\nAttributi principali: palma del martirio e libro.\nSan Cipriano.\nVescovo di Cartagine e martire del III secolo.\nSan Ciriaco.\nSan Ciriaco o Quiriaco, sacerdote a Treviri nel IV secolo\nSan Clemente.\nSan Clemente I, papa e martire \nSan Colombano.\nSan Colombano, abate irlandese\nSan Corbiniano.\nAttributo principale: orso\nSan Costanzo di Capri.\nSan Costanzo vescovo di Capri\nSan Cristoforo.\nAttributo principale: dimensioni gigantesche, Ges\u00f9 Bambino sulle spalle\nAttributi aggiuntivi: bastone fronzuto, fiume con i pesci, frate\nSan Demetrio di Basarabovo.\nSan Demetrio il Nuovo o san Demetrio di Basarabovo, santo ortodosso di origine bulgara del XIII secolo, patrono di Bucarest e della Valacchia. \nSan Dionigi.\nAttributo principale: in vesti episcopali con la testa mozzata fra le mani\nSant'Egidio.\nAttributi: pastone pastorale, cerva\nSant'Erik.\nSanto svedese del XII secolo\nSant'Ermagora.\nSant'Ermagora, vescovo di Aquileia e martire\nSant'Eufemia.\nSanta Eufemia di Calcedonia, martire del IV secolo\nSant'Eusanio.\nSant'Eusanio, presbitero della citt\u00e0 di Siponto (odierna Manfredonia) e martire a Furci\nAttributo principale: raffigurato con il cuore e gli altri visceri in mano\nSan Floriano di Lorch.\nAttributo principale: abiti militari, secchio che versa acqua su un edificio in fiamme\nAttributi aggiuntivi: macina, nido di cicogna, vessillo\nSan Francesco d'Assisi.\nSan Francesco d'Assisi, patrono d'Italia\nAttributo principale: veste francescana, stimmate, cingolo a tre nodi\nAttributi aggiuntivi: Crocifisso, lupo, uccelli\nSan Francesco da Paola.\nSan Francesco da Paola, eremita del XV secolo, fond\u00f2 l'Ordine dei Minimi in Calabria\nAttributo principale: bastone in mano, scritta \"Charitas\", veste francescana\nAttributi aggiuntivi: agnellino\nSan Fridolino.\nSan Fridolino, abate di S\u00e4ckingen, VI secolo\nSan Gallo.\nSan Gallo, eremita del VII secolo\nSan Gaudenzio di Brescia.\nAttributi principali: paramenti episcopali\nSanta Genoveffa di Parigi.\nSanta Genoveffa vergine del V secolo\nAttributo principale: candela con angelo, diavolo che soffia per spegnerla\nAttributi aggiuntivi: vincastro, fuso, medaglia con croce\nSan Gerardo Sagredo.\nGerardo di Csan\u00e1d, al quale la tradizione attribuisce il cognome Sagredo, \u00e8 stato un vescovo e martire, evangelizzatore dell'Ungheria nell'XI secolo\nSan Geroldo.\nSan Geroldo, eremita del X secolo\nSanta Gertrude di Helfta.\nSanta Gertrude, vergine cistercense\nAttributo principale: pastorale, cuore infiammato con immagine di Ges\u00f9 adolescente, veste cistercense bianca\nAttributi aggiuntivi: corona sostenuta da angeli\nSan Giacomo Maggiore.\nAttributo principale: conchiglia di Santiago\nAttributi aggiuntivi: bordone da pellegrino, borraccia o zucca, cappello ampio, mantello, vessillo bianco e crociato, spada roteante e teste mozzate di mori, cavallo\nSan Gildas.\nSan Gildas di Rhuys, abate e storico britanno del VI secolo\nSan Giorgio di Lydda.\nSan Giorgio, martire di Lydda\nAttributo principale: drago trafitto\nAttributi aggiuntivi: vessillo crociato, principessa, cavallo bianco\nQuesto Santo \u00e8 talmente rappresentato in araldica che merita un articolo specifico.\nSan Giovanni Battista.\nAttributo principale: agnello e croce con la scritta \nAttributi aggiuntivi: veste di peli di cammello, conchiglia, ascia\nSan Giudoco.\nReligioso francese del VII secolo. \u00c8 patrono dei pellegrini\nSan Giuliano.\nSan Giuliano di Brioude, martire del IV secolo\nSan Gorgonio.\nGorgonio di Roma, militare romano, martire durante le persecuzioni di Diocleziano\nAttributi principali: corazza e spada, palma del martirio\nSan Gottardo.\nAttributo principale: bastone pastorale\nSan Guglielmo.\nSan Guglielmo di Bourges, vescovo\nSant'Ilario.\nSant'Ilario di Poitiers, vescovo e dottore della Chiesa\nSant'Ippolito.\nAttributo principale: palma del martirio\nAttributi aggiuntivi: cavallo e armatura\nSanta Kinga.\nSanta Kinga (o Cunegonda) \u00e8 stata regina di Polonia nel XIII secolo; \u00e8 patrona della Polonia e della Lituania. \nSan Ladislao.\nLadislao I d'Ungheria,\nre e santo dell'XI secolo\nSan Leobino.\nSan Leobino di Chartres, vescovo del VI secolo.\nSanta Leocadia.\nSanta Leocadia di Toledo, vergine e martire\nAttributo principale: palma del martirio \nSan Lorenzo.\nSito illustrativo\nAttributo principale: graticola\nAttributi aggiuntivi: dalmatica\nSan Lorenzo Maiorano.\nSito illustrativo\nSan Luca di Demenna.\nSan Luca di Demenna o san Luca di Armento, abate del X secolo\nAttributo principale: pallio, mitria\nSanta Lucia.\nSanta Lucia di Siracusa, vergine e martire\nAttributo principale: occhi\nAttributi aggiuntivi: spada o pugnale, buoi, fiamme, lampada accesa, candela, sfondo stellato, libro del Vangelo\nSan Lucio.\nSito illustrativo\nSan Luigi IX (re di Francia).\nSito illustrativo\nAttributo principale: abito regale, corona e mantello di ermellino, gigli di Francia, globo, croce\nAttributi aggiuntivi: corona di spine, chiodi della crocifissione, modello della Sainte-Chapelle\nSan Maiolo di Cluny.\nSan Maiolo, abate dell'abbazia di Cluny nel X secolo\nSan Marcellino.\nSan Marcellino, martire del V secolo\nSanta Marina (o Margherita) di Antiochia.\nSanta Marina (Margherita) d'Antiochia di Pisidia, vergine e martire del III secolo\nAttributo principale: corona, drago, croce astata\nAttributi aggiuntivi: torce, pettini di ferro\nSanti Marino e Aniano.\nSanti Marino e Aniano, martiri in Baviera\nSan Marone.\nSan Marone martire del I secolo, patrono di Civitanova Marche\nSanta Marta di Betania.\nSito illustrativo\nAttributo principale: chiavi alla cintura\nAttributi aggiuntivi: cucchiaio, scopa, aspersorio e drago incatenato\nSan Martino di Tours.\nAttributo principale: mantello diviso con il mendico, veste vescovile\nAttributi aggiuntivi: oca, globo di fuoco\nSan Marziale di Limoges.\nAttributi: pastorale\nSan Massimo di Nola.\nVescovo di Nola nel III secolo\nSan Matteo.\nSan Matteo apostolo ed evangelista\nSan Maurizio.\nAttributi principali: palma del martirio, armatura, spada, stendardo con la croce, croce di San Maurizio (cio\u00e8 trifogliata) sul petto. Non mancano raffigurazioni a cavallo o con la carnagione scura, a ricordo della sua origine africana\nSan Michele Arcangelo.\nSito illustrativo\nAnche questo Santo \u00e8 talmente rappresentato in araldica da meritare un articolo specifico.\nSan Nazario.\nSan Nazario, martirizzato insieme a san Celso nel IV secolo\nSan Nicodemo da Cir\u00f2 o di Mammola.\nSan Nicodemo, eremita calabrese del X secolo, fu esempio di vita monastica.\nSan Nicola di Mira e di Bari.\nSan Nicola di Mira (o di Bari), vescovo del III e IV secolo\nAttributo principale: tre sfere (borse di denaro), veste vescovile, tre bambini che escono da un mastello\nAttributi aggiuntivi: tre giovinette\nSanta Ninfa.\nIl culto di santa Ninfa martire \u00e8 diffuso soprattutto in Sicilia.\nSant'Olav.\nSito illustrativo\nAttributi: corona, stendardo di battaglia, scudo, elmo, spada, ascia, scettro, globo\nSant'Onofrio.\nOnofrio, eremita in Calabria, \u00e8 ricordato per i lunghi digiuni e l'austerit\u00e0 di vita. \u00c8 celebrato il 4 agosto e non va confuso con il santo egiziano omonimo.\nAttributo principale: un vecchio nudo, coperto solo dei propri capelli\nAttributi aggiuntivi: l'angelo, l'ostia e il calice, il teschio, il cammello e il perizoma di foglie\nSan Pancrazio.\nPancrazio fu martirizzato a Roma nel 304 assieme ai compagni Nereo e Achilleo.\nSan Paolo.\nPaolo di Tarso \u00e8 celebrato il 29 giugno insieme a san Pietro con cui viene spesso raffigurato.\n\u00c8 patrono di vescovi, missionari, rover e scolte\nAttributo principale: spada\nAttributi aggiuntivi: cesta\nSan Pietro Apostolo.\nPrimo fra i discepoli di Ges\u00f9, \u00e8 ricordato il 29 giugno insieme a san Paolo con cui viene spesso raffigurato. \n\u00c8 patrono dei papi e dei pescatori\nAttributo principale: chiavi pontificie\nAttributi aggiuntivi: rete da pesca, gallo, catene, barca, croce rovesciata, tiara, croce papale\nSan Prospero martire.\nSito illustrativo\nSanti Quirico e Giulitta.\nQuirico (o Ciriaco) fu martirizzato fanciullo con la madre Giulitta nel 304. \u00c8 considerato protettore dei bambini.\nSan Raffaele.\nSito illustrativo\nSanta Regina.\nSanta Regina di Alise, vergine e martire del III secolo\nSanta Rictrude.\nSanta Rictrude di Marchiennes, badessa franca del VII secolo\nSan Sebastiano.\nSito illustrativo\nAttributo principale: frecce, corpo seminudo\nSan Severino.\nSan Severino, abate del V secolo\nAttributi principali: mitra, bastone pastorale e paramenti vescovili\nAttributi aggiuntivi: cavallo e bandiera\nSan Sigebaldo di Metz.\nSan Sigebaldo (o Sigibaldo) fu vescovo di Metz tra il 716 e il 741.\nSan Sigfrido di V\u00e4xj\u00f6.\nAttributi: un cesto contenente tre teste, abiti vescovili \nSan Sinforiano.\nSinforiano di Autun, martire del II secolo\nSan Sostene.\nSan Sostene di Calcedonia, martire del IV secolo\nAttributi: vestito da soldato, rogo\nSanto Stanislao di Cracovia.\nSanto Stanislao, vescovo di Cracovia e martire, ricordato l'11 aprile\nSanto Stefano Protomartire.\nSito illustrativo\nAttributo principale: pietre\nAttributi aggiuntivi: dalmatica\nSan Tommaso.\nSan Tommaso Apostolo\nAttributo principale: lancia\nSan Torpete.\nSan Torpete (o Torpes e Torp\u00e8) martire del I secolo\nSanta Tydfil.\nSanta Tydfil, vergine e martire del V secolo\nSant'Uberto di Liegi.\nSant'Uberto di Liegi o di Maastricht, vescovo del VI-VII secolo\nAttributo principale: cervo crucifero, veste vescovile\nAttributi aggiuntivi: stola, chiave, cavallo, cane, corno da caccia, falcone sul braccio\nSant'Ulrico d'Augusta.\nAttributo: paramenti episcopali, a cavallo impugnante una croce.\nSant'Urbano.\nSant'Urbano di Nicomedia, martire\nSan Valentino.\nSan Valentino di Terni, vescovo e martire\nSanta Verena.\nSanta Verena di Zurzach, vergine del III-IV secolo\nAttributi: orciuolo e pane, doppio pettine e brocca \nSan Vigberto.\nVigberto di Fritzlar, o Wigberto o Wippertus, abate inglese del VII-VIII secolo.\nAttributi: una roncola e un tralcio di vite \nSan Vincenzo martire.\nVincenzo di Saragozza, diacono e martire del III secolo\nAttributi: dalmatica, palma, strumenti del martirio (cavalletto, macina legata al collo, graticola, uncino), corvo, barca, grappolo d'uva\nSan Vitaliano da Capua.\nSan Vitaliano di Capua, vescovo del VII secolo\nSan Vito.\nAttributo principale: calderone\nAttributi aggiuntivi: leone, lampada d'argilla, gallo bianco\nSan Vittore.\nSan Vittore il Moro martire del III-IV sec.\nSan Vivenzio.\nSan Vivenzio eremita, protettore principale di Blera, in provincia di Viterbo"}
{"id": "479913", "revid": "599013", "url": "https://it.wikipedia.org/wiki?curid=479913", "title": "D\u00e9dalo", "text": ""}
{"id": "479914", "revid": "4506", "url": "https://it.wikipedia.org/wiki?curid=479914", "title": "Teosofismo", "text": ""}
{"id": "479915", "revid": "51127", "url": "https://it.wikipedia.org/wiki?curid=479915", "title": "Patto Ribbentrop-Molotov", "text": ""}
{"id": "479916", "revid": "110157", "url": "https://it.wikipedia.org/wiki?curid=479916", "title": "Cheseaux-Nor\u00e9az", "text": "Cheseaux-Nor\u00e9az (, toponimo francese) \u00e8 un comune svizzero di 669 abitanti del Canton Vaud, nel distretto del Jura-Nord vaudois.\nGeografia fisica.\nCheseaux-Nor\u00e9az \u00e8 bagnato dal lago di Neuch\u00e2tel.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "479917", "revid": "287204", "url": "https://it.wikipedia.org/wiki?curid=479917", "title": "Cheseaux", "text": ""}
{"id": "479918", "revid": "287204", "url": "https://it.wikipedia.org/wiki?curid=479918", "title": "Atkinson", "text": ""}
{"id": "479920", "revid": "125811954", "url": "https://it.wikipedia.org/wiki?curid=479920", "title": "Ottone Orseolo", "text": "Origini e ascesa.\nEra il terzo figlio del doge Pietro II Orseolo e di sua moglie Maria Candiano. Il suo vero nome sarebbe stato Pietro, ma nel 996, in occasione della sua cresima, assunse il nome del padrino, l'imperatore d'Occidente Ottone III.\nNel 1004 fu al seguito del fratello maggiore Giovanni, coreggente al trono ducale, che si recava a Costantinopoli per sposare Maria, nipote dell'imperatore bizantino Basilio II Bulgaroctono. Come si pu\u00f2 quindi notare, la politica di Pietro II mirava a stabilire dei forti legami con entrambe le potenze, in modo da mantenere il Ducato equidistante da esse.\nL'improvvisa morte di Giovanni, nel 1007, lo port\u00f2 a succedergli nella carica di coreggente. Due anni dopo, nel 1009, moriva anche Pietro II e Ottone fu proclamato doge.\nIl dogado.\nOttone aveva solo sedici anni all'epoca, ma era una personalit\u00e0 di bella presenza e capace, doti che mise in pratica sin dall'inizio. Nel 1011 spos\u00f2 Grimelda, figlia di G\u00e9za d'Ungheria. Nel 1018, morto il patriarca di Grado Vitale Candiano, riusc\u00ec a fargli subentrare il fratello Orso, gi\u00e0 vescovo di Torcello, a sua volta sostituito in quest'ultima carica da un secondo fratello, Vitale. Aggiungendo Felicita, badessa del monastero di San Giovanni Evangelista, si nota come la famiglia Orseolo avesse ormai assunto il controllo le maggiori cariche del Ducato.\nDiversa fortuna ebbe nel campo della politica estera. Nel 1016 costrinse il vescovo di Adria a restituire alcuni territori nei dintorni di Loreo, quindi si concentr\u00f2 sulla Dalmazia per confermarvi l'autorit\u00e0 veneziana ancora piuttosto debole. Nel 1018, quindi, organizz\u00f2 una spedizione simile a quella che aveva intrapreso il padre un ventennio prima: al comando di una flotta, tocco le principali citt\u00e0 e isole della costa adriatica perch\u00e9 vescovi, clero e popoli rinnovassero il loro giuramento di fedelt\u00e0 nei confronti di Venezia. Anche in questo caso, l'Orseolo ag\u00ec in perfetta sintonia con la madrepatria Bisanzio, che proprio in quegli anni stava attuando la sua politica di riconquista sui Balcani sconfiggendo i Bulgari di re Samuele.\nSe Pietro II era riuscito a creare degli ottimi rapporti anche con il Sacro Romano Impero, con Ottone si verific\u00f2 un aumento della tensione, dovuta soprattutto al comportamento di Enrico II nel corso della secolare lite fra i patriarcati di Aquileia e Grado.\nIl sovrano infatti, per assicurarsi il controllo dei valichi alpini, stava favorendo il patriarca aquileiense Poppone; forte dell'appoggio imperiale, quest'ultimo decise di rispolverare le antiche rivendicazioni della sua sede e si appell\u00f2 a papa Benedetto VIII perch\u00e9 dichiarasse Grado dipendente dalla Chiesa friulana. Questa situazione rischiava non solo di compromettere i rapporti tra Venezia e l'impero, ma anche lo stesso doge visto che, proprio in quel momento, sedeva sulla cattedra gradense suo fratello Orso.\nNel 1024 Ottone e Orso lasciarono Venezia a causa di una sommossa popolare, forse fomentata dalle famiglie rivali dei Flabanici e dei Gradenigo. I due ripararono nelle terre che la sede gradense deteneva in Istria, ma la lontananza del patriarca fu l'occasione per Poppone di occupare Grado e saccheggiarla. La situazione stava precipitando e i Veneziani decisero di richiamare in patria il doge, il quale riconquist\u00f2 la citt\u00e0 e ne potenzi\u00f2 le difese.\nL'esilio e la morte.\nMa il ritorno di Ottone dur\u00f2 poco: nel 1026 un'altra schiera di rivoltosi, capeggiata da Domenico Flabanico, imprigion\u00f2 il doge e, dopo avergli tagliato la barba in segno di disonore, lo esili\u00f2, sostituendolo con Pietro Centranico. Orseolo trov\u00f2 rifugi\u00f2 a Costantinopoli mentre suo figlio Pietro riparava presso la corte dello zio Stefano d'Ungheria.\nNel 1028 l'ascesa di Romano III Argiro (cognato di Giovanni Orseolo) sul trono di Bisanzio rafforz\u00f2 il partito degli Orseoli, che in laguna continuava ad essere rappresentato dal patriarca Orso e dal vescovo Vitale, ancora in carica. Nel 1031, gli insuccessi del Centranico nel contenere una rivolta in Istria e nel gestire la minaccia di Poppone, mai sopita, portarono all'ennesima rivolta. Deposto il doge, Ottone fu nuovamente richiamato in patria mentre Orso assumeva la reggenza del Ducato in attesa del suo ritorno.\nOttone, tuttavia, mor\u00ec lungo il viaggio nella primavera del 1032.\nMatrimonio e figli.\nSpos\u00f2 Geiza di Ungheria nel 1011 ed essi ebbero due figli:"}
{"id": "479924", "revid": "1543377", "url": "https://it.wikipedia.org/wiki?curid=479924", "title": "Live/Dead", "text": "Live/Dead fu il primo album \"live\" in doppio LP pubblicato dai californiani Grateful Dead dalla Warner Bros..\nIl disco.\nIl gruppo, che verr\u00e0 poi ricordato per le leggendarie performance dal vivo e per le lunghe jam session, intese come forma di improvvisazione corale capace di travalicare i confini della canzone, non aveva ancora mai inciso un album \"live\". Le registrazioni provengono da concerti svoltisi nel 1969. Solo un brano viene ripreso dagli album precedenti, \"Saint Stephen\", tratto da \"Aoxomoxoa\", mentre \"Dark Star\", che con i suoi 23 minuti occupa tutta la prima facciata del disco, era gi\u00e0 stata pubblicata come singolo nel 1968: \u00e8 riconosciuta come il manifesto del pensiero della band e simbolo di tutta una stagione musicale.\nIn una lista dei 500 migliori album pubblicata dalla rivista \"Rolling Stone\" nel 2003, \"Live/Dead\" compare alla posizione numero 244.\nCopertina.\nLa copertina del disco originale, disegnata da R.D. Thomas, ha stampato su un lato \"Live\" mentre sul retro ha \"Dead\" in caratteri cubitali divisi in modo che la parte superiore della parola possa essere letta come \"acid\"."}
{"id": "479925", "revid": "155136", "url": "https://it.wikipedia.org/wiki?curid=479925", "title": "Pietro Barbolano", "text": ""}
{"id": "479927", "revid": "2003407", "url": "https://it.wikipedia.org/wiki?curid=479927", "title": "Domenico Flabanico", "text": "Vita.\nProveniva da una delle antiche famiglie tribunizie (quelle che, secondo la tradizione, avrebbero eletto il primo doge Paoluccio Anafesto) di cui restano scarse testimonianze. Si ha notizia di pochi altri Flabanici tra il X e l'XI secolo, ma \u00e8 impossibile definirne la parentela: un Domenico e un Giovanni Flabiano sono citati nel 960, seguiti da altri due Giovanni nel 982 e da un altro Domenico nel 998 e nel 1024; segue uno Stefano, figura molto vicina al doge, nel 1037 e nel 1041, risultando morto nel 1084; l'ultimo \u00e8 un Pietro, nel 1064.\nDi Domenico stesso si hanno esigue notizie biografiche. Sarebbe stato un proprietario terriero, mentre pi\u00f9 incerta \u00e8 la sua attivit\u00e0 nel commercio della seta. Non \u00e8 chiaro se fosse sposato, n\u00e9 se avesse dei figli.\nEmerse come capo della fazione opposta al doge Ottone Orseolo e fu tra i responsabili della sua successiva deposizione, nel 1026. Sostenne l'elezione di Pietro Centranico, che tuttavia venne rovesciato anch'egli dopo quattro anni di dogado. L'Orseolo fu richiamato a Venezia e nel frattempo il potere fu affidato al fratello Orso. In questo periodo movimentato, Domenico Flabanico fu costretto a fuggire, o, secondo un'altra versione, fu allontanato dallo stesso Orso.\nOttone Orseolo mor\u00ec prima di raggiungere Venezia. Al suo posto venne allora eletto un suo parente, Domenico Orseolo, ma dopo appena un giorno e una notte di governo fu costretto a fuggire. Fu allora la volta del Flabanico, il quale venne creato doge quando ancora si trovava in esilio, in una localit\u00e0 italiana non precisata. L'evento viene datato 1032, ma forse dovrebbe essere anticipato di alcuni mesi all'anno precedente.\nDogado.\nCon Flabanico Venezia attravers\u00f2 finalmente un momento di quiete, dopo un periodo tutt'altro che tranquillo. Bench\u00e9 non se ne conoscano con certezza i dettagli, il suo governo si bas\u00f2 sulla moderazione e l'equilibrio (da qui l'appellativo di \"prudentissimus vir\"). Un'importante novit\u00e0 fu quella di circoscrivere i poteri del doge, in modo da non rendere tale carica ereditaria. Si proibiva espressamente di nominare un coreggente o un successore, consuetudini che avevano portato alla formazione di una vera e propria monarchia sul modello bizantino.\nSecondo la tradizione, sotto il Flabanico cominciarono i processi contro gli Orseoli. La notizia sembra in realt\u00e0 errata, in quanto ancora nel 1036 viveva a Rialto un Pietro Orseolo, il cui patrimonio fu trasferito solo nel 1084 ai Flabanici.\nInteressante la controversia sorta tra il fabbro Giovanni Sagomino e il gastaldo ducale incaricato di verificarne l'attivit\u00e0, vicenda di cui si conserva la documentazione. Sagomino ottenne dal doge di poter prestare il lavoro presso la propria bottega, senza doversi recare a Palazzo Ducale. \u00c8 ritenuta la prima notizia riguardante i rapporti tra una corporazione e il doge.\nSotto il suo dogado (1040) si tenne a San Marco un importante concilio dei vescovi locali, durante il quale si sentenzi\u00f2 che i sacerdoti non fossero consacrati prima dei trent'anni e i diaconi prima dei venticinque, a meno che non vi fosse stato il consenso del metropolita. In questo modo si cerc\u00f2 di vietare le ordinazioni immature, con evidenti fini politici (spiccavano quelle di Vitale Orseolo e di Domenico Gradenigo). Sempre in ambito ecclesiastico, nel 1041 il doge stabil\u00ec, mettendo fine a un'annosa disputa, che la giurisdizione della chiesa di San Trovaso spettava sia al patriarca di Grado, sia al vescovo di Olivolo.\nPer quanto riguarda la politica estera, continuarono i contrasti con l'Imperatore. In questo periodo, Corrado II continu\u00f2 la politica del predecessore Enrico II e sostenne il Patriarcato di Aquileia in opposizione al Patriarcato di Grado, scontrandosi pi\u00f9 volte con i veneziani. Solo con la morte di Corrado e l'incoronazione di Enrico III furono aperte le trattative di pace. Sul fronte bizantino, invece, sembra si sia verificato un riavvicinamento parallelamente ai contrasti con l'imperatore tedesco: si spiegherebbe cos\u00ec il conferimento del titolo di protospatario a Flabanico (notizia in verit\u00e0 incerta).\nUn documento del giugno 1041 attesta che Flabiano fosse morto nella prima met\u00e0 di quell'anno. Incerto il luogo della sepoltura: Marin Sanudo propende per il monastero di Santa Croce, ma c'\u00e8 chi lo colloca a San Giorgio Maggiore, altri a San Zaccaria, altri ancora lo ritengono sconosciuto."}
{"id": "479929", "revid": "1873017", "url": "https://it.wikipedia.org/wiki?curid=479929", "title": "Martini (marchio)", "text": "Martini \u00e8 un marchio di bevande alcoliche prodotte dalla societ\u00e0 Martini &amp; Rossi, nata il 1\u00ba luglio 1863 a Torino e dal 1993 parte del gruppo multinazionale facente capo a Bacardi Limited, di propriet\u00e0 della famiglia Bacardi. Con il marchio Martini vengono commercializzati aperitivi, bitter, amari e spumanti.\nProdotti.\nAperitivi, Vermouth e Amari.\nMartini Bianco.\nMartini Bianco: deriva il suo nome dai fiori bianchi di vaniglia. Fu creato nel 1910 e si guadagn\u00f2 l'appellativo di \u2018Bianchissimo\u2019. \u00c8 basato su una miscela di erbe aromatiche, spezie dolci e floreali. Il colore \u00e8 giallo pallido, paglia chiara colorata. L'aroma \u00e8 intenso e dolce, con profumo di vaniglia. La sua gradazione alcolica \u00e8 di 14,4\u00b0.\nMartini Rosso.\nMartini Rosso: creato con la nascita dell\u2019azienda nel 1863, deve il suo inequivocabile colore scuro al caramello aggiunto durante la miscelazione degli ingredienti. Ha un gusto persistente che stimola i sensi ed un aroma intenso. Il gusto \u00e8 piacevolmente amaro. La sua gradazione alcolica \u00e8 di 14,4\u00b0.\nMartini Rosato.\nMartini Rosato: \u00e8 una combinazione di sapori speziati e fruttati equilibrati con abilit\u00e0. Chiodi di garofano, cannella e noce moscata si sposano con la freschezza di lamponi e limone. Martini Rosato \u00e8 caratterizzato da un aroma elegante e pieno: in perfetto equilibrio tra l'amaro del Rosso e la delicatezza del Bianco. La sua gradazione alcolica \u00e8 14,4\u00b0.\nMartini Fiero.\nMartini Fiero: creato nel 1998 per il mercato del Benelux, \u00e8 stato introdotto in Italia nell\u2019estate del 2018 e viene realizzato con una miscela di selezionati vini bianchi, presenta un colore rosso brillante e intense note fruttate e agrumate di mandarini e arance. Il suo gusto al palato \u00e8 rotondo e vellutato con profumate e rinfrescanti leggere note amare. La sua gradazione alcolica \u00e8 di 14,4\u00b0.\nMartini Extra Dry.\nMartini Extra Dry (vermouth): il gusto secco e delicato l'ha reso celebre sin dalla nascita, agli inizi del Novecento. \u00c8 caratterizzato dal colore pallido paglia verde e da aromi freschi e fruttati, con un profumo intenso e dolce al palato. L'aroma \u00e8 definito intenso, con aromi delicati di lampone e limone su uno sfondo di iris, con note di legno e sherry. Il gusto \u00e8 fruttato e fiorato seguito da un palato dolce e rotondo. La sua gradazione alcolica \u00e8 di 18\u00b0.\nMartini Riserva Speciale Rubino.\nMartini Riserva Speciale Rubino: lanciato nel 2017, utilizza quale base selezionati vini italiani e piccoli quantitativi di corposo Langhe DOC Nebbiolo, che vengono miscelati, in particolare, con gli estratti di Cardo Santo italiano e di legno di Sandalo Rosso del Centrafrica che danno origine ad un brillante vermouth dal colore rosso rubino, da cui il suo nome. Il delicato equilibrio di erbe produce un vermouth corposo e complesso, dal lungo retrogusto. La sua gradazione \u00e8 di 18\u00b0\nMartini Riserva Speciale Ambrato.\nMartini Riserva Speciale Ambrato: la miscela floreale e aromatica dei piccoli quantitativi di Moscato d\u2019Asti DOCG, utilizzati assieme a selezionati vini italiani per creare la base di questo vermouth conferisce al prodotto un aroma dal delicato profumo di miele. Le gialle scorze di Cinchona dell\u2019Ecuador e il Rabarbaro cinese gli conferiscono un gusto leggermente amaro che aromatizza ed esalta il sapore dei vini. \nMartini Riserva Speciale Bitter.\nMartini Riserva Speciale Bitter: tre rari ingredienti botanici (zafferano, angostura e columba) sono alla base di questo premium bitter, e donano al suo sapore una ricchezza e una complessit\u00e0 uniche grazie a diversi livelli di amarezza. Martini Riserva Speciale Bitter viene lasciato riposare negli stessi tini utilizzati per il Vermouth di Torino Martini Riserva Speciale e la sua formula contiene inoltre l\u2019ingrediente proprio del vermouth, l\u2019artemisia italiana, la cui combinazione con le altre botaniche permette al suo singolare e complesso sapore amaro di armonizzarsi perfettamente con il vermouth.\nMartini Bitter.\nMartini Bitter: \u00e8 la base ideale per i cocktail pi\u00f9 conosciuti a livello internazionale. Creato da Luigi Rossi nel 1863, Martini Bitter \u00e8 ancora oggi prodotto utilizzando la ricetta originale. I suoi ingredienti naturali, si fondono per creare un gusto vivacizzato da intensi aromi di arancia e note erbose, dolci e amare, finemente bilanciate. Il cardamomo e la cannella sono esaltati da fragranze pi\u00f9 morbide, come la rosa e lo zafferano. \u00c8 definibile come un aperitivo amaricante, dal colore rosso brillante. Ha un gusto dolce ed agrumario, decisamente amaro e persistente. La sua gradazione alcolica \u00e8 di 25\u00b0.\nChina Martini.\nProdotto storico di Casa Martini, \u00e8 il risultato di un armonico complesso di erbe ed essenze aromatiche che si fondono per dare una sensazione dolce-amara. \u00c8 caratterizzata da un colore bruno ambrato intenso. Per quanto riguarda il profumo, sono inizialmente presenti note agrumarie (arancio), seguite da sensazioni floreali e balsamiche dovute a essenze e legni aromatici (rabarbaro, china). La sua gradazione alcolica \u00e8 di 25\u00b0.\nReady to Serve.\nMartini Royale Bianco.\nCombinazione di Martini Bianco e vino italiano.\nMartini Royale Rosato.\n\u00c8 la versione con vino rosato del Martini Royale\nSpumanti.\nAsti Martini D.O.C.G..\nAsti Martini viene prodotto con le uve di Moscato Bianco.\nProsecco di Valdobbiadene D.O.C.G..\nIl vitigno \u00e8 coltivato nelle province di Treviso e Vicenza, nei territori di Valdobbiadene e Conegliano.\nRiesling Oltrep\u00f2 Pavese D.O.C..\nViene prodotto sulla dorsale che divide la Valle Versa dalla Valle Scuropasso, nella zona D.O.C. dell'Oltrep\u00f2 Pavese\nMontelera Metodo Classico.\nMartini &amp; Rossi, per produrre Riserva Montelera, seleziona uve Pinot provenienti dall'Oltrep\u00f2 Pavese.\nRiserva Montelera \u00e8 composta per l'80%-90% da Pinot nero e per la parte restante da Pinot Bianco.\nMagici Istanti.\nMagici Istanti \u00e8 uno spumante secco.\nGrandi Auguri.\nGrandi Auguri \u00e8 uno spumante dolce"}
{"id": "479934", "revid": "287204", "url": "https://it.wikipedia.org/wiki?curid=479934", "title": "August Carl Joseph Corda", "text": "Tra l'altro lavor\u00f2 al Museo di Praga. Si interess\u00f2 principalmente di micologia e applic\u00f2 lo studio anatomico alle piante fossili. In particolare, si deve a lui lo studio e la classificazione delle felci del genere Tempskya.\nNel 1847 fece un viaggio per una ricerca scientifica nel Texas (USA) e al ritorno mor\u00ec in un naufragio.\nCorda \u00e8 maggiormente conosciuto per i suoi 6 volumi \"Icones fungorum hucusque cognitorum\", pubblicato negli anni 1837-1842 e nel 1854, e per il \"Prachtflora europ\u00e4ischer Schimmelbildungen\" pubblicato nel 1839. \u00c8 stato molto apprezzato dalla successiva generazione di micologi, avendo descritto nelle sue opere migliaia di generi di funghi."}
{"id": "479936", "revid": "124693331", "url": "https://it.wikipedia.org/wiki?curid=479936", "title": "Video8", "text": "Video8 \u00e8 uno standard di videoregistrazione analogica per i sistemi televisivi PAL, S\u00c9CAM e NTSC, progettato ed introdotto sul mercato da Sony nel 1985. \nAllo standard Video 8 originale, si \u00e8 aggiunta con il tempo la versione migliorata Hi8. Entrambi questi formati sono analogici. In tempi pi\u00f9 recenti, fu introdotta la versione digitale del formato, chiamata Digital8. Tutti e tre questi formati erano orientati all'utenza domestica e semiprofessionale, bench\u00e9 non mancassero importanti esempi di utenza professionale.\nNel 1985, Sony introdusse sul mercato la CCD-V8, la prima telecamera Video8, a breve distanza seguita dalla Handycam, il cui successo e le cui dimensioni (molto pi\u00f9 ridotte rispetto alle telecamere VHS concorrenti, e anche delle Betamax prodotte sempre da Sony) resero il Video8 leader nel mercato dei camcorder amatoriali.\nIl Video8 durante la sua evoluzione attravers\u00f2 diversi miglioramenti: oltre all'aumento di risoluzione proprio del formato Hi8, vanno ricordate l'audio stereo digitale PCM (per qualche apparecchiatura di classe professionale) e la registrazione video interamente digitale (con il Digital8).\nCaratteristiche tecniche.\nI tre formati (8, Hi8 e Digital8) erano fisicamente molto simili, usando la stessa larghezza del nastro e un guscio della videocassetta quasi identico. Questo dava l'idea della compatibilit\u00e0 all'indietro permessa dal formato in alcuni casi. Esistevano differenze relative alla qualit\u00e0 del nastro, ma principalmente le differenze tra i tre formati erano dovute al metodo di registrazione del segnale televisivo.\nIl primo formato introdotto, il video 8, era interamente analogico. Ne fu poi introdotta una versione con risoluzione migliorata, in quanto la componente di luminanza (Y) e la componente di crominanza (C) venivano registrate in modo separato da due sottoportanti, esattamente come avveniva nel formato S-VHS, conferivano una risoluzione a 625 linee e priva di disturbi di intermodulazione dovuti alle catene di transcodifica di crominanza composita (CVBS), questo sistema era chiamato Hi8. Questo formato era ancora analogico, ma le apparecchiature professionali potevano anche registrare l'audio stereo digitale PCM modulato sulla stessa traccia video come sottoportante digitale, infatti il sistema video 8 non aveva testine fisse, ma solo 2 testine rotanti video ed una di cancellazione integrate sul cilindro testine.\nIl formato pi\u00f9 recente era il Digital8. Mantiene le stesse caratteristiche fisiche delle cassette Hi8, e poteva registrarci sopra, ma il video era codificato e registrato in modo interamente digitale, in maniera molto differente rispetto ai formati analogici. Alcuni camcorder Digital8 potevano riprodurre i nastri video 8 e Hi8 con audio analogico, ma questo non era obbligatorio nelle specifiche del formato.\nIn tutti e tre i casi, le cassette contenevano del nastro magnetico (largo 8mm) avvolto tra due bobine e contenuto in un guscio rigido. Le dimensioni delle cassette erano simili alle cassette audio, ma le operazioni meccaniche sul nastro erano molto pi\u00f9 simili al VHS.\nLa durata massima delle cassette era di 90 minuti in PAL e 120 minuti in NTSC, poich\u00e9 la velocit\u00e0 del nastro variava tra i due sistemi.\nCome gran parte degli altri videoregistratori, il Video8 usava la tecnica della scansione elicoidale per leggere e scrivere il nastro. Il tamburo portatestine gira a 1500 o 1800 rpm mentre il nastro vi scorre davanti, e poich\u00e9 il tamburo \u00e8 inclinato rispetto al nastro, le tracce registrate sono posizionate diagonalmente rispetto al nastro e parallele tra di loro. Oggi \u00e8 caduto in disuso.\nGenerazioni.\nVideo8.\nIl Video8 venne introdotto in un mercato dominato dai formati VHS e Betamax.\nIn termini di qualit\u00e0 video, il Video8 e il VHS offrono prestazioni simili; entrambi dichiarano 240 linee orizzontali. La circuiteria \"HQ\" aggiunta ai videoregistratori VHS non ha prodotto un incremento di qualit\u00e0 apprezzabile. Il Betamax, allo stesso tempo, offre una qualit\u00e0 di immagine lievemente migliore e una fedelt\u00e0 cromatica maggiore, ma questo sistema non ha mai avuto molto successo nel campo dei camcorder.\nIn termini di qualit\u00e0 audio, il Video8 invece aveva prestazioni molto superiori ai concorrenti. Nei formati VHS e Beta l'audio \u00e8 infatti registrato su una stretta traccia longitudinale sul bordo del nastro, zona sensibile ai danneggiamenti. Considerata anche la bassa velocit\u00e0 del nastro, la qualit\u00e0 audio \u00e8 molto scarsa, al livello di una cassetta audio di bassa qualit\u00e0.\nPer contro, tutte le macchine Video8 usavano la modulazione di frequenza audio (AFM) per registrare il suono insieme alle tracce video. L'audio standard di questo sistema \u00e8 di qualit\u00e0 molto superiore rispetto ai formati concorrenti.\nBench\u00e9 un sistema audio \"Hi-Fi Stereo\" fosse gi\u00e0 disponibile su alcuni videoregistratori VHS e Betamax all'epoca dell'introduzione del Video8, esso era estremamente raro sui camcorder, e solo sugli apparecchi di costo maggiore. La qualit\u00e0 audio del Video8, in generale e nonostante le limitazioni dei microfoni dei camcorder dell'epoca, era tranquillamente superiore ai VHS/Betamax non Hi-Fi, ed era nativamente stereo.\nI tentativi di implementare l'audio stereo sulle tracce longitudinali del VHS e del Betamax peggiorarono ulteriormente il gi\u00e0 scadente audio, anche se offrivano il vantaggio di poter essere sovraincise senza modificare il video, una cosa non possibile nei sistemi AFM.\nNello sforzo di competere con i sistemi VHS e Betamax anche sulla durata di registrazione delle videocassette, anche per il Video8 venne sviluppata una modalit\u00e0 LP a velocit\u00e0 ridotta, analogamente agli altri formati. In tutti i casi, questo comportava per\u00f2 un decadimento della qualit\u00e0 d'immagine nonch\u00e9 della durata di vita del supporto reso ora pi\u00f9 sensibile a fenomeni di smagnetizzazione.\nIn ogni caso, il Video8 aveva un vantaggio determinante nei confronti dei formati concorrenti, ed era dovuto proprio alle ridotte dimensioni delle videocassette che permetteva ai camcorder di raggiungere dimensioni palmari. Questo era impossibile per i camcorder VHS e Betamax, le cui maggiori dimensioni significavano anche un peso maggiore, e relative difficolt\u00e0 di brandeggio (anche se non va dimenticato che i camcorder palmari sono molto pi\u00f9 sensibili ai movimenti accidentali). Nonostante la breve durata dei nastri, 90 minuti erano comunque abbastanza per molti utilizzi, specie se si considera che di solito la dotazione di un camcorder per una sessione di ripresa lunga include diverse batterie o l'alimentazione a rete, e quindi anche il numero di cassette diventa di scarsa importanza.\nIl principale svantaggio del formato Video8/Hi8, invece, \u00e8 che i nastri non possono essere riprodotti direttamente su apparecchi VHS. Anche se \u00e8 possibile riversarne i contenuti, questo comporta un decadimento della qualit\u00e0 del segnale analogico.\nIl formato rivale VHS-C fu un tentativo di fare tesoro di questa incompatibilit\u00e0, usando lo stesso nastro magnetico e lo stesso formato di registrazione del VHS, ma in una videocassetta molto pi\u00f9 piccola. Un adattatore meccanico era tutto ci\u00f2 che era richiesto per usare una videocassetta VHS-C in un videoregistratore VHS.\nTuttavia, i tempi di registrazioni erano accorciati a solo 30 (o al massimo 45) minuti in SP.\nIn ultima analisi, il VHS-C si \u00e8 rivelato il maggior concorrente del Video8, ma nessuno dei due \u00e8 riuscito a conquistarsi una posizione rilevante.\nHi8.\nPer controbilanciare l'introduzione del formato Super-VHS, Sony svilupp\u00f2 il Video Hi8 (contrazione di high-band Video8.) Come il S-VHS, lo Hi8 incrementa il dettaglio dell'immagine usando una circuiteria migliorata e una diversa formulazione del supporto. Nastro e testine di migliore qualit\u00e0 permettono a entrambi i sistemi di modulare il segnale di luminanza su una portante di frequenza maggiore, incrementandone cos\u00ec la banda passante. Sia lo Hi8 che il S-VHS venivano ufficialmente dichiarati per una risoluzione (della luminanza) di \"400 linee televisive\", un grande miglioramento rispetto alle 240 dei formati base. La risoluzione della crominanza invece rimane invariata, ben al di sotto delle 100 linee. Tutte le macchine Hi8 supportavano la registrazione e la riproduzione sia del loro formato che del precedente Video8, mentre le macchine Video8 non possono leggere le registrazioni Hi8, anche se sono in grado di registrare sulle stesse cassette. Le cassette Hi8 sono esattamente identiche alle video8, con la differenza che presentano due piccoli forellini sul retro per permettere al vcr di riconoscerle, \u00e8 pertanto possibile usare cassette video8, dopo opportuna foratura, per registrazioni Hi8.\nLa quota di mercato del Betamax, all'epoca della presentazione di questi formati, inizi\u00f2 un serio declino, sia per i camcorder che per i videoregistratori. La successiva generazione di questo formato, nota come ED-Beta (\"Extended Definition\") non riusc\u00ec a diffondersi nonostante la superiorit\u00e0 tecnica.\nIl sistema audio analogico rest\u00f2 come in precedenza: il sistema HiFi Stereo era migliore in teoria, se non in pratica, dell'AFM del Video8/Hi8, ma rimase confinato alle macchine di livello pi\u00f9 elevato.\nAlla fine degli anni 80, l'audio digitale PCM fu introdotto in alcuni dei modelli Hi8 (e S-VHS) pi\u00f9 avanzati. L'audio PCM Hi8 usa campioni a 12 bit con una frequenza di campionamento di circa 32\u00a0kHz, abbastanza peggiore della qualit\u00e0 CD. I videoregistratori Hi8 e S-VHS in grado di registrare l'audio PCM potevano registrare contemporaneamente la traccia stereo AFM tradizionale.\nL'ultimo aggiornamento del formato Video8 fu nel 1998, quando Sony introdusse sul mercato la versione XR (\u201cExtended Resolution\u201d). Il Video8-XR e lo Hi8-XR consentono un modesto incremento del 10% nel dettaglio della luminanza. Le registrazioni XR sono pienamente compatibili con la riproduzione su apparecchi non XR, anche se senza i vantaggi di questa tecnologia.\nDigital8.\nPresentato nei tardi anni 90, il Digital8 \u00e8 un codec video digitale (miniDV) che usa il supporto Hi8. Dal punto di vista tecnico, Digital8 e miniDV non sono distinguibili al livello di formato logico. Il Digital8 usa le stesse videocassette del Video8, ma a parte questo non ha nessuna somiglianza con il sistema di videoregistrazione analogica. Alcuni apparecchi Digital8 possono riprodurre (ma non registrare) registrazioni Hi8/Video8, ma questa non \u00e8 una funzionalit\u00e0 espressamente prevista dallo standard. Per immagazzinare i segnali audio/video codificati digitalmente, \u00e8 necessaria una maggiore velocit\u00e0 del nastro, per cui la durata risulta ridotta. Un nastro da Hi8 da 120 minuti (NTSC) o da 90 minuti (PAL) registrer\u00e0 solo 60 minuti di video Digital8. Unit\u00e0 pi\u00f9 recenti offrono un modo 'LP' che incrementa la durata della registrazione a 90 minuti.\nSony ha distribuito la tecnologia Digital8 in licenza ad almeno un'altra compagnia (Hitachi), che ha commercializzato alcuni modelli per un certo periodo, Sony ha commercializzato apparecchiature Digital8 per qualche anno.\nIl concorrente principale del Digital8 \u00e8 il formato domestico miniDV, che usa videocassette pi\u00f9 piccole. Poich\u00e9 entrambe le tecnologie condividono la stessa codifica audio/video, il Digital8 ha le stesse prestazioni del miniDV. Ma, a tutt'oggi, il Digital8 \u00e8 stato relegato nel settore entry-level del mercato, dove il fattore prioritario \u00e8 il prezzo e non le prestazioni. Il miniDV, nel frattempo, \u00e8 lo standard de facto dei camcorder digitali.\nLa collocazione nella fascia pi\u00f9 bassa del mercato ha lasciato il Digital8 incline alla concorrenza di una nuova generazione di camcorder che usano DVD-R scrivibili come sistema di memorizzazione. Nonostante siano meno che ideali per il lavoro serio, i camcorder DVD-R hanno il vantaggio della compatibilit\u00e0 diretta con una larga base di lettori DVD installati. Questo rispecchia il principale vantaggio del VHS-C rispetto al Video8. oggi per\u00f2 anche questa tecnologia \u00e8 stata ampiamente superata dalle telecamere dotate di harddisk o di schede di memoria SD come quelle delle macchine fotografiche.\nIl Video8 al di fuori del mercato dei camcorder.\nIl mercato domestico.\nNonostante gli sforzi compiuti per renderlo un formato domestico di largo uso, il Video8 non \u00e8 mai riuscito a imporsi in questo mercato. Senza la lunga autonomia dei nastri (superiore alle due ore), pi\u00f9 costoso e non particolarmente migliore in termini qualitativi, questo formato, semplicemente, non era appetibile per videoregistrazione domestica al posto del VHS e del Betamax. Anche il mercato del videonoleggio non ha mai veramente supportato il Video8, nonostante Sony abbia continuato la produzione di videoregistratori per buona parte degli anni 90.\nIl formato Video8/Hi8 \u00e8 stato abbastanza popolare presso gli appassionati da far s\u00ec che Sony producesse attrezzature per il montaggio e la post-produzione video.\nIl mercato professionale.\nEsistono apparecchiature di classe semiprofessionale e professionale che usano il formato Video8/Hi8, con relative attrezzature ENG e EFP. Gli apparecchi di questo formato sono contrassegnati da Sony con la sigla EVO, EVV ed EVW.\nIl futuro dei formati 8mm.\nAlla fine del 2005, i formati analogici 8mm sono quasi alla fine della loro carriera commerciale. Nel mercato dei camcorder nuovi, il Video8 standard \u00e8 praticamente estinto, mentre lo Hi8 (e il VHS-C) sono ancora usati in alcuni camcorder di basso costo, ma sono stati quasi ovunque rimpiazzati dai formati digitali, come il loro successore Digital8, e dal miniDV.\nIl futuro del Digital8 \u00e8 stato messo in discussione, poich\u00e9 solo Sony supporta questo formato e solo sui camcorder di fascia bassa.\nTra il 2010 ed il 2011 sono lentamente scomparse le cassette video8 dagli scaffali dei negozi specializzati, oggi sono ancora reperibili su internet a prezzi tuttavia poco competitivi, non essendo pi\u00f9 prodotti ne telecamere ne videoregistratori in grado di supportare questi formati il loro uso rimare prevalentemente relegato al vintage o al recupero di contenuti prodotti in passato.\nAspetti tecnici.\nDropout.\nNel Video8 e nelle sue evoluzioni, il tamburo portatestine e il nastro di dimensioni ridotte rendono le registrazioni pi\u00f9 vulnerabili agli effetti dei dropout, cio\u00e8 alla mancanza di materiale magnetico sulla superficie del nastro. Poich\u00e9 il segnale registrato ha una densit\u00e0 maggiore, un difetto del nastro ha effetti pi\u00f9 marcati rispetto ad altri sistemi(comunque non grave rispetto alla perdita totale di informazioni dovuta al danneggiamento dei supporti ottici). di conseguenza, la compensazione dei dropout nei sistemi Video8 \u00e8 di regola pi\u00f9 sofisticata. In questo senso, le maggiori dimensioni dei tamburi VHS e betamax si sono rivelate vantaggiose.\nVita utile e conservazione dei nastri 8mm.\nI nastri 8mm dovrebbero essere immagazzinati in posizione verticale, lontani dalla luce solare diretta, in un ambiente fresco, asciutto e non polveroso. Come tutti i nastri video, tenderanno inevitabilmente a deteriorarsi e a perdere la magnetizzazione, con la conseguenza di immagini rumorose e nell'aumento dei dropout. I nastri pi\u00f9 vecchi di dieci anni potrebbero iniziare a mostrare segni di degradamento. Oltre a questi problemi, le spire potrebbero incollarsi tra di loro e ostacolare i meccanismi di trascinamento, oppure diventare fragili. Questi problemi richiedono di solito assistenza tecnica professionale.\nIn ogni caso, il formato 8mm non \u00e8 pi\u00f9 soggetto a questi problemi di quanto non lo siano anche gli altri formati, e la tecnologia a particelle di metallo \u00e8 pi\u00f9 resistente del metallo evaporato usato dal miniDV. I nastri Hi8 possono essere sia di metallo particellato (MP) che evaporato (ME), in entrambi i casi sono pi\u00f9 difficili da cancellare dei tipi all'ossido (VHS, S-VHS, Betamax) e meno sensibili ai campi magnetici. \u00c8 poi necessario ricordare che i supporti di tipo digitale hanno una durata di vita inferiore a quella dei supporti analogici in quanto una perdita parziale delle informazioni contenute spesso pregiudica la possibilit\u00e0 di fruire le rimanenti e in sostanza di utilizzare il supporto.\nDigitalizzazione dei contenuti.\nDal momento che i formati Video8 e Hi8 sono formati video analogici, il trasferimento verso un computer richiede una fase di digitalizzazione.\nAlcuni apparecchi Digital8 permettono di rileggere nastri Video8 e Hi8. In questo caso, sar\u00e0 anche disponibile una presa FireWire che permetter\u00e0 il trasferimento del flusso dati al computer. Questo approccio produrr\u00e0 immagini apprezzabilmente migliori del metodo successivo, e ha anche il vantaggio di permettere di lavorare con il formato standard DV sul computer.\nSe non si pu\u00f2 usare un dispositivo Digital8, \u00e8 necessaria una scheda di acquisizione analogica o un convertitore, sistema che introduce perdite di segnale chiaramente maggiori del precedente. Una volta sul computer, il materiale acquisito pu\u00f2 essere montato e trasferito su DVD ma tutte le operazioni di trasferimento da un formato all'altro sono in perdita perci\u00f2 \u00e8 bene limitarne l'uso. Per limitare le perdite \u00e8 consigliabile utilizzare connessioni di buona qualit\u00e0, cavi ben schermati e schede di acquisizione d'alto livello; \u00e8 bene per\u00f2 ricordare che il risultato sar\u00e0 comunque peggiore dell'originale.\nAlcuni camcorder miniDV e DVD hanno un ingresso analogico che permette di usarli per la conversione. Questo sistema si chiama di solito 'conversione passante' perch\u00e9 il materiale entra nel camcorder, viene convertito e quindi inviato alla connessione FireWire."}
{"id": "479937", "revid": "767487", "url": "https://it.wikipedia.org/wiki?curid=479937", "title": "Cordace", "text": "La cordace (in greco ) era una danza buffonesca di origine lidia, caratteristica dai motivi delle antiche commedie attiche e che poteva anche essere eseguita da sola o durante una pantomima.\nAnticamente rappresentava proprio l'ebbrezza, in quanto consisteva in particolari giri e barcollamenti accompagnati molte volte da altri movimenti del corpo sguaiati e volgari; per questo motivo il nome era adoperato per indicare una danza sconveniente e impudica.\nCostituiva, inoltre, elemento di contorno per i culti di varie divinit\u00e0, tra cui Artemide in Elide (che veniva anche soprannominata \"Cordace\")."}
{"id": "479939", "revid": "287204", "url": "https://it.wikipedia.org/wiki?curid=479939", "title": "Paolo Murialdi", "text": "Biografia.\nCominci\u00f2 la carriera giornalistica nel 1939 lavorando presso \"Il Secolo XIX\". Successivamente si laure\u00f2 in Giurisprudenza. Partigiano, dal 1946 collabor\u00f2 con alcune testate locali milanesi finch\u00e9 nel 1950 non venne assunto dal \"Corriere della Sera\", dove rimase fino al 1956. Successivamente pass\u00f2 al \"Giorno\", dove divenne amico di Giorgio Bocca e Gianni Brera e dove viene nominato caporedattore centrale.\nNel 1974 divenne presidente della Federazione Nazionale Stampa Italiana, incarico che ricopr\u00ec per sette anni. Dal 1986 al 1990 \u00e8 il tesoriere della FNSI mentre nel 1993 \u00e8 consigliere di amministrazione della RAI. Docente universitario di storia del giornalismo e di comunicazione di massa in diverse Universit\u00e0 e scuole professionali, negli ultimi tempi insegn\u00f2 scienze della comunicazione all'universit\u00e0 di Torino.\nFondatore della rivista trimestrale \"Problemi dell'informazione\" nel 1976 (di cui fu anche direttore), Murialdi fu anche autore di alcuni libri di successo: nel 1974 pubblic\u00f2 una monumentale \"\"Storia del giornalismo\" edita da Laterza, mentre due anni dopo diede alle stampe il racconto lungo \"La traversata. Estate 1943 - Primavera 1945\"\", pubblicato da Il Mulino.\nIntitolazioni.\nNel 2016 l'Ordine dei giornalisti la FNSI la Casagit e l'INPGI hanno costituito la \u00abFondazione per il giornalismo Paolo Murialdi\u00bb con lo scopo di raccogliere la documentazione sulle attivit\u00e0 dei quattro organismi di categoria del giornalismo italiano."}
{"id": "479941", "revid": "767487", "url": "https://it.wikipedia.org/wiki?curid=479941", "title": "Cordaites", "text": "Le Cordaites sono un genere di piante fossili appartenenti all'ordine Cordaitales che formavano immense foreste nel periodo del Carbonifero (355 - 290 milioni di anni fa), a causa di una serie eventi geologici, la maggior parte di queste foreste si \u00e8 trasformata negli attuali depositi di carbone."}
{"id": "479943", "revid": "933835", "url": "https://it.wikipedia.org/wiki?curid=479943", "title": "Martini", "text": ""}
{"id": "479944", "revid": "62015", "url": "https://it.wikipedia.org/wiki?curid=479944", "title": "Cordaitine", "text": ""}
{"id": "479946", "revid": "287204", "url": "https://it.wikipedia.org/wiki?curid=479946", "title": "Francois Hollande", "text": ""}
{"id": "479947", "revid": "2208340", "url": "https://it.wikipedia.org/wiki?curid=479947", "title": "Saig\u014d Takamori", "text": "Biografia.\nPrimi anni.\nSaig\u014d nacque a Kagoshima, nel dominio di Satsuma (odierna prefettura di Kagoshima), nella regione del Kyushu, il 23 gennaio del 1828 (secondo l'allora vigente calendario giapponese, il 4\u00ba giorno dell'undicesimo mese, del decimo anno dell'era Bunsei) da una famiglia di samurai, fratello di Saig\u014d Tsugumichi. Nel 1854 gli venne conferito l'incarico di assistere il daimy\u014d di Satsuma, Shimazu Nariakira, in una spedizione a Edo volta alla riconciliazione con lo shogunato dei Tokugawa e la corte imperiale. La sua attivit\u00e0 nella capitale del bakufu venne bruscamente interrotta a causa della purga Ansei, voluta dal Tair\u014d Ii Naosuke contro le attivit\u00e0 e le forze anti-shogunali, e dell'improvvisa morte di Shimazu Nariakira.\nSaig\u014d ripar\u00f2 dunque a Kagoshima, ma venne comunque arrestato e confinato nell'isola di Amami \u014cshima. Fu temporaneamente richiamato a Satsuma nel 1861 dal nuovo Daimyo della provincia, Shimazu Hisamitsu, solo per essere bandito una seconda volta. Hisamitsu gli concesse finalmente la grazia tre anni pi\u00f9 tardi e lo invi\u00f2 a Ky\u014dto per curare gli interessi provinciali presso la corte imperiale.\nIl ruolo durante il Rinnovamento Meiji.\nUna volta assunto il comando delle truppe di Satsuma a Ky\u014dto, Saig\u014d si apprest\u00f2 a stringere alleanze con i samurai del feudo di Aizu contro le forze rivali della provincia di Ch\u014dsh\u016b riuscendo ad impedire che le truppe di questo feudo prendessero il controllo del palazzo imperiale nell'incidente della porta di Hamaguri.\nNell'agosto del 1864 Saig\u014d fu scelto con altri comandanti per guidare una spedizione punitiva per conto del Bakufu contro Ch\u014dsh\u016b in risposta all'incidente, sebbene egli portasse segretamente avanti un negoziato di alleanza con Kido Koin e i vertici delle forze di Ch\u014dsh\u016b che pi\u00f9 tardi risult\u00f2 nella creazione dell'alleanza Satch\u014d. Quando il bakufu ordin\u00f2 una seconda spedizione punitiva nei confronti di Ch\u014dsh\u016b, Satsuma rimase neutrale.\nNel novembre del 1867 lo sh\u014dgun Tokugawa Yoshinobu rinunci\u00f2 alla carica, rimettendo il potere nelle mani dell'imperatore gettando le basi del Rinnovamento Meiji. Nonostante ci\u00f2 Saig\u014d si oppose fermamente a questa risoluzione insistendo sulla necessit\u00e0 di privare i Tokugawa delle loro terre e del loro status particolare. La sua intransigenza su questi temi fu una delle maggiori cause dell'imminente guerra Boshin, durante la quale Saig\u014d guid\u00f2 alla vittoria le truppe imperiali prima nella battaglia di Toba-Fushimi e finalmente, nel maggio 1868, a Edo dove accett\u00f2 la resa incondizionata di Katsu Kaishu, a capo delle forze dello shogun.\nBurocrate Meiji.\nDurante il Rinnovamento e la creazione di un nuovo centro di potere operati dagli oligarchi Meiji, tra cui spicc\u00f2 Okubo Toshimichi, Saig\u014d gioc\u00f2 un ruolo chiave e la sua cooperazione fu cruciale nell'abolizione del sistema feudale e la creazione di un esercito regolare di coscritti. Nel 1871 gli fu affidata la dirigenza del governo durante l'assenza degli oligarchi impegnati nella campagna diplomatica all'estero nota poi come missione Iwakura (che dur\u00f2 fino al 1872).\nInizialmente Saig\u014d si oppose alla modernizzazione forzata del Giappone e all'apertura al commercio con l'Occidente. \u00c8 degno di nota un episodio in cui tent\u00f2 di impedire il finanziamento per la costruzione di una moderna rete ferroviaria sostenendo che i fondi sarebbero stati meglio impiegati nel miglioramento dell'esercito. Egli inoltre propugn\u00f2 alcune campagne militari espansionistiche (assai care alla classe dei samurai), in particolare quella di Corea, e espresse le sue opinioni al dibattito Seikanron del 1873, in risposta al secco rifiuto della Corea di riconoscere l'autorit\u00e0 dell'imperatore Meiji come capo di Stato dell'Impero giapponese, e alla umiliante accoglienza riservata alle ambascerie nipponiche in quel paese volte alla conclusione di accordi diplomatici e commerciali.\nLe sue ferme intenzioni lo portarono addirittura a proporre l'organizzazione di una sua visita ufficiale in Corea allo scopo di provocare un casus belli dato dal suo eventuale assassinio ad opera dei coreani; ad ogni modo, dopo il ritorno della missione Iwakura, tutti i dirigenti governativi si opposero fermamente a questo piano suicida temendo l'inizio di una guerra sia dal punto di vista economico che dei rapporti di forza con le potenze occidentali, in particolare dopo ci\u00f2 che gli oligarchi avevano appreso durante la Missione e testimoniato in patria. Dopo questa presa di posizione Saig\u014d si dimise da tutte le cariche di governo in segno di protesta e fece ritorno a Kagoshima nelle sue terre.\nLa ribellione di Satsuma.\nPoco tempo pi\u00f9 tardi il ritorno di Saig\u014d a Kagoshima, egli vi incoraggi\u00f2 la fondazione di un'accademia militare tradizionale privata per l'addestramento di \"veri samurai\" e concesse l'ingresso anche ai guerrieri che avevano abbandonato le loro cariche a Edo per seguirlo. Questi ultimi, delusi dal governo centrale, iniziarono ad influenzare la politica della provincia tanto da provocare il timore di una rivolta nel governo nazionale, per prevenire la quale fu inviata una spedizione navale a Kagoshima allo scopo di sequestrare gli armamenti dall'arsenale della citt\u00e0; questa decisione presa in uno scenario gi\u00e0 teso (anche a causa della conversione in titoli di stato dei salari dei samurai nel 1877), anzich\u00e9 evitarli, fu fonte di successivi conflitti. Sebbene costernato dell'insorgere del movimento rivoltoso Saig\u014d, nel 1877 fu persuaso a guidare i ribelli contro il governo centrale in quella che poi fu nota come ribellione di Satsuma.\nLa rivolta fu repressa in pochi mesi dall'esercito regolare, un'imponente forza di circa 300.000 coscritti guidati da ufficiali di rango samurai, sotto il comando di Kawamura Sumiyoshi. Le truppe imperiali avevano impiegato tecniche belliche moderne, erano dotate di obici e palloni di avvistamento. I ribelli di Satsuma potevano invece contare su circa 40.000 uomini, che vennero ridotti a soli 400 nell'ultima famosa battaglia di Shiroyama. Sebbene combattessero per preservare il ruolo tradizionale della classe guerriera, utilizzavano tecniche belliche occidentali e armi da fuoco: le cronache dell'epoca riportano che lo stesso Saig\u014d indossava l'uniforme in stile occidentale. Sul finire degli scontri gli insorti, esaurite le munizioni delle armi da fuoco, dovettero attuare tattiche difensive e riprendere in mano le spade e gli archi.\nFerito gravemente durante la battaglia e preferendo la morte alla cattura, Saig\u014d chiese ad un compagno di essere decapitato per preservare il suo onore. Le rappresentazioni artistiche ispirate ad alcune leggende mostrano che Saig\u014d si suicid\u00f2 secondo il rito del \"seppuku\". Le testimonianze dei suoi sottoposti sono in realt\u00e0 discordi, riportando sia che egli riusc\u00ec a darsi la morte con il \"seppuku\" dopo essere stato ferito, sia che egli preg\u00f2 che un suo uomo lo aiutasse a morire. Ancora, alcuni ritengono che Saig\u014d in realt\u00e0 and\u00f2 in stato di \"shock\" a causa delle ferite, perdendo cos\u00ec la capacit\u00e0 di parlare. I suoi soldati vedendolo in questo stato lo avrebbero decapitato, consci del suo desiderio di morire come un vero samurai.\nIl dato certo \u00e8 che la morte di Saig\u014d pose fine alla ribellione di Satsuma. Non \u00e8 tuttora chiaro cosa accadde alla sua testa subito dopo la sua morte. Alcune leggende affermano che un attendente del comandante la nascose e che fu poi ritrovata da un soldato imperiale. Ad ogni modo, la testa fu effettivamente ritrovata dalle forze governative e restituita al corpo di Saig\u014d che fu ricomposto accanto ai suoi diretti sottoposti Kirino e Murata. All'evento pot\u00e9 assistere un ufficiale militare statunitense, John Capen Hubbard, la cui testimonianza \u00e8 per\u00f2 poco nota in Giappone.\nDopo la morte.\nIn seguito alla sua spettacolare scomparsa nacquero in Giappone molte leggende riguardanti la figura di Saig\u014d, secondo alcune delle quali egli non sarebbe mai morto. Alcune leggende prevedevano il suo ritorno dall'India o dalla Cina dei Qing per il rovesciamento delle ingiustizie. Secondo alcune testimonianze la sua immagine apparve in una cometa verso la fine del XIX secolo, un presagio di sventura per i suoi nemici.\nSaig\u014d aveva goduto di grande popolarit\u00e0 tra i giapponesi, sia perch\u00e9 incarnava i valori originari dei samurai sia a causa della sua fiera opposizione contro l'occidentalizzazione forzata del paese. Dopo la sua morte il suo ampio seguito di sostenitori continu\u00f2 a ricordarlo affettuosamente tanto che gli oligarchi Meiji ne riabilitarono pubblicamente la figura e le gesta il 22 febbraio 1889. Nel dicembre del 1898 gli fu dedicata la celebre statua bronzea ad opera di Takamura Koun collocata nel Parco di Ueno a Tokyo."}
{"id": "479948", "revid": "287204", "url": "https://it.wikipedia.org/wiki?curid=479948", "title": "Segolene Royal", "text": ""}
{"id": "479949", "revid": "1234424", "url": "https://it.wikipedia.org/wiki?curid=479949", "title": "Giulio Cesare Cordara", "text": "Biografia.\nGiulio Cesare Cordara nacque ad Alessandria il 16 o 17 dicembre 1704 da don Antonio dei conti di Calamandrana e dalla contessa Eleonora Crescini di nobile famiglia mantovana. Nel 1715 fu inviato con il fratello Francesco a Roma, frequentando le scuole del Collegio Romano. Destinato alla carriera ecclesiastica, entr\u00f2 nella Compagnia di Ges\u00f9, segnalandosi subito nelle lettere classiche e in particolare nella poesia latina. Entrato come Novizio nella Casa di Sant\u2019Andrea al Quirinale di Roma il 20 dicembre 1718, profess\u00f2 i voti nel 1720, e nel 1733 fu ordinato sacerdote. Professato il quarto voto il 2 febbraio 1739, insegn\u00f2 Lettere a Viterbo, Fermo e Ancona (1725-1730), Filosofia a Macerata (1735-1739), Logica presso il Collegio Romano (1739-1740), e Diritto canonico presso il Collegio Germanico (1741-1742).\nNel 1737 pubblic\u00f2 a Lucca con lo pseudonimo di Lucio Settano le satire \"De tota graeculorum huius aetatis litteratura\", ardente difesa della ratio studiorum gesuitica, in aperta polemica con la boriosa erudizione degli intellettuali settecenteschi. Le satire di Cordara scatenarono una lunga e violenta polemica, tanto che furono messe all'Indice da papa Clemente XII; ma stampate e ristampate furono lette e ammirate per tutto il secolo e furono considerate da Adolfo Borgognoni e da Giosu\u00e8 Carducci uno degli antecedenti pi\u00f9 immediati del \"Giorno\" di Giuseppe Parini. Carducci tradusse un saggio delle satire del Cordara (\"Da Giulio Cesare Cordara il grecizzante\", nella \"Storia del \u00abGiorno\u00bb\", Bologna, Zanichelli, 1892, p. 172, poi riedita, nella prima edizione delle \"Opere\", al vol. XVII, p. 347).\nNel 1742 Cordara venne nominato storico della Compagnia e incaricato di continuare la narrazione degli eventi a partire dal 1616, dove si fermava quella di Joseph de Jouvancy. Dopo la soppressione della Compagnia di Ges\u00f9 rimase in Piemonte, dove gi\u00e0 si trovava, e pass\u00f2 l'ultimo decennio della sua vita tra Alessandria ed il Castello dei suoi avi, a Calamandrana. Superato il trauma iniziale, fin\u00ec per adattarsi alla vita secolare e, dopo aver dato sfogo al suo animo conturbato, distraendosi con frivole composizioni letterarie, ritorn\u00f2 ai suoi studi prediletti e compose la sua opera pi\u00f9 poderosa: il \"De suis ac suorum rebus aliisque suorum temporum commentarii\", un quadro efficacissimo dell'ambiente in cui visse, sul cui sfondo descrive, con ricchezza di informazione e indipendenza di giudizio, la storia della soppressione della Compagnia. I \"Commentarii\" sono considerati il suo capolavoro.\nL'opera omnia del Cordara fu pubblicata in 4 volumi dal Pasquali, Venezia 1804. Il \"De suis ac suorum rebus aliisque suorum temporum Commentarii\" fu pubblicato a Torino nel 1931 a cura di Giuseppe Albertotti e Agostino Faggiotto."}
{"id": "479951", "revid": "619191", "url": "https://it.wikipedia.org/wiki?curid=479951", "title": "Charlotte Corday", "text": "Alla figura di Charlotte Corday si sono ispirate numerose opere, soprattutto teatrali.\nDi famiglia arci-realista (i suoi due fratelli erano emigrati in seguito alle vicende rivoluzionarie), fu ammiratrice di Rousseau e Voltaire, e degli eroi di Plutarco e di Pierre Corneille (di cui era pronipote) e si appassion\u00f2 alle idee repubblicane dei girondini, rimanendo in fondo \"costituzionale, probabilmente fogliante\". Gli eccessi rivoluzionari e la proscrizione dei deputati girondini (31 maggio e 2 giugno 1793) la convinsero di dover uccidere Jean-Paul Marat, che, secondo lei, era il principale sobillatore della guerra civile, dei massacri di settembre e del nascente Regime del Terrore. Giunta apposta da Caen a Parigi, il 13 luglio 1793 riusc\u00ec a farsi ricevere in casa dallo stesso Marat e lo pugnal\u00f2 mentre era nel bagno. Condannata a morte dal tribunale rivoluzionario, fu messa alla ghigliottina quattro giorni dopo.\nBiografia.\nFiglia di Fran\u00e7ois de Corday d'Armont, nobiluomo di provincia di povere origini, e di Jacqueline-Charlotte-Marie de Gontier des Autiers, era la trisnipote di Pierre Corneille da parte di madre.\nLa morte separ\u00f2 Madame de Corday dai suoi cinque figli, quando la piccola Charlotte era ancora in tenera et\u00e0. Le tre femmine entrarono in un monastero di Caen. Charlotte aveva allora tredici anni. Ne aveva diciannove al momento della soppressione dei monasteri dovuta al decreto del 13 dicembre 1790. La sua vecchia zia, Madame de Bretteville, l'accolse nella sua casa di Caen. I due fratelli erano emigrati e servivano l'esercito del principe di Cond\u00e9. Uno dei due, Fran\u00e7ois Corday, nato nel 1774, fu fucilato nel 1795 dai Repubblicani.\nAl contrario della famiglia, Charlotte era una rivoluzionaria e propendeva per idee nuove e moderne, avendo letto Voltaire e Rousseau, seppur moderate e anti-giacobine: era il periodo in cui i Girondini lottavano contro i loro nemici alla Convenzione, i Montagnardi, il periodo in cui Jean-Paul Marat, rappresentante per lei della tirannia, trionfava a Parigi.\nI Girondini proscritti e fuggitivi si erano rifugiati nel Calvados. Qui, essi tenevano delle assemblee a cui Charlotte Corday assistette pi\u00f9 volte. Fu cos\u00ec che ella conobbe Buzot, Salle, P\u00e9tion, Valaz\u00e9, Kerv\u00e9l\u00e9gan, Mollevaut, Barbaroux, Louvet, Giroust, Bussy, Bergoeing, Lesage, Duchastel e Henry-Larivi\u00e8re.\nDopo che il parroco di Caen fu ghigliottinato, il 9 luglio 1793 Corday lasci\u00f2 Caen per recarsi a Parigi, dove giunse l'11 luglio e prese alloggio all'Hotel de la Providence. Munita di una lettera di presentazione di Barbaroux, si present\u00f2 dal deputato Lauze-Duperret, dal quale apprese che Marat non si presentava pi\u00f9 alla Convenzione. Bisognava dunque cercarlo a casa. Perci\u00f2 Charlotte gli scrisse per essere ricevuta:\n\u00ab Vengo da Caen; il vostro amore per la Patria mi fa presumere che conoscerete con piacere gli sfortunati avvenimenti di questa parte della Repubblica. Mi presenter\u00f2 a casa vostra verso l'una, abbiate la bont\u00e0 di ricevermi e di accordarmi un momento della vostra attenzione. Vi dar\u00f2 l'opportunit\u00e0 di rendere un grande servizio alla Francia.\u00bb\nNon avendo potuto essere introdotta alla presenza di Marat, gli fece pervenire un secondo biglietto:\n\u00ab Vi ho scritto questa mattina, Marat; avete ricevuto la mia lettera? Non posso crederlo, poich\u00e9 mi si rifiuta la vostra porta. Spero che domani mi accorderete un incontro. Ve lo ripeto, arrivo da Caen; devo rivelarvi segreti importantissimi per la salvezza della Repubblica. Peraltro sono perseguita per la causa della libert\u00e0. Sono sfortunata; \u00e8 sufficiente che io lo sia per aver diritto al vostro patriottismo.\u00bb\nSenza attendere la risposta, Corday usc\u00ec dalla sua camera d'albergo alle 19:00 e, dopo aver comprato un lungo coltello da cucina e aver indossato un cappello nero con la coccarda tricolore francese, arriv\u00f2 al civico 20 di Rue des Cordeliers.\nL'assassinio di Marat.\nAlphonse de Lamartine, scrisse, basandosi sui verbali dell'interrogatorio:\nForse per gelosia o forse per malfidenza, Albertine (secondo altre fonti la compagna Simonne Evrard) obbed\u00ec controvoglia. Introdusse la giovane nella stanzetta dove si trovava Marat, e ritirandosi lasci\u00f2 la porta del corridoio socchiusa, per cogliere la pi\u00f9 piccola parola o il pi\u00f9 piccolo movimento del malato. La stanza era debolmente illuminata. Marat era nella vasca da bagno. Nel riposo forzato del corpo, egli non lasciava tuttavia riposare il suo animo: una mensola grezza, posata sulla vasca, era coperta di carte, di lettere aperte e di fogli iniziati.\nLa Corday evit\u00f2 di fermare il suo sguardo su di lui, per la paura di tradirsi su quanto stava per fare. In piedi, gli occhi bassi, le mani penzoloni vicino alla vasca, attese che Marat la interrogasse sulla situazione in Normandia. Lei rispose brevemente, dando alle sue risposte il senso e il tono concilianti atti a elogiare le disposizioni presunte dal demagogo. Lui le domand\u00f2 poi i nomi dei deputati rifugiati a Caen: lei glieli disse. Lui li annot\u00f2, e non appena ebbe finito di scriverli, \"\u00abBene!\u00bb\" disse col tono di un uomo sicuro della sua vendetta, \"\u00abprima di otto giorni andranno tutti sulla ghigliottina!\u00bb\"\nA queste parole, come se l'animo di Charlotte avesse aspettato \"un'ultima infamia\" per risolversi a vibrare il colpo, ella gli and\u00f2 alle spalle - secondo un'altra versione lo pugnal\u00f2 direttamente al cuore - prese il coltello nascosto nel petto e lo affond\u00f2 fino al manico, con una forza insospettata, sotto la clavicola destra, squarciando la carotide di Marat. Poi lo ritir\u00f2 grondante di sangue dal corpo della vittima e lo lasci\u00f2 cadere ai suoi piedi. \"\u00abAiutami, mia cara amica!\u00bb\" grid\u00f2 Marat rivolto alla compagna, e spir\u00f2.\nCharlotte Corday venne fermata da Simone Evrard (l'amante e convivente di Marat) e da alcuni domestici. Protetta dall'ira della folla, fu poi arrestata e portata all'Abbaye, la prigione pi\u00f9 vicina alla casa di Marat, per essere interrogata.\nTra le altre cose, sotto il vestito le trovarono un foglio di carta piegato otto volte, sul quale era stato scritto:\nIl processo.\nCharlotte Corday fu trasferita il 16 luglio alla Conciergerie e l'indomani, alle otto del mattino, i gendarmi la portarono al Tribunale rivoluzionario, dove non apparve affatto pentita del suo gesto.\nPresiedeva Montan\u00e9, assistito dai giudici Foucault, Roussillon e Ardouin. Fouquier-Tinville rappresentava la pubblica accusa. Al banco dei giurati sedevano Jourdeuil, Fallot, Ganney, Le Roy, Brochet, Chr\u00e9tien, Godin, Rhoumin, Brichet, Sion, Fuald\u00e8s e Duplain. Poich\u00e9 l'avvocato scelto dall'accusata, Doulcet de Pontecoulant, non si present\u00f2 (probabilmente Fouquier-Tinville fece in modo che l'invito giungesse troppo tardi), il presidente nomin\u00f2 d'ufficio Claude Fran\u00e7ois Chauveau-Lagarde, presente all'udienza, difensore di Charlotte Corday. Quest'ultimo, un moderato \"royaliste\", diverr\u00e0 poi un celebre avvocato durante il Terrore, difendendo inutilmente dai processi farsa Maria Antonietta, Manon Roland, Madame du Barry e Madame Elisabeth, sfuggendo per poco alla ghigliottina e divenendo poi testimone d'accusa contro lo stesso Fouquier-Tinville.\nDopo la lettura dell'atto d'accusa e le deposizioni dei testimoni, fu letta la missiva datata 16 luglio che Charlotte scrisse al padre, giustificando le sue azioni:\nDopo l'intervento di Chauveau-Lagarde, il suo difensore, che tent\u00f2 di far passare il delitto come atto causato da \"esaltazione del fanatismo politico\" diffuso per attenuare la condanna, la giuria riconobbe che l'accusata aveva commesso l'assassinio \u00abcon intenzioni criminali e premeditate\u00bb; il tribunale condann\u00f2 Charlotte Corday alla pena di morte e ordin\u00f2 che fosse condotta al luogo dell'esecuzione vestita della camicia rossa riservata ai parricidi.\nAl boia che aveva tentato fino all'ultimo di nasconderle la ghigliottina, ella disse: \"Avr\u00f2 pure il diritto di vederla: non ne ho mai vista una\". Subito dopo la decapitazione uno degli assistenti del boia, di nome Legros, sollev\u00f2 la testa dal cesto schiaffeggiandola sulle guance; molti testimoni riferirono che un'\"inequivocabile espressione di sdegno\" apparve allora sul volto schiaffeggiato. Questo atto fu considerato inaccettabile nel cerimoniale delle esecuzioni capitali, tanto che l'autore dell'oltraggio fu condannato a tre mesi di prigione.\nCharlotte Corday venne tumulata con una semplice croce sulla tomba in una singola fossa (e non in una fossa comune come spettava ai ghigliottinati) del vecchio Cimitero della Madeleine; \u00e8 stato messo in dubbio che nel 1815 i suoi resti siano stati trasferiti al cimitero di Montparnasse. Il presunto teschio sarebbe stato riesumato e passato di mano nell'Ottocento, esposto e sottoposto ad investigazioni di tipo frenologico-antropologico lombrosiano.\nNella cultura di massa.\nLista parziale di opere"}
{"id": "479952", "revid": "224230", "url": "https://it.wikipedia.org/wiki?curid=479952", "title": "Carlotta Corday", "text": ""}
{"id": "479953", "revid": "123402755", "url": "https://it.wikipedia.org/wiki?curid=479953", "title": "Bacardi", "text": "Bacardi \u00e8 un'azienda di produzione e distribuzione di alcolici, nota in particolare per il rum. La sua sede \u00e8 ad Hamilton, nelle Bermuda.\nLa storica azienda produttrice di rum, di origine cubana, fu fondata nel 1862 da Don Facundo Bacard\u00ed Mass\u00f3. A causa degli espropri a danno di imprese private dovuti alla rivoluzione castrista, Bacardi fu costretta all'esilio da Cuba e trasfer\u00ec la propria produzione a Porto Rico.\nNel 1993, grazie all'acquisizione dell'italiana Martini &amp; Rossi, storica casa torinese, Bacardi \u00e8 diventata una tra le pi\u00f9 grandi aziende mondiali per produzione e distribuzione di bevande alcoliche.\nStoria.\nLe origini.\nL'azienda deve il suo nome al fondatore, l'imprenditore catalano Don Facundo Bacard\u00ed Mass\u00f3 (1814-1887) nato a Sitges (Catalogna, Spagna) da una famiglia di muratori. Si trasfer\u00ec a Cuba nel 1830. A Santiago divenne il proprietario di una nave mercantile nel 1844. Inizi\u00f2 a fare esperimenti col processo di distillazione del rum e della canna da zucchero col cognac nel 1852, anno in cui il terremoto devast\u00f2 Cuba. La conseguente epidemia di colera non ferm\u00f2 la volont\u00e0 di Don Facundo, che inizi\u00f2 a cercare di creare un nuovo tipo di rum, pi\u00f9 raffinato e leggero rispetto a quelli in circolazione, che andasse incontro ai gusti del ceto medio nascente.\nIl 4 febbraio 1862 fu aperta la prima distilleria in Calle Matadero a Santiago di Cuba. Il nuovo tipo di rum che Don Facundo riusc\u00ec a produrre nella distilleria cubana fu il rum Bacard\u00ed Superior, che costituisce lo standard di produzione osservato ancor oggi. All'ingresso della distilleria fu piantata una palma da cocco: El Coco si trasform\u00f2 in leggenda e si diceva che l'azienda sarebbe sopravvissuta a Cuba fintanto che la palma fosse vissuta, ed in effetti sopravvisse a calamit\u00e0 e guerre fino al 1960, quando la famiglia Bacard\u00ed venne esiliata da Cuba. Nel frattempo Bacard\u00ed aveva assunto come logo il pipistrello, animale considerato tradizionalmente come portafortuna nelle credenze cubane e spagnole.\nNel 1872 Don Facundo affid\u00f2 l'amministrazione della compagnia ai suoi figli Emilio e Facundo. La produzione del rum sub\u00ec un'evoluzione tecnica nel 1889 con l'introduzione dell'alambicco continuo a colonna, capace di facilitare la miscela senza intaccare in alcun modo il gusto originale. Un altro figlio, Jos\u00e8 e suo genero Enrique Schueg divennero soci della compagnia durante il 1890.\nNel 1898, Emilio Bacard\u00ed Moreau fu nominato Sindaco di Santiago di Cuba dal generale statunitense Leonard Wood e divenne, dopo la fine della Guerra ispano-americana, il primo Sindaco di Santiago liberamente eletto. In seguito fu nominato senatore. Scrittore molto prolifico, la sua opera fa parte della storia di Cuba. Emilio Bacard\u00ed Moreau succedette al padre in veste di presidente dell'azienda e sotto la sua guida, Bacardi cominci\u00f2 a espandersi verso la Spagna e gli Stati Uniti.\nIl 1900 segn\u00f2 l'avvento del Bacard\u00ed &amp; Cola: un anno prima Warren Candler, un vescovo americano della Chiesa Metodista e fratello di Asa Candler, proprietario e presidente della Coca-Cola, introdusse ufficialmente la bevanda americana a Cuba. Nel 1909 l'Ammiraglio Lucius W Johnson assaggi\u00f2 a Cuba un Daiquir\u00ed e ne fu cos\u00ec entusiasta che lo volle far conoscere all'Army and Navy Club a Washington, fu cos\u00ec che il cocktail a base di Bacard\u00ed fece la sua entrata sulla scena internazionale.\nNel 1919, il Congresso degli Stati Uniti approv\u00f2 la legge sul Proibizionismo che proibiva la produzione, il trasporto, l'importazione e la vendita di alcolici negli Stati Uniti. Bacard\u00ed aveva aperto uno stabilimento per l'imbottigliamento a New York, ma si ritrovava anche con sessantamila casse di rum e senza un punto vendita. Enrique Schueg, dirigente Bacard\u00ed, trov\u00f2 una soluzione intelligente. Emise immediatamente delle azioni (\u2018wet stock\u2019) intestate alla societ\u00e0 d'imbottigliamento del valore di una cassa di rum BACARD\u00cd ciascuna. Dopo aver venduto le azioni al pubblico, sciolse la societ\u00e0 distribuendo una cassa per ogni azione.\nAnche sul lato pubblicitario, Bacard\u00ed, che aveva sede a Cuba, trov\u00f2 un modo per aggirare il divieto di pubblicit\u00e0 negli USA: introdusse una serie di cartoline che pubblicizzavano le attrattive di Cuba con i suoi bar e la vita notturna. Queste erano spedite dai turisti americani in visita all'Avana ad amici e parenti negli Stati Uniti, divulgando cos\u00ec la fama del rum e portando molti americani a visitare Cuba, tanto che la rivista Fortune ribattezz\u00f2 L'Avana \u201cIl bar personale degli Stati Uniti\u201d. Il Proibizionismo in America coincise con il periodo d'oro del \"Mojito\", gi\u00e0 diventato, in via ufficiosa, la bevanda nazionale di Cuba e uno tra i cocktail preferiti dai turisti statunitensi.\nLo spirito imprenditoriale di Enrique Schueg, divenuto presidente negli anni Venti, fu strategicamente importante per l'espansione del marchio. La sua prima mossa da presidente fu di commissionare la costruzione del palazzo Bacard\u00ed a L'Avana, che dagli anni Trenta ai Cinquanta ospit\u00f2 eventi frequentati da cubani, turisti e celebrit\u00e0. Ancora oggi El Edificio Bacard\u00ed \u00e8 un simbolo di L'Avana, restando uno dei migliori esempi di architettura Art d\u00e9co di Cuba. Nel contempo Schueg diversific\u00f2 la produzione acquisendo il marchio di birra Hatuey.\nNegli anni Quaranta e Cinquanta Bacard\u00ed \u00e8 protagonista della vivace vita di Cuba, animando il Carnevale e diverse trasmissioni radiofoniche, in particolare \"The Bacard\u00ed Hour\", uno show trasmesso da Radio CMQ con la migliore musica cubana di quei tempi. Sul lato aziendale, Bacard\u00ed possedeva gi\u00e0 distillerie in Messico e a Porto Rico, uffici negli Stati Uniti e cos\u00ec apr\u00ec una nuova attivit\u00e0 alle Bahamas. Pep\u00edn Bosch, Presidente della Bacard\u00ed, nel 1958 aveva trasferito tutti i brevetti della societ\u00e0 al di fuori di Cuba, questo evit\u00f2 che l'azienda finisse vittima delle politiche di confisca cubane del 1960.\nLa rivoluzione cubana.\nIl 1960 \u00e8 un anno epocale: la rivoluzione cubana porta alla confisca delle aziende private dell'isola senza alcun risarcimento. Anche Bacard\u00ed resta coinvolta in questa fase politica: tutte le attivit\u00e0 e le propriet\u00e0 immobiliari allocate a Cuba, distillerie comprese, furono espropriate dall'amministrazione rivoluzionaria. Grazie alla previdenza di Pep\u00edn Bosch, presidente della Bacard\u00ed all'epoca dei fatti, i brevetti della societ\u00e0 erano gi\u00e0 al sicuro al di fuori di Cuba dal 1958. Grazie alle distillerie fondate a Porto Rico e in Messico, Bacard\u00ed risollev\u00f2 le sue sorti. A fare da filo conduttore con il glorioso passato cubano, la palma di cocco, piantata in ogni stabilimento, anche alle latitudini pi\u00f9 fredde.\nLa storia fino a oggi.\nStati Uniti, Messico, Porto Rico e Bahamas sono le sedi grazie alle quali Bacard\u00ed non cess\u00f2 mai la sua attivit\u00e0. Anche la nuova distilleria fondata in Brasile nel 1961 contribu\u00ec alla continuit\u00e0 del marchio nonostante le difficolt\u00e0 sopravvenute dopo la confisca della rivoluzione cubana.\nNel 1965 Bacard\u00ed apre una distilleria a Nassau, nelle Bahamas. Nello stesso anno Bacard\u00ed International Limited si sposta dalle Bahamas alle Bermuda.\nNel 1972 si inaugura l'edificio delle Bahamas.\nNel 1989 Bacard\u00ed lancia Breezer negli Stati Uniti.\nNel 1992 nasce la societ\u00e0 Bacard\u00ed Limited, unificando cinque unit\u00e0 operative strategiche: Bacard\u00ed International Limited, con sede alle Bermuda, Bacard\u00ed &amp; Company Limited, con sede alle Bahamas, Bacard\u00ed Corporation che fa capo a Porto Rico, Bacard\u00ed Imports Inc. relativa agli Stati Uniti d'America e Bacard\u00ed y Compa\u00f1\u00eda S.A. de C.V., in Messico. Nel 1993 Bacard\u00ed perfeziona l'acquisizione di General Beverage, proprietario del Gruppo Martini &amp; Rossi. Con questa acquisizione, Bacard\u00ed raddoppia le sue dimensioni e diviene una delle cinque pi\u00f9 grandi societ\u00e0 di liquori al mondo.\nNel 1998 Bacard\u00ed acquisisce importanti marchi come lo scotch whisky Dewar's ed il gin Bombay Sapphire.\nNel 2002 viene acquisita Cazadores, una marca di tequila molto venduta. Nel contempo viene aperta una infrastruttura in Cina.\nNel 2003 Bacard\u00ed apre Casa Bacard\u00ed a Cata\u00f1o, in Porto Rico: i turisti possono cos\u00ec visitare la distilleria.\nNel 2004 viene acquistato il marchio di vodka Grey Goose, tre anni dopo Bacard\u00ed acquista una partecipazione in Leblon Cacha\u00e7a, un liquore di lusso famoso in Brasile.\nIl 4 febbraio 2012 Bacard\u00ed, dopo numerosi riconoscimenti e campagne pubblicitarie di successo, compie centocinquanta anni. L'evento \u00e8 stato celebrato con la creazione dello speciale Ron Bacard\u00ed de Maestros de Ron Vintage: MMXII, sono stati prodotti 1500 esemplari dei quali solo 1000 sono entrati in commercio, i restanti 500 sono stati dati ai membri della famiglia Bacardi. Questo rum \u00e8 stato creato da otto maestros de Ron discendenti di Don Facundo.\nElenco dei prodotti.\nRum.\nTutti i rum Bacardi sono prodotti a Porto Rico con l'eccezione del Bacardi Solera di fabbricazione messicana.\nCocktails Bacard\u00ed.\nIngredienti: una parte Bacard\u00ed Superior (in alternativa Bacard\u00ed Reserva o Oro), due parti Coca Cola, una fetta di lime o limone.\nRicetta: preparare direttamente in un bicchiere Casablanca con abbondante ghiaccio e fettina di lime o limone. Per una versione pi\u00f9 decisa e complessa, versare Bacard\u00ed Reserva o Bacard\u00ed Oro in alternativa a Bacard\u00ed Superior.\nIngredienti: due parti Bacard\u00ed Superior, tre parti di soda, mezza parte di lime, mezza parte di zucchero di canna bianco.\nRicetta: mettere zucchero e mezzo lime tagliato a spicchi in un bicchiere granity. Pestare fino a sciogliere lo zucchero. Aggiungere alcune foglie di menta e pestarle con tocco leggero. Riempire il bicchiere con tanto ghiaccio tritato a cubetti. Versare Bacard\u00ed Superior, soda e mescolare. Guarnire con un rametto di menta.\nIngredienti: una parte di Bacardi Oakheart, due parti di cola tanto ghiaccio.\nRicetta: riempire direttamente il boccale o \"tumbler\" alto di ghiaccio e versare una parte di Bacardi Oakheart e due parti di cola.\nIngredienti: tre parti Bacard\u00ed Superior, una parte succo di lime o succo di limone, mezzo cucchiaino di zucchero\nRicetta: mixare tutti gli ingredienti con tanto ghiaccio in uno shaker e versare in una coppa Martini ghiacciata o servire \"on the rocks\".\nIngredienti: tre parti Bacard\u00ed Superior, una parte succo d'ananas, una parte polpa di cocco, una fetta d'ananas, una ciliegia.\nRicetta: mixare tutti gli ingredienti e il ghiaccio in un frullatore e versare il mix in un bicchiere hurricane ghiacciato. Aggiungere una fetta di ananas e una ciliegia per guarnizione.\nIngredienti: due parti Bacard\u00ed Reserva, due parti Ginger Ale, una parte succo di lime, zucchero, ghiaccio.\nRicetta: spremere mezzo lime e lasciarlo nel bicchiere \"granity\", aggiungere lo zucchero, alcune foglie di menta e pestarle con un tocco leggero. Riempire di ghiaccio e aggiungere Bacard\u00ed Reserva e Ginger Ale. Guarnire il bicchiere con qualche foglia di menta.\nIngredienti: due parti Bacard\u00ed Oro, una parte di Martini Rosso, una ciliegia.\nRicetta: mixare tutti gli ingredienti con ghiaccio in uno shaker, in seguito colare e versare in un bicchiere da cocktail ghiacciato. Guarnire con una ciliegina.\nIngredienti: due decimi di Bacard\u00ed Black, due decimi di Bacard\u00ed Superior, un decimo di sciroppo di granatina, un decimo di sciroppo di orzata, due decimi di succo di lime, due decimi di orange curacao.\nRicetta: spremere il lime, aggiungere l'orzata, la granatina, l'orange curacao e Bacard\u00ed Superior direttamente in un bicchiere doppio old fashion colmo di ghiaccio. Shakerare e colmare in superficie con Bacard\u00ed Black. Guarnire con una ciliegina e ananas.\nIl logo.\nIl logo del pipistrello ha origine da una colonia di pipistrelli che viveva tra le travi della distilleria: Do\u00f1a Amalia, moglie di Don Facundo, sugger\u00ec di adottarli come simbolo per il rum Bacard\u00ed. Per i ta\u00ednos, i nativi cubani, il pipistrello era simbolo del sapere, mentre in Spagna, terra nativa della famiglia, si riteneva fossero forieri di salute e buona sorte."}
{"id": "479954", "revid": "123754357", "url": "https://it.wikipedia.org/wiki?curid=479954", "title": "Milla Jovovich", "text": "Biografia.\nNata nel 1975 a Kiev da Galina Loginova, attrice sovietica d'etnia russa, e Bogdan Jovovi\u0107, pediatra jugoslavo d'etnia serba, crebbe tra Dnipropetrovs'k e Mosca fino all'emigrazione, nel 1980, a Londra e, a seguire, in California; una volta negli Stati Uniti i suoi genitori divorziano.\nA dicembre 1997 spos\u00f2 il regista francese Luc Besson, da cui divorzi\u00f2 due anni pi\u00f9 tardi.\nImpegnata sentimentalmente dal 2003 con il regista britannico Paul W. S. Anderson, suo marito dal 2009, la coppia ha tre figlie: Ever, nata nel 2007, Dashiel Edan, nata nel 2015 e Osian Lark Elliot, nata nel 2020.\nCarriera.\nModella.\nAll'et\u00e0 di 11 anni, esordisce come modella posando sulle copertine di alcune riviste, fotografata da Richard Avedon. Nel corso degli anni 90 sfila per marchi di alta moda come Blumarine, Missoni, Jean-Paul Gaultier, Gianfranco Ferr\u00e9, Gianni Versace, Marc Jacobs, Anna Molinari, Fendi, Jil Sander, Salvatore Ferragamo, Alessandro Dell'Acqua, Sonia Rykiel, Trussardi, Anna Sui e appare su riviste come \"Seventeen\", \"Mademoiselle\", \"Vogue\", \"Elle\", \"Dazed\" e nelle campagne pubblicitarie di Revlon, Anna Molinari, Giorgio Armani, Calvin Klein e Balmain.\nAttrice.\nA 13 anni ha la sua prima esperienza nel cinema: compare infatti nel film \"Congiunzione di due lune\" di Zalman King, nei titoli di coda viene semplicemente citata come Milla, cos\u00ec come nel suo secondo film \"L'ultimo treno per Kathmandu\". Successivamente recita in \"Ritorno alla laguna blu\", \"Poliziotto in blue jeans\" e \"Charlot\". Nel 1993, a 18 anni, sposa l'attore Shawn Andrews, conosciuto sul set del film \"La vita \u00e8 un sogno\"; il matrimonio viene annullato dalla madre dopo qualche mese. Nel 1994 Milla decide di cimentarsi anche nella musica, incidendo l'album \"The Divine Comedy\", che riscuote un discreto successo. Nello stesso anno ottiene la cittadinanza statunitense.\nIl 1996 \u00e8 l'anno della svolta per quanto riguarda la sua carriera cinematografica. La Jovovich viene infatti scelta dal regista francese Luc Besson per il ruolo di Leeloo nel film \"Il quinto elemento\", il suo primo successo di una certa rilevanza sul grande schermo. Tra il regista e l'attrice nasce una relazione che sfocer\u00e0 nel matrimonio tra i due, celebrato nel 1997 e durato poco meno di due anni. Nel 1998 compare nel video della canzone \"If You Can't Say No\" di Lenny Kravitz. Dopo l'apparizione di Milla nel film di Spike Lee \"He Got Game\" (1998), l'ultimo lavoro della coppia Jovovich-Besson sar\u00e0, nel 1999, \"Giovanna d'Arco\", lungometraggio dedicato alla famosa eroina francese accolto con pareri contrastanti dalla critica.\nNegli anni successivi alterna la passerella al set. Con Mel Gibson recita in \"The Million Dollar Hotel\" di Wim Wenders, nel 2000, l'anno successivo \u00e8 nel cast della commedia di Ben Stiller \"Zoolander\". Dal 2002 veste, per la prima volta, i panni dell'affascinante eroina Alice, protagonista della saga cinematografica, ispirata al famoso videogame horror \"Resident Evil\". La Jovovich, dopo il primo film del 2002, riprende il ruolo di Alice nei sequel ' del 2004 e ' del 2007. Nel 2006 \u00e8 presente in un altro film di fantascienza, \"Ultraviolet\". Nel 2009 \u00e8 stata testimonial della casa di moda Mariella Burani.\nNel 2010 ha recitato nel film \"Stone\" e nel quarto capitolo della saga di \"Resident Evil\", '. Nel 2011 ha interpretato Milady De Winter nella trasposizione cinematografica de \"I tre moschettieri\". Nel 2012 partecipa al Calendario Campari ed \u00e8 impegnata con le riprese di '. Il film \u00e8 poi uscito a ottobre 2012. Nel 2013 compare come protagonista nel videoclip \"I Wanna Be a Warhol\", primo singolo ufficiale tratto dall'album My Shame Is True della band punk rock statunitense Alkaline Trio. Torna nel 2017, nuovamente nelle vesti dell'eroina Alice, con \"\", ultimo capitolo della saga cinematografica iniziata nel 2002. Nel 2018 ottiene il ruolo della malvagia Regina di Sangue Vivienne Nimue, nel film \"Hellboy\", diretto da Neil Marshall, uscito nelle sale nel 2019.\nNel 2020 recita la parte di Natalie Artemis nel film \"Monster Hunter\", basato all'omonima serie di videogiochi giapponesi, diretto da suo marito Paul W. S. Anderson.\nDoppiatrici italiane.\nNelle versioni in italiano dei suoi film, Milla Jovovich \u00e8 stata doppiata da:"}
{"id": "479955", "revid": "287204", "url": "https://it.wikipedia.org/wiki?curid=479955", "title": "Antonio Cordeiro", "text": " \nAntonio Cordeiro \u00e8 considerato in Portogallo un autore classico per i suoi scritti sulla storia delle isole portoghesi dell'Atlantico."}
{"id": "479960", "revid": "125425896", "url": "https://it.wikipedia.org/wiki?curid=479960", "title": "Ernest Jones", "text": "Gli studi di medicina.\nAppartenente a una famiglia della piccolo-media borghesia gallese (il padre era ingegnere minerario), Alfred Ernest Jones comp\u00ec gli studi liceali a Swansea, per poi studiare a Cardiff e laurearsi nel 1900 in medicina all'University College (Londra) dove ricevette la medaglia d'oro in ostetricia. Indirizz\u00f2 quindi i suoi interessi alla medicina interna, alla chirurgia, alla neurologia e alla psichiatria. Dopo l'ammissione al Royal College of Physicians nel 1904, ebbe vari incarichi ospedalieri e pubblic\u00f2 numerosi articoli sulla neurologia del bambino e dell'adulto.\nNel 1906 assieme all'amico Wilfred Ballen Lewis Trotter, con il quale divideva l'appartamento a Londra e che diventer\u00e0 marito di sua sorella Elisabeth, scopr\u00ec gli scritti di Freud (dapprima attraverso il caso di Dora). Fu cos\u00ec quindi che si form\u00f2, come ricorda la sua autobiografia: \"la profonda impressione che ci fosse un uomo a Vienna che effettivamente ascoltava con attenzione ogni parola che i suoi pazienti gli dicessero ... una differenza rivoluzionaria rispetto all'atteggiamento dei medici precedenti\" (Jones 1959, p.\u00a0159).\nL'ambiente scientifico-medico dell'et\u00e0 edoardiana era profondamente ostile alla teoria freudiana e i primi tentativi di Jones di impiegare l'introspezione psicoanalitica e l'ipnosi nella sua attivit\u00e0 clinica si dimostrarono poco accorti. Nel 1906 fu processato e assolto per le accuse di condotta impropria con gli studenti in una scuola di Londra. Nel 1908, dopo aver dimostrato la memoria repressa sessuale alla base della paralisi isterica del braccio d'una giovane, dovette affrontare le accuse da parte dei genitori della ragazza e fu costretto a dimettersi dal suo posto in ospedale.\nJones pot\u00e9 appoggiarsi emotivamente ed economicamente alla sua amante Loe Kann, ricca emigrata olandese, incontrata a Londra per la prima volta nel 1906. Il loro rapporto si concluder\u00e0 nel 1913.\nIntanto nel 1907 si era recato a Monaco di Baviera per prendere contatto con la neurologia e la psichiatria tedesca, presso la clinica del celebre Emil Kraepelin.\nL'incontro con la psicoanalisi.\nL'impatto con la psicoanalisi determin\u00f2 un cambiamento profondo nella sua vita. La sua idea consisteva nel rendere la psicoanalisi un mezzo attraverso il quale l'uomo pu\u00f2 servirsi dell'inconscio, oltre che della coscienza.\nNell'aprile 1908 si rec\u00f2 in Austria assieme a Jung e ad Abraham Arden Brill con l'intento di partecipare al primo \"Congresso di Psicoanalisi\" a Salisburgo, e in quell'occasione incontr\u00f2 per la prima volta Freud. Dal suo primo soggiorno viennese nacque l'idea di diffondere le opere di Freud nel mondo scientifico anglo-americano. Fu del medesimo anno uno studio redatto e presentato al Congresso di Salisburgo, nel quale Jones cre\u00f2 il termine \"razionalizzazione\", che verr\u00e0 accettato da Freud e entrer\u00e0 a far parte del lessico psicoanalitico.\nRitornato a Londra, era ormai avviato a una brillante carriera clinica quando, come racconta Franz G. Alexander, \"uno sfortunato incidente lo espose alla falsa accusa d'essere un delinquente sessuale. Sebbene risultasse innocente, i sospetti sollevati dall'accusa gli fecero accettare volentieri un'occasione che gli era stata offerta di emigrare\". Della vicenda parla lo stesso Jones nel libro autobiografico \"Free Associations\" (1959), che riferisce due circostanze nelle quali fu addirittura sospettato d'usare attenzioni sessuali verso i bambini, attribuendo soprattutto il secondo degli episodi a imperizia nel trattare verbalmente questioni di eziologia sessuale con pazienti in et\u00e0 pediatrica. Costretto a dare le dimissioni dopo il secondo episodio, Jones si trasfer\u00ec in Canada nel 1908.\nA Toronto ottenne il posto di direttore della nuova Clinica di Psichiatria della facolt\u00e0 di medicina dell'Universit\u00e0 di Toronto. Divent\u00f2 anche redattore capo della rivista \"Journal of Abnormal Psychology\", diretta dal medico e psicologo Morton Prince, entrando in contatto con i maggiori psichiatri americani e contribuendo nel 1910 alla fondazione dell'American Psychoanalytic Association.\nDurante il periodo canadese, Jones mantenne i contatti con Freud, partecipando alla visita che, su invito di G. Stanley Hall, Freud comp\u00ec assieme a Jung e a S\u00e1ndor Ferenczi alla Clark University di Worcester (Massachusetts), per essere insignito di una laurea honoris causa.\nNel 1913, Jones chiese a Freud di essere analizzato da lui, ma viene \"dirottato\" su Ferenczi con il quale comp\u00ec, secondo l'usanza dei tempi, una breve analisi personale (Freud accett\u00f2 di analizzare invece Loe Kann, con la quale per\u00f2 Jones aveva gi\u00e0 interrotto la relazione).\nNello stesso anno, si ristabil\u00ec definitivamente a Londra dove fond\u00f2 la London Society of Psychoanalysis costituita da circa una dozzina di psicoanalisti tra cui i medici David Eder e Douglas Bryan. La Societ\u00e0 ebbe vita breve, perch\u00e9 un buon numero di suoi aderenti decise di seguire Jung nel momento della drammatica scissione che segu\u00ec il suo conflitto con Freud.\nL'irrompere della Prima guerra mondiale scoraggi\u00f2 ogni tentativo di riorganizzare gli psicoanalisti inglesi. Ricostituita con il nome di \"British Psychoanalytic Society\" nel 1919 e fondato il giornale internazionale di psicoanalisti per opera di Jones, la nuova Societ\u00e0 prevedeva una rigida selezione dei nuovi associati. Ciononostante essa crebbe e nel 1925 contava gi\u00e0 54 psicoanalisti di professione. Dopo la defezione del \"principe ereditario\" Jung, il tema della successione non trov\u00f2 forme per uscire all'esterno, sia a causa della grande devozione che gli allievi pi\u00f9 intimi avevano per la figura del Maestro, sia per le precarie condizioni di quest'ultimo, che per molto tempo fecero temere, a breve termine, il peggio. Di certo Jones, uomo ambizioso e dotato di grandi doti politiche e organizzative non si trov\u00f2 nella posizione di successore naturale, anche se, la sua condizione di \"non-ebreo\" suppliva in parte, agli occhi di Freud, al vuoto anche politico venuto a determinarsi con l'allontanamento di Jung (\u00e8 noto che Freud temeva che la psicoanalisi assumesse connotazioni troppo \"ebraiche\") a causa della predilezione che Freud ebbe sempre per Ferenczi, al punto di sognare per quest'ultimo il matrimonio con la figlia Mathilde e, d'altro canto, scoraggiando le velleit\u00e0 di Jones nei confronti di Anna.\nNel 1917 intanto Jones aveva sposato la compositrice gallese Morfydd Llwyn Owen che mor\u00ec diciotto mesi dopo per le complicazioni di un intervento chirurgico di appendicite.\nNel 1919, a Zurigo, Jones incontr\u00f2 e spos\u00f2 Katherine Jokl, un'ebrea laureata in economia, originaria della Moravia, che era stata a Vienna compagna di scuola delle figlie di Freud. Ebbero quattro figli e rimasero felicemente sposati.\nNonostante la non immediata simpatia nei confronti di Jones (testimoniata anche dalla corrispondenza Freud-Jung), Freud si affid\u00f2 sempre di pi\u00f9 a lui nell'organizzazione del movimento, a causa delle sue indubbie doti politico-organizzative, che non gli impedivano tuttavia di far emergere tratti non sempre gradevoli del suo carattere.\nJones ebbe un ruolo di primo piano nell'organizzazione dell'immigrazione in Inghilterra degli psicoanalisti in fuga dall'avanzata nazista. Aiut\u00f2 anche Melanie Klein a installarsi a Londra. In occasione della controversia che oppose quest'ultima ad Anna Freud, parteggi\u00f2 nettamente per la Klein, incorrendo cos\u00ec nella disapprovazione di Freud che per\u00f2, ormai anziano e ammalato, rinunci\u00f2 a far pesare la propria autorit\u00e0 sul confronto delle due donne, che invece continu\u00f2 anche dopo la sua scomparsa. Jones fond\u00f2 l'\"International Journal of Psycho-analysis\" che diresse dal 1920 al 1939, e mantenne ininterrottamente la presidenza dell'International Psychoanalytical Association dal 1932 al 1949.\nAd opera di alcuni storici della psicoanalisi d'indiscussa onest\u00e0 intellettuale (ad esempio Paul Roazen, Judith Dupont, Andr\u00e9 Haynal, Carlo Bonomi) la figura di Jones \u00e8 oggi soggetta a critiche sia sul piano della lealt\u00e0 nei rapporti personali: fu lui a diffondere, in \"Sigmund Freud. Life and Work\" (1957), le false dicerie (che Roazen definisce \"inventate di sana pianta\") sulla presunta psicosi di Ferenczi, e anche sul piano del rigore e dell'obbiettivit\u00e0 di storico, se si considera che la sua biografia di Freud \u00e8 spesso considerata viziata da troppi silenzi sulle questioni controverse che travagliarono la vita del Movimento psicoanalitico, e da prese di posizione troppo unilaterali e interessate a difendere una posizione personale che non fu certo esente da un alto grado di competitivit\u00e0 e di avidit\u00e0 di potere, secondo quanto viene detto da Roazen.\nGli scritti.\nA parte la grande biografia monumentale su Freud in tre volumi, terminata poco prima della morte, egli scrisse una grande quantit\u00e0 di brevi saggi di psicoanalisi applicata all'arte, alla letteratura, all'antropologia, al folclore e alla religione, riuniti nella raccolta \"Essays on Applied Psycho-analysis\", pubblicata nel 1948. A Jones va un altro grande merito, quello d'aver introdotto il concetto di \"aphanisis\", sviluppato nel testo \"Timore, la colpevolezza e l'odio\". Questa parola indica la scomparsa del desiderio sessuale; infatti, secondo lo psicoanalista tale paura sarebbe presente sia nell'uomo, come conseguenza del complesso di castrazione, che nella donna, creata invece dall'angoscia dell'abbandono e della separazione. Quindi l'uomo per evitare di provare dolore, derivante dal mancato soddisfacimento del proprio desiderio, rinuncia all'oggetto della propria sessualit\u00e0.\nPer quanto riguarda i saggi di psicoanalisi applicata alla religione esord\u00ec nel 1913 con \"Il complesso di Dio\", cui segu\u00ec \"Il concepimento della Madonna attraverso l'orecchio\" che mette ulteriormente in luce l'enorme erudizione di questo psicoanalista anche in materia religiosa, bench\u00e9 Ernest Jones fosse risolutamente ateo come il suo maestro Sigmund Freud.\nFece seguito, nel 1923, \"Uno studio psicoanalitico sul concetto di Spirito Santo\".\nDel 1925 \u00e8 invece una proposta di interpretazione psicoanalitica del caso di Teresa di Lisieux che allora stava aumentando in popolarit\u00e0 tra i cristiani come nessun altro santo: una proposta che verr\u00e0 raccolta dalla sua allieva Iseult F. Grant Duff che di l\u00ec a poco pubblicher\u00e0 sulla rivista \"Imago\" (diretta dallo stesso Freud) come sviluppo dell'intuizione di base suggeritale da Jones sul \"caso clinico\" della santa. Nel 1930 \u00e8 la volta di un saggio dove espone alcune sue riflessioni che via via aveva maturato sui rapporti tra \"Psicoanalisi e religione cristiana\".\nAltri saggi di notevole importanza sono \"On the Nightmare\" (1910), all'interno del quale descrive la sua teoria sessuale a proposito dell'incubo, parlando di diavoli, vampiri e streghe (che colp\u00ec la fantasia dell'\"Uomo dei Lupi\"), \"Psicologia del quislingismo\" (1940), sul collaborazionismo alla tirannia nazista, che solleva importanti questioni in materia di psicologia delle masse, e \"Hamlet and Oedipus\" (1949)."}
{"id": "479965", "revid": "110157", "url": "https://it.wikipedia.org/wiki?curid=479965", "title": "Martini &amp; Rossi", "text": "Martini &amp; Rossi \u00e8 una multinazionale italiana di Torino attiva principalmente nella produzione e distribuzione di bevande, celebre principalmente per il marchio Martini e per le sponsorizzazioni sportive e culturali. Entrata a far parte del gruppo Bacardi nel 1993, ha fatto balzare quest'ultima al terzo posto nel mondo nella produzione di bevande alcoliche.\nStoria.\nStoria dell'azienda.\nGli eventi che preannunciano la nascita di Martini &amp; Rossi risalgono al 1\u00ba luglio del 1847. In quella data, quattro commercianti piemontesi, Clemente Michel, Carlo Re, Carlo Agnelli ed Eligio Baudino, scelsero di costituire a Torino una Distilleria Nazionale da spirito di vino all'uso di Francia denominata Michel Re Agnelli e Baudino, la pi\u00f9 diretta antenata di Martini &amp; Rossi. Alla sede torinese e alla distilleria ubicata a San Salvatore Monferrato, ben presto si affiancano un magazzino a Genova Sampierdarena, una fabbrica di birra ad Alessandria e case di rappresentanza a B\u00e9ziers e a Narbonne. Sin dai primi anni, appaiono in organico Teofilo Sola e Alessandro Martini, la cui intraprendenza gli consente di acquisire dal 1851 una compartecipazione agli utili della \"Michel Re Agnelli e Baudino\".\nNel 1863 la societ\u00e0 si ristruttura e prende il nome di Martini, Sola e C.ia: vi compare un terzo socio, il liquorista Luigi Rossi, che gi\u00e0 collaborava con la precedente gestione.\nNel 1864 la sede produttiva \u00e8 trasferita a Pessione, piccola frazione di Chieri: i soci vi acquistano una palazzina dotata di cantine e circondata da una estensione di terreno dove saranno successivamente edificati i nuovi reparti aziendali.\nDopo le prime onorificenze ottenute alle Esposizioni Internazionali di Dublino (1865) e Parigi (1878), prende il via una sequenza di riconoscimenti che da tutto il mondo vanno ad arricchire il medagliere della Societ\u00e0, la quale nel corso della sua storia potr\u00e0 fregiarsi del titolo di fornitore ufficiale di molte Case Reali in Europa e nel 1922 persino dell'Imperatore del Giappone.\nDal 1879, con la morte del socio Teofilo Sola, la ragione sociale diventa definitivamente Martini &amp; Rossi, anche se la dicitura \"successori Martini, Sola e C.ia\" sopravviver\u00e0 fino agli anni Cinquanta del Novecento.\nNel 1887 gli uffici della Direzione generale si insediano nel palazzo di corso Vittorio Emanuele II a Torino.\nCon l'avvento del nuovo secolo i ruoli direttivi passano nelle mani dei figli di Luigi Rossi: Teofilo e Cesare, e successivamente Enrico ed Ernesto, la cui strategia persegue il potenziamento dei rapporti con l'estero attraverso la creazione di succursali amministrative, distributive e produttive.\nNel 1911, per meriti sociali e politici, la famiglia Rossi \u00e8 insignita da Vittorio Emanuele III del titolo nobiliare di \"Conti di Montelera\".\nNei primi anni del Novecento la Martini &amp; Rossi compie un balzo in avanti, distaccando a grandi passi molte aziende dell'epoca, per merito degli uomini che la dirigono e in particolare di Teofilo Rossi. Mentre Teofilo e Cesare ricoprono cariche istituzionali e portano a compimento le rispettive carriere politiche, Enrico ed Ernesto Rossi coordinano la produzione del polo di Pessione e della nuova distilleria a vapore costruita a Montechiaro d'Asti (1901), nonch\u00e9 delle succursali e depositi di Buenos Aires (1884), Ginevra (1886) e cos\u00ec via, fino a raggiungere ogni parte del mondo.\nLa prima succursale nasce nel 1883 a Buenos Aires; a quella far\u00e0 poi seguito l'apertura delle sedi di Ginevra (1886), di Barcellona (1893), di Londra (1900), di Parigi (1906) e di Bruxelles (1907), seguite da New York, Hong Kong, Costantinopoli, Bucarest, Yokohama ed altre.\nNel 1925, in conseguenza delle nuove leggi italiane, la Societ\u00e0 a nome collettivo diviene Societ\u00e0 Anonima Martini &amp; Rossi. La terza generazione dei Rossi di Montelera, rappresentata dai cugini Lando, Metello, Napoleone e Theo, eredita l'azienda negli anni Trenta. Nel 1929 venne registrato l'iconico logo a palla rossa \"ball and bar\", ancora oggi uno dei pi\u00f9 imitati al mondo.\nDurante la seconda guerra mondiale la direzione della Martini &amp; Rossi sfolla da Torino a Pessione. Alcuni stabilimenti internazionali, come quello in Germania, subiscono gravi danni: nonostante questo l'azienda decide di mantenere la piena occupazione per tutelare i dipendenti durante il periodo bellico. Si pu\u00f2 parlare di ripresa gi\u00e0 dal 1945: nel dicembre di quello stesso anno la radio torna a trasmettere i celebri concerti Martini, lanciati con successo nel 1936 e sospesi nel 1943. I concerti proseguiranno sino al 1964 e contribuiranno a far conoscere in Italia l'astro nascente di Maria Callas. Gli anni cinquanta segnano il rilancio della Martini &amp; Rossi, che si trasforma in Societ\u00e0 per Azioni. In questi anni alle celebri firme della cartellonistica Martini &amp; Rossi si affiancano nomi come Armando Testa, Mario Rossi, Attanasio Soldati, Andy Warhol.\nSuccessivamente la societ\u00e0 comincia a sperimentare nuove iniziative di comunicazione e di immagine, a cominciare dalle Terrazze Martini (aperte tra il 1948 e il 1965 a Parigi, Milano, Londra, Bruxelles, Barcellona, San Paolo del Brasile e Genova). Nel 1961 si inaugura a Pessione il Museo Martini di Storia dell'Enologia. Nel 1968 nasce il Martini Racing Team.\nI fondatori.\nTeofilo Sola (1831-1879): nato a Carmagnola, svolge la professione di contabile presso la Distilleria Nazionale. Sar\u00e0 proprio lui, insieme all'amico Alessandro Martini, a rilevare l'impresa e a dare inizio, nel 1863, alla nuova Martini, Sola e C.ia. Muore a 48 anni e nessuno dei suoi tre figli, Ernesto, Guido e Maria, proseguir\u00e0 l'attivit\u00e0 paterna.\nAlessandro Martini (1824-1905): originario di Firenze, risiede a Torino dove lavora come venditore della Distilleria Nazionale; rilevandone le quote societarie nel 1863, fonda con Teofilo Sola quella che sarebbe presto diventata una delle pi\u00f9 importanti societ\u00e0 di vini e liquori in Piemonte, con il nome di Martini, Sola e C.ia. La cura degli aspetti commerciali e l'introduzione dei prodotti sui pi\u00f9 lontani mercati del mondo continueranno a essere le sue principali occupazioni professionali.\nLuigi Rossi (1828-1892): erborista e liquorista di talento, nasce a Valdellatorre, in Val Casternone. Trasferitosi a Torino da giovane, vi apre una bottega nel centro storico, molto rinomata per le erbe aromatiche e per il vermut. Nasce cos\u00ec un fitto rapporto con la Distilleria Nazionale, per la quale Rossi prepara estratti e vini aromatizzati. Nel 1863, viene coinvolto come terzo socio da Martini e Sola. Dal 1864 fissa la residenza a Pessione, seguendo personalmente la produzione della neonata Martini, Sola e C.ia.\nLe Terrazze Martini.\nOriginariamente create negli anni cinquanta e sessanta come mezzo di comunicazione dell'azienda, le Terrazze Martini hanno poi rappresentato un punto d'incontro per personaggi dello spettacolo, della politica e della cultura.\nDurante gli anni sessanta ne vennero aperte nove sedi, di cui sette in Europa, una in Africa (Casablanca) una in Sud America (Rio de Janerio). Oggi l'attivit\u00e0 prosegue a Milano e Pessione.\nNata nel 1958 e progettata dall'architetto Tomaso Buzzi, l'idea delle Terrazze Martini nacque nel 1948 a Parigi, quando i dirigenti della filiale francese di Martini &amp; Rossi situata sugli Champs Elys\u00e8es decisero di aprire uno spazio di rappresentanza all'ultimo piano del palazzo.\nNel 1960 fu inaugurata la Terrazza Martini di Barcellona, nel palazzo di Pla\u00e7a de Catalunya che ospitava gi\u00e0 dal 1940 la sede della divisione spagnola. Tomaso Buzzi fu incaricato del design.\n Nel 1961 a Bruxelles (allora recente sede del nuovo Mercato Comune) posta all'ultimo piano di un grattacielo in Place Rogier, viene inaugurata la terza Terrazza fuori dal territorio italiano.\nLa prima Terrazza Martini extraeuropea venne aperta nel 1963 a San Paolo del Brasile, in cima all'edificio del \"Conjunto Nacional\".\nNel 1964 venne aperta la Terrazza Martini di Londra. Era sita all'ultimo piano della New Zealand House di Haymarket.\nNel 1965 fu inaugurata a Genova l'ultima Terrazza Martini. Posta al trentunesimo piano del grattacielo di Piazza Dante e la sua realizzazione fu anche stavolta affidata a Tomaso Buzzi.\nEspansione mondiale: la fusione con Bacardi.\nIl consolidamento dell'internazionalizzazione del Gruppo passa, a partire dagli anni sessanta del Novecento, attraverso l'acquisizione di prestigiosi marchi come Saint Raphael, William Lawson's, Offley Forrester, Gaston de Lagrange, Noilly Prat, B\u00e9n\u00e9dictine, Otard, secondo una politica di diversificazione che spinge a puntare sui cosiddetti \"prodotti complementari\".\nNel 1977 l'esigenza di imprimere la massima coordinazione alle strategie produttive, pubblicitarie e commerciali delle varie societ\u00e0 porta alla costituzione in Lussemburgo della holding GBC (General Beverage Corporation) e a Ginevra della GBM (General Beverage Management): la GBC raggiunge ben presto un posto di rilievo tra i produttori e i distributori di bevande alcoliche, con quasi 33 milioni di casse vendute in ogni parte del mondo; alla societ\u00e0 facevano riferimento cinquantaquattro sussidiare internazionali. Nel dicembre del 1980 a seguito di un riassetto organizzativo del gruppo la filiale in Italia della compagnia Martini &amp; Rossi S.p.a. viene trasformata in holding finanziaria: le attivit\u00e0 in precedenza gestite dalla societ\u00e0 vengono immesse in una nuova compagnia, la Martini &amp; Rossi I.V.L.A.S., nuova subholding operativa del Gruppo cui vengono conferite le attivit\u00e0 industriali e commerciali in precedenza gestite dalla Martini &amp; Rossi S.p.A. italiana. Alla Martini &amp; Rossi S.p.A., di cui all'epoca era presidente Gregorio Rossi di Montelera, facevano riferimento ventotto societ\u00e0 con sede in tutto il mondo.\nNel 1987 la societ\u00e0 differisce il suo \"business\" rilevando il 10% del capitale della Saes, finanziaria che controlla la Rinascente; nello stesso anno Martini &amp; Rossi, dopo aver gi\u00e0 precedentemente rilevato il 60% della societ\u00e0 giapponese Jet - Japan Europe Trade Company, continua l'espansione nei mercati asiatici grazie un accordo con la compagnia Chang-li Wine Winery per la distribuzione dei propri prodotti in Cina. Sempre nel 1987 il Gruppo Martini incontra un altro grande gruppo multinazionale di matrice americana, la Bacardi Limited, cui affida attraverso la Bacardi Imports di Miami la distribuzione dei suoi prodotti negli Stati Uniti. S'instaura cos\u00ec un rapporto di fiducia e reciproca stima professionale che condurr\u00e0 alla creazione di due importanti \"joint venture\" di distribuzione: la Westbay Distributions a Southampton e la United Wines &amp; Spirits a Copenaghen. \u00c8 di sei anni pi\u00f9 tardi la fusione dei due Gruppi in un'unica grande entit\u00e0 produttiva, commerciale e distributiva, il Gruppo Bacardi-Martini.\nPremi e riconoscimenti internazionali.\nLa Martini &amp; Rossi negli anni ha conseguito molte onorificenze in occasione delle numerose Esposizioni commerciali internazionali: allestite nelle maggiori citt\u00e0 d'Europa e d'oltre oceano, esse rappresentavano per le industrie preziose occasioni in cui presentare i prodotti.\nIl diploma conseguito all'Esposizione Internazionale di Dublino del 1865 \u00e8 uno dei primi importanti riconoscimenti che la Martini, Sola e C.ia consegue per \"l'eccellente qualit\u00e0 di liquori\". L'immagine della Vittoria, che orna il documento, viene introdotta sulle etichette, al fine di dare risalto al prestigioso risultato raggiunto. Alcuni anni dopo, nel 1878, l'azienda sar\u00e0 premiata all'Esposizione Internazionale di Parigi con una medaglia d'oro. E sar\u00e0 proprio l'immagine che ne decora un verso, la Fama alata, a sostituire stabilmente la Vittoria sulle etichette del vermouth.\nDi seguito un elenco dei principali premi conseguiti.\n1865, Dublino - Esposizione Internazionale: Medaglia a \"Sola Martini &amp; C.\" per \"excellent quality of liqueurs\"\n1868 - Concessione dello Stemma Reale Sabaudo\n1878, Parigi - Esposizione Universale, Diploma e Medaglia d'oro\n1881, Milano - Esposizione Nazionale: Diploma di Medaglia d'oro\n1882, Bordeaux - Esposizione Universale dei vini spirituosi, liquori e bevande fermentate: Diploma di medaglia d'oro per il Vermouth\n1885, Anversa - Esposizione Universale: Diploma di Medaglia d'oro\n1904, Saint Louis (Louisiana) - Esposizione Universale: Gran Premio per il Vermouth\n1909, Quito - Esposizione Nazionale: Gran Premio e Medaglia d'oro per Vermouth, Liquori e Vini Spumanti\n1910, Bruxelles - Esposizione Universale: Gran Premio per l'Italia e Medaglia\n1911, Torino - Esposizione Internazionale delle Industrie e del Lavoro: Diploma di Gran Premio\n1934, San Paolo del Brasile - Feira de Amostras: Gran Premio e Medaglia d'oro per il Vermouth\n1937, Valpara\u00edso - Esposizione dell'industria e del Commercio: Diploma di Medaglia d'oro per il Vermouth\n1969, Pardubice - Grand Prix: Medaglia d'oro per il Vermouth\n1980, Lipsia - Fiera Internazionale: Diploma di Medaglia d'Oro al Vermouth Martini Rosso per l'eccellenza nella qualit\u00e0 del prodotto.\nLo sport: dal ciclismo al Martini Racing.\nLa prima sponsorizzazione si verifica a Torino nel 1925 con la \"Gran Coppa Martini &amp; Rossi\" e arrivata al suo apice con i Giri d\u2019Italia del 1934 e del 1936. Durante il primo, la societ\u00e0 abbiner\u00e0 il suo nome ai \"Gran Premi della Montagna\" e affiancher\u00e0 alla corsa due \"carri pubblicitari\"; per il secondo preparer\u00e0 invece una lussuosa Isotta Fraschini 8 cilindri, che con la grande sagoma di una bottiglia di China montata sul bagagliaio percorrer\u00e0 le strade al seguito degli atleti.\nLa Martini &amp; Rossi si avvicina al mondo delle corse automobilistiche nel secondo dopoguerra. I primi approcci sono da \"sponsor\" esterno, esponendo il logo sui ponti pubblicitari o lungo le transenne che delimitano i circuiti. Nel 1968 viene fondato il Martini Racing Team. La sua avventura comincia nel 1971 nella categoria Endurance, ossia nelle gare di durata su pista. Il debutto avviene con la Porsche 917, che vince in quell'anno due classiche come la 12 Ore di Sebring e la 24 Ore di Le Mans. Quello tra Porsche e Martini Racing sar\u00e0 un binomio di successo, che culminer\u00e0 con i titoli mondiali del 1976 e del 1977, una collaborazione che si chiuder\u00e0 nel 1980. Il nuovo capitolo si chiama Lancia: nel 1981 la Lancia Beta Montecarlo diventa campione mondiale con i colori del Martini Racing.\nIl debutto in Formula 1 risale al 1972, con una scuderia italiana, la Tecno. Dopo quella prima esperienza, il Martini Racing Team nel 1975 sigla l'accordo con la Brabham di Bernie Ecclestone. Le monoposto sono guidate da Carlos Pace e Carlos Reutemann, che in quell'anno metteranno a segno una vittoria a testa. La Brabham Martini correr\u00e0 sino al 1978. L'anno successivo, il Martini Racing sar\u00e0 insieme alla Lotus del neo campione del mondo Mario Andretti. Il marchio Martini torner\u00e0 al grande motorismo nel 2006-2008: come \"sponsor\" della scuderia Ferrari.\nNell'arco di dieci anni, tra il 1982 e il 1992, con la Lancia si imporr\u00e0 per sei stagioni consecutive (1987-1992). I circuiti vedranno inizialmente la Lancia 037 e poi, dal 1985, tutte le successive versioni della Lancia Delta, fino alle EVO gestite dalla famosa Scuderia JOLLY CLUB. Al volante, piloti famosi della categoria: R\u00f6hrl e Alen, Kankkunen, Biasion, Cerrato e altri. Chiusosi quel ciclo, tra il 1994 e il 1996 la Ford Escort Martini Racing dominer\u00e0 con Franco Cunico il campionato italiano sempre con la Scuderia JOLLY CLUB. L'ultimo atto dell'avventura nel rally si situa tra il 1999 e il 2002, ingaggiando Sainz e McRae.\nDal 2014 al 2018 Martini \u00e8 stato lo \"sponsor\" principale del \"team\" di F1 Williams.\nTra i premi sportivi promossi dal Martini International Club sono molti i trofei che, negli Stati Uniti, venivano consegnati annualmente ai migliori atleti di varie discipline, tra cui la vela, la motonautica, l'automobilismo, la scherma, il tennis e l'ippica, ai quali si aggiungeva un riconoscimento riservato ai \"giornalisti e commentatori sportivi\". I premi furono realizzati dalla gioielleria Tiffany di New York.\nLa pubblicit\u00e0.\nIl primo passo fu la cartellonistica d'autore.\nMarcello Dudovich firma nel 1920 per la Martini &amp; Rossi \"la Dama Bianca\". Tra gli illustratori della cartellonistica Martini si annoverano anche Giorgio Muggiani, che nel 1921, cio\u00e8 nel primo dopoguerra, realizza per la Martini &amp; Rossi un manifesto litografico.\n\u00c8 Armando Testa il nome pi\u00f9 noto legato alla comunicazione pubblicitaria di Martini &amp; Rossi. \u00c8 sua l'illustrazione del \"Gran Spumante Riserva Montelera\", un'immagine in cui protagonista \u00e8 una bottiglia \"vestita\" con cappa di seta e papillon. Testa fu anche autore di numerosi bozzetti, tra i quali il gallo realizzato con un collage di etichette a simboleggiare gli ingredienti dei cocktail.\nAnche Andy Warhol lavor\u00f2 come pubblicitario alla fine degli anni Cinquanta. Tra i suoi committenti c'era anche la Martini &amp; Rossi, che si affid\u00f2 a lui per una campagna destinata al mercato americano, con disegni dedicati al mercato americano. Nei colori guida del rosso (per il sweet Martini \u2013 com'era denominato negli USA il Martini classico) e del verde (per il Martini dry).\nL'azienda debutt\u00f2 nel Carosello il 3 febbraio 1957, tra i primi quattro filmati c'era anche quello della China Martini, interpretato dagli attori Ernesto Calindri e Franco Volpi. Tra gli anni novanta e l'inizio del Duemila vengono ingaggiati Charlize Theron, Sharon Stone, Gwyneth Paltrow e George Clooney.\nLe sedi produttive.\nLo stabilimento di Pessione.\nNel 1847 viene fondata la torinese \"Distilleria Nazionale di Spririto da Vino\", da cui deriver\u00e0 la Martini &amp; Rossi. Il primo intreccio con Pessione \u00e8 datato 1852.\nTorino cominci\u00f2 ad ospitare un sempre maggior numero di aziende e opifici industriali, tra cui ebbero un posto di rilievo anche la produzione di vino, liquori e vermouth. Nel contempo, viene realizzata la linea ferroviaria fra Torino e il porto di Genova: tutto questo porta nel 1864 alla scelta di Pessione, localmente strategica, come sede centrale dello stabilimento produttivo della distilleria, sotto la guida creativa di Luigi Rossi. La palazzina , inizialmente affittata, verr\u00e0 presto acquistata: \u00e8 infatti strategicamente collocata sulla linea ferroviaria Torino-Asti-Genova, che la collega con le colline del Monferrato, da cui provengono i vini, e con la citt\u00e0 marittima, porta aperta verso i mercati del mondo. Pochi decenni dopo gli esordi, Martini \u00e8 un nome ormai affermato a livello internazionale.\nUn decisivo punto di svolta si situa infine sullo scorcio del Novecento: nel 1993 la Martini &amp; Rossi entra nel gruppo Bacardi, il terzo gruppo al mondo \u2013 nel settore \"beverage\" \u2013 per volume di affari, presente in 150 Paesi. Inserita in questo contesto, l'azienda di Pessione vive oggi due realt\u00e0 complementari; la dimensione globale della produzione e quella locale dei rapporti con il territorio d'origine.\nLo stabilimento di Santo Stefano Belbo.\nLo stabilimento Martini di Santo Stefano Belbo \u00e8 situato nella bassa Langa. La sua storia \u00e8 relativamente recente, essendo subentrato allo stabilimento di Montechiaro d'Asti nel 1959.\nArchivio Storico.\nL'archivio storico della Martini &amp; Rossi S.p.A. (estremi cronologici: 1847 - sec. XX seconda met\u00e0), conservato a Pessione, \u00e8 suddiviso in due sezioni denominate \"Michel Re Agnelli e Baudino\" (estremi cronologici: 1847-1863) e \"Martini &amp; Rossi\" (estremi cronologici: 1863-1950), che corrispondono ai cambi di ragione sociale dell'azienda, e un'ulteriore sezione denominata \"Filiale Buenos Aires\" (estremi cronologici: 1880-1910), con documentazione proveniente da questa localit\u00e0. Comprende, inoltre, una \"Collezione rassegna pubblicit\u00e0\" (1938-1982) nella quale \u00e8 dettagliatamente testimoniata l'evoluzione delle campagne pubblicitarie dell'azienda e della concorrenza, e circa 75 bozzetti e manifesti; raccoglie ancora materiale fotografico per circa 500 pezzi (1863 - anni '60 del Novecento), filmico e audiovisivo tutto posteriore al 1960."}
{"id": "479966", "revid": "1318658", "url": "https://it.wikipedia.org/wiki?curid=479966", "title": "Movimento dei focolari", "text": " \nIl Movimento dei focolari, ufficialmente Opera di Maria, \u00e8 un movimento internazionale di rinnovamento spirituale e sociale che mira a contribuire all'unit\u00e0 della famiglia umana secondo il mandato evangelico \u201cChe tutti siano uno\u201d (). \nNato nella Chiesa cattolica, vi aderiscono anche cristiani di altre Chiese, nonch\u00e9 seguaci di diverse religioni e persone di convinzioni non religiose. \u00c8 caratterizzato dalla vocazione al dialogo, a costruire ponti e rapporti di fratellanza tra singoli, popoli, ambiti sociali e culturali.\n\u00c8 stato fondato in Italia a Trento nel 1943 da Chiara Lubich negli anni del secondo conflitto mondiale.\n\u00c8 annoverato tra i movimenti ecclesiali e nuove comunit\u00e0 sorti nella Chiesa cattolica tra la prima met\u00e0 del XX secolo e immediatamente dopo il Concilio Vaticano II.\nIl movimento \u00e8 rappresentato presso le istituzioni internazionali attraverso l'associazione internazionale New Humanity, organizzazione non governativa che gode dello Stato Consultivo Generale presso il Consiglio Economico e Sociale delle Nazioni Unite (ECOSOC). \u00c8 anche partner ufficiale dell'UNESCO.\nStoria.\nIl Movimento nasce a Trento, nel contesto del secondo conflitto mondiale, quando sotto i bombardamenti tutto veniva meno. Chiara Lubich allora giovane 23enne, intuisce che \u00abogni cosa materiale pu\u00f2 crollare ma non Dio, inteso come Amore, Padre\u00bb. Lo sceglie come il tutto della sua vita. A Lui si consacra per sempre il 7 dicembre 1943. Questa data segna convenzionalmente la genesi dell'opera che si svilupper\u00e0 a dimensione mondiale.\nPresto \u00e8 coinvolto un gruppo di giovani. Costituir\u00e0 il primo nucleo del futuro movimento che si caratterizza per un ritorno al Vangelo che viene riscoperto e sperimentato come motore di cambiamento personale e sociale. Da qui l\u2019opzione per i pi\u00f9 poveri per contribuire a risolvere il problema sociale di Trento, iniziando dai quartieri\npi\u00f9 abbandonati. \nPassata l'emergenza della guerra, dal cambiamento del precedente modo di pensare e di agire radicato nell'amore evangelico vissuto da quel primo gruppo di giovani, prende forma un nuovo stile di vita, una nuova corrente di rinnovamento spiccatamente comunitaria: la spiritualit\u00e0 dell'unit\u00e0, che via via si \u00e8 riverberata sui comportamenti concreti, quotidiani di persone di ogni et\u00e0, categoria sociale, razza e fede ed ha avuto una refluenza poi su concretizzazioni di carattere sociale come politica e economia e in vari altri ambiti. Questa spiritualit\u00e0 diviene la prima e pi\u00f9 importante causa della nascita, della vitalit\u00e0 e degli sviluppi del Movimento e si riveler\u00e0 sempre pi\u00f9 universale. \nNel 1948, Chiara Lubich incontra al Palazzo Montecitorio Igino Giordani, uomo di cultura, deputato all'Assemblea Costituente, e poi nella Democrazia Cristiana. Diventer\u00e0 il primo focolarino sposato. Per l'importante contributo che dar\u00e0 allo sviluppo dell'ecumenismo e della dimensione sociale del Movimento, viene riconosciuto dalla Lubich cofondatore. \nL'anno seguente Pasquale Foresi, giovane ventenne, si reca a Trento per incontrare Chiara Lubich. \u00c8 stato il primo focolarino ad essere ordinato sacerdote. Da allora diventer\u00e0 uno dei pi\u00f9 stretti collaboratori della fondatrice. Ha contribuito, in particolare, a far approvare gli statuti del movimento, a far nascere gli studi teologici scaturiti dalla spiritualit\u00e0 dell\u2019unit\u00e0, ad avviare la casa editrice Citt\u00e0 Nuova (prima tra le 38 riviste e le 25 altre case editrici oggi esistenti nel mondo), ad edificare il primo Centro Mariapoli a Rocca di Papa (seguito da centinaia di simili centri) e a realizzare la cittadella di Loppiano (tutt'oggi sono 24 nei cinque continenti).. Insieme a Igino Giordani sar\u00e0 anche lui cofondatore del Movimento.\nUna serie di viaggi ed incontri dei primi focolarini nei collegi internazionali di Roma, sono tra le cause che hanno permesso una rapida diffusione del movimento prima in Italia, poi in Europa e negli altri continenti. Vi aderiscono, secondo la pagina ufficiale dei Focolari, circa due milioni di persone in 182 Paesi nei 5 continenti..\nIl vescovo di Trento Carlo De Ferrari ne d\u00e0 la prima approvazione a livello diocesano nel 1947, riconoscendo: \"Qui c'\u00e8 il dito di Dio\".\nSuccessivamente il movimento \u00e8 stato a lungo studiato dalle autorit\u00e0 ecclesiastiche sino a giungere alla prima approvazione \"ad experimentum\" degli Statuti nel 1962 sotto il pontificato di Giovanni XXIII, divenuta poi definitiva nel 1964 con Paolo VI. In seguito i nuovi statuti con i nuovi sviluppi del Movimento sono stati approvati nel 1990, sotto il pontificato di Giovanni Paolo II che ne apprezzava particolarmente la vocazione al dialogo.\nCarisma e finalit\u00e0.\nL'ultima preghiera di Ges\u00f9: impronta il carisma del movimento e la sua finalit\u00e0: il raggiungimento dell'unit\u00e0 nella fraternit\u00e0 fra generazioni, razze, culture, religioni, senza alcuna forma di sincretismo e di proselitismo. Per questo motivo il movimento va oltre la religione cristiana, e riunisce persone di ogni credo anche non religioso.\nPapa Giovanni Paolo II ha riconosciuto il Movimento dei Focolari e gli altri Movimenti ecclesiali e nuova comunit\u00e0 come originati da un carisma, cio\u00e8 da \u201cun dono dello Spirito Santo alla persona del fondatore\u201d\nAnni prima, nel 1984 aveva definito il carisma consegnato a Chiara Lubich \u201cun radicalismo dell\u2019amore\u201d da lui posto accanto al radicalismo di Francesco d'Assisi, di Ignazio di Loyola, di Charles de Foucauld e tanti altri fino ai nostri giorni. Papa Francesco l\u2019ha definito \u201cuna grazia\u201d nell\u2019attuale tempo di cambiamenti epocali. Il canonico anglicano Bernard Pawley, allora osservatore al Concilio Vaticano II, vi ha riconosciuto \u201cuna polla di acqua viva sgorgata dal Vangelo\u201d. Il Gran Maestro buddista tailandese Ajhan Thong ha parlato di \u201cuna luce accesa nel buio\u201d.\nLa via del dialogo.\nScopo specifico del movimento \u00e8 il dialogo quale via privilegiata che conduce all'unit\u00e0 della famiglia umana: \nQuesto stile di vita, a partire dall'inizio degli anni Sessanta, \u00e8 prassi quotidiana in varie nazioni da cristiani delle pi\u00f9 diverse denominazioni: diventa visibile in comunit\u00e0 come ad Ottmaring, nei pressi di Augusta (Germania) nel \u201cCentro ecumenico di vita\u201d, dove vivono circa 140 abitanti, appartenenti al Movimento dei Focolari e alla Fraternit\u00e0 di vita comunitaria (BruderschaftvomgemeinsamenLeben) di origine evangelica. E ancora, a Welwyn Garden City in Inghilterra dove vivono cattolici e anglicani, a Baar in Svizzera riformati e cattolici. Una segreteria ecumenica internazionale, il \u201cCentro Uno per l\u2019unit\u00e0 dei cristiani\u201d, segue l\u2019attivit\u00e0 ecumenica dei Focolari nel mondo e promuove corsi di ecumenismo e incontri ecumenici internazionali. \u00c8 attivo dal 1961.Attualmente ha sede presso il Centro internazionale del Movimento a Rocca di Papa.\nComposizione.\nIl movimento dei focolari \u00e8 rivolto principalmente a persone laiche. Negli anni si sono formate varie diramazioni che operano nella societ\u00e0: nel mondo della famiglia, dei giovani e dei ragazzi, della cultura, della politica, dell'economia (etc.). Ma abbracciano anche il mondo ecclesiale: il mondo sacerdotale, dei religiosi e delle religiose, ed anche dei vescovi, legati spiritualmente al movimento. Al cuore, quale \"cellula-base\", i focolari, piccole comunit\u00e0 formate da uomini o donne totalmente donati a Dio, in cui sono inserite anche le persone sposate..\nComplessivamente conta 110.000 membri attivi e circa 2 milioni di aderenti che condividono il fine e in vario modo lo spirito, nella fedelt\u00e0 alla propria Chiesa, fede e coscienza. Di maggioranza cattolici, vi fanno parte anche cristiani di diverse Chiese e comunit\u00e0 ecclesiali (15.000) tra cui ortodossi, evangelico-luterani, riformati, anglicani; seguaci di varie religioni (7000), come: ebrei, musulmani, buddisti, ind\u00f9, sikh e agnostici, atei o indifferenti (oltre 10.000).\nIn ambito culturale.\nTra il 1998 e 2008, tratti di questa nuova dottrina \u2013 spaziano dalle scienze sociali, alla teologia, dall'economia alla psicologia, dalla filosofia alle scienze della comunicazione \u2013 sono stati presentati da Chiara Lubich stessa nelle lezioni magistrali da lei svolte nelle numerose universit\u00e0 di vari Paesi in occasione dell\u2019assegnazione di molteplici dottorati h.c..\nA partire dagli anni Novanta, si sono sviluppate reti internazionali di studiosi, professionisti, studenti e operatori di varie discipline che promuovono convegni, corsi di formazione, pubblicazioni, in dialogo con la cultura contemporanea:.\nAltre reti sono attive in: Scienze sociali; Psicologia e Comunione; Medicina Dialogo e Cultura; Comunicazione;Architettura; arte (Clart\u00e9); Sport.\nLe micro-citt\u00e0.\nIl sogno di costruire modelli di citt\u00e0 fondate sulla fraternit\u00e0, ha in Chiara Lubich origine agli inizi degli anni Sessanta. Queste micro-citt\u00e0, denominate dai Focolari \"cittadelle\", negli anni, sono sorte in tutti i continenti. Sono attualmente 25, ciascuna con diverso grado di sviluppo e con caratteristiche tipiche dell'area geografica e culturale in cui sorgono.\nIn Europa \u2013 La prima cittadella nasce in Italia, nei pressi di Firenze, nella localit\u00e0 di Loppiano, nel 1964. L'internazionalit\u00e0 \u00e8 la sua nota tipica. In Germania, ad Ottmaring (Augusta) il timbro \u00e8 ecumenico per la testimonianza dell\u2019unit\u00e0 tra cattolici e evangelici . In Croazia, a Krizevci, sorge la Mariapoli Faro, segno della possibile convivenza fraterna tra le diverse nazionalit\u00e0 dell\u2019area dei Balcani, segnate, negli anni Novanta, da conflitti e pulizia etnica, come massacro di Srebrenica.\nAfrica \u2013 Due cittadelle: nei pressi di Nairobi in Kenya dove ha sede una scuola per l\u2019inculturazione e nei pressi di Abidjan in Costa d'Avorio, punto di riferimento per i Paesi dell\u2019Africa occidentale.\nIn Asia \u2013 \u00c8 dedicata al dialogo interreligioso la cittadella \u201cPace\u201d che sorge a Tagaytay (Manila) nelle Filippine, sede di una scuola di dialogo con le grandi religioni orientali, a servizio dei vari Paesi del continente. Nei suoi pressi ha sede il Centro sociale \u201cBukasPalad\u201d.\nNelle Americhe \u2013 L\u2019unit\u00e0 in una societ\u00e0 multietnica in quella negli USA nei pressi di New York. Il protagonismo dei giovani nella costruzione di un mondo unito \u00e8 la caratteristica della cittadella di O'Higgins nei pressi di Buenos Aires in Argentina. In Brasile l\u2019impegno delle tre cittadelle: a Vargem Grande Paulista nei pressi di San Paolo, a Recife e a Bel\u00e9m \u00e8 offrire una risposta ai gravi problemi sociali del continente. In alcune cittadelle, come in Brasile, Argentina, Italia, sono sorti poli aziendali, sedi di imprese produttive informate dal progetto di Economia di Comunione.\nSolidariet\u00e0 e cooperazione internazionale.\nIl Movimento nelle sue varie diramazioni, \u00e8 impegnato a promuovere la valorizzazione della reciprocit\u00e0 di beni materiali e culturali tra persone, gruppi e popoli, per suscitare autosviluppo e riscatto sociale."}
{"id": "479969", "revid": "9733", "url": "https://it.wikipedia.org/wiki?curid=479969", "title": "Martini, Sola e Cia", "text": ""}
{"id": "479971", "revid": "647919", "url": "https://it.wikipedia.org/wiki?curid=479971", "title": "M-Teoria", "text": ""}
{"id": "479972", "revid": "599013", "url": "https://it.wikipedia.org/wiki?curid=479972", "title": "Lqg", "text": ""}
{"id": "479974", "revid": "767487", "url": "https://it.wikipedia.org/wiki?curid=479974", "title": "Piccola Tripla Citt\u00e0 Casciuba", "text": "La Piccola Tripla Citt\u00e0 Casciuba \"(in polacco Ma\u0142e Tr\u00f3jmiasto Kaszubskie - MTK)\" \u00e8 una piccola agglomerazione urbana di tre piccole citt\u00e0 nel Voivodato della Pomerania, a nord della \"grande\" Tripla Citt\u00e0. Le tre citt\u00e0 sono Wejherowo, Reda e Rumia. La popolazione del piccolo agglomeramento \u00e8 di 130.000 abitanti, mentre la citt\u00e0 pi\u00f9 grande \u00e8 Wejherowo."}
{"id": "479975", "revid": "54354", "url": "https://it.wikipedia.org/wiki?curid=479975", "title": "SUSY", "text": ""}
{"id": "479976", "revid": "486946", "url": "https://it.wikipedia.org/wiki?curid=479976", "title": "Picciotteria", "text": ""}
{"id": "479977", "revid": "486946", "url": "https://it.wikipedia.org/wiki?curid=479977", "title": "Famiglia Montalbano", "text": ""}
{"id": "479978", "revid": "125454159", "url": "https://it.wikipedia.org/wiki?curid=479978", "title": "Paolo De Stefano", "text": "\u00c8 stato il capo dell'omonima cosca della 'ndrangheta . Fascista, ha partecipato alla strategia della tensione.\nBiografia e ascesa.\nSecondo di quattro fratelli, sopravvisse alla prima guerra di 'Ndrangheta che scoppi\u00f2 a Reggio Calabria negli anni settanta, per diventare poi il boss pi\u00f9 potente del reggino a capo dell'omonima cosca negli anni successivi.\nLa svolta verificatasi nella 'ndrangheta a met\u00e0 degli anni settanta determin\u00f2 l'acquisizione di un potere economico sempre maggiore, ma contemporaneamente ne destabilizz\u00f2 l'assetto. Al vertice dell'organizzazione criminale calabrese, in quel periodo si trovano Girolamo Piromalli, Antonio Macr\u00ec e Domenico Tripodo. Lo Stato aveva messo a disposizione parecchi finanziamenti, destinati al completamento dell'Autostrada A3 Napoli-Reggio Calabria detta Salerno-Reggio Calabria, alla costruzione del quinto centro siderurgico e del porto di Gioia Tauro. \nIn questo contesto Girolamo Piromalli cap\u00ec che, per aumentare i profitti, l'organizzazione non poteva rimanere isolata dalle istituzioni statali. L'idea di allacciare rapporti con lo Stato attraverso la massoneria coperta, sul modello della mafia siciliana, fu subito appoggiata da Paolo De Stefano (che era a quei tempi un boss rampante del quartiere Archi di Reggio Calabria), ma non ben vista da Antonio Macr\u00ec e Domenico Tripodo.\nSi cre\u00f2 pertanto una profonda frattura tra chi voleva seguire la strada della \"tradizione\", appoggiata da Macr\u00ec e Tripodo, e chi invece voleva percorrere la strada \"progressista\" cio\u00e8 quella dei rapporti con le istituzioni statali, appoggiata fortemente da Piromalli e De Stefano.\nNe scatur\u00ec la prima guerra di 'Ndrangheta, al termine della quale fin\u00ec per prevalere la linea dei Piromalli-De Stefano. Per permettere di avere contatti con le istituzioni statali attraverso la massoneria coperta (prima di allora severamente vietato dalle ferree regole della 'ndrangheta tradizionalista), Piromalli e De Stefano fondarono la Santa, una sorta di struttura parallela i cui affiliati (i \"Santisti\") possono intrattenere rapporti con uomini delle istituzioni statali. Paolo De Stefano si fregi\u00f2 cos\u00ec del titolo di \"Santista\" ed entr\u00f2 nella massoneria.\nRapporti con altre organizzazioni.\nDe Stefano intrattenne rapporti con la camorra, con la mafia siciliana e persino con la massoneria deviata e l'estremismo di destra che imperversava in quegli anni a seguito del fallito golpe Borghese. Il pentito Giacomo Lauro parla anche di un incontro nell'estate del 1970 tra i capibastone dei De Stefano, Paolo e Giorgio, con Junio Valerio Borghese. Secondo Vincenzo Vinciguerra la 'ndrangheta per il golpe avrebbe messo in azione 1500 uomini. Risultano documentati anche alcuni contatti marginali con la Banda della Magliana.\nMorte e seconda guerra di mafia.\nSe la prima guerra di 'Ndrangheta fu uno scontro generazionale che coinvolse molte famiglie del Reggino, la seconda guerra di 'Ndrangheta fu determinata da una dura presa di posizione in seno al locale dei De Stefano. Ad infuocare gli animi era stato il controllo dei futuri appalti relativi alla costruzione del ponte sullo stretto di Messina, ma anche dalla volont\u00e0 dei De Stefano di allargare la loro influenza nei territori di Villa San Giovanni territorio degli Imerti.\nIndiscusso padrone di Reggio Calabria dopo l'eliminazione di Antonio Macr\u00ec e di Mico Tripodo, Paolo De Stefano mor\u00ec in un agguato tesogli nel 1985 nel quartiere di Archi dagli uomini del boss emergente Antonino Imerti detto \"nano feroce\" che scaten\u00f2 la seconda guerra di mafia, la pi\u00f9 sanguinosa della storia del reggino."}
{"id": "479979", "revid": "762947", "url": "https://it.wikipedia.org/wiki?curid=479979", "title": "Louis \u00c9nault", "text": "Biografia.\nOriginario della Normandia, altern\u00f2 la sua attivit\u00e0 di autore e traduttore di saggi e romanzi - \"Le chien du capitaine\", \"La Mediterran\u00e9e, ses \u00eeles et ses bords\" - e di giornalista a quella di viaggiatori in molti paesi del nord Europa e dell'area del Mediterraneo.\nIn data antecedente al 1850 visit\u00f2 la Liguria ed in particolare Genova, citt\u00e0 del cui centro storico dette un'ampia e lucida descrizione nel suo diario di viaggio \"Breve vision hivernale d'un voyageur normand\".\nTra le sue principali traduzioni figura \"La case de l'oncle Tom\", versione in lingua francese del romanzo di Harriet Beecher Stowe \"La capanna dello zio Tom\".\nLaureato in Diritto e Lettere (discusse la sua tesi di laurea sul drammaturgo Eschilo a Caen nel 1851), si afferm\u00f2 soprattutto come acuto come editorialista collaborando a diverse testate fra cui la rivista illustrata \"La Vie \u00e0 la campagne\" e i giornali e periodici \"Le Nord\" (pubblicato in Belgio), \"Constitutionnel\", \"La Gazette de France\", \"Le Figaro\", \"L'Illustration\".\nIntensa e assai fruttuosa fu la sua collaborazione con il pittore Gustave Dor\u00e9 con il quale pubblic\u00f2 presso \"Hachette &amp; Cie.\", nel 1876, un libro illustrato sulla Londra in piena rivoluzione industriale, volume che comprendeva oltre centosettanta xilografie e che fu apprezzato per il sorprendente realismo che rifletteva tanto sul piano testuale quanto su quello grafico. \n\u00c9nault pot\u00e9 confrontare in tale circostanza le analogie architettoniche tra la Londra neoclassica e i monumenti ammirati alla Valletta (Malta) nel corso di precedenti viaggi sulle orme dei crociati di Francia."}
{"id": "479980", "revid": "33689", "url": "https://it.wikipedia.org/wiki?curid=479980", "title": "Letterato", "text": ""}
{"id": "479981", "revid": "287204", "url": "https://it.wikipedia.org/wiki?curid=479981", "title": "Louis Enault", "text": ""}
{"id": "479982", "revid": "486946", "url": "https://it.wikipedia.org/wiki?curid=479982", "title": "Festival d'Avignon", "text": ""}
{"id": "479986", "revid": "729019", "url": "https://it.wikipedia.org/wiki?curid=479986", "title": "Isola Serpentara", "text": "L'isola Serpentara \u00e8 una piccola isola situata 4\u00a0km a sud-est della Sardegna. La superficie \u00e8 di 134 ettari ed \u00e8 disabitata. Dipende amministrativamente dal comune di Villasimius (provincia del Sud Sardegna). Le rocce dell'isola sono granitiche ed il nome deriva dalla forma della costa orientale, che ricorda un serpente. Sul punto pi\u00f9 alto dell'isola (54 ) si trova la torre di San Luigi, usata durante la dominazione spagnola per l'avvistamento delle navi saracene che infestavano le coste del Sarrabus. Nella parte settentrionale dell'isola vi sono grandi scogli chiamati Variglioni.\nL'isola \u00e8 un biotopo, appartenente alla lista dei siti di interesse comunitario ed \u00e8 all'interno dell'area naturale marina protetta Capo Carbonara, a cui \u00e8 proibito l'accesso alle imbarcazioni a motore a pescaggio elevato. Anche a causa di questo, diversi tentativi di vendere l'isola sono andati a vuoto.\nNel settembre del 2019, l'isola \u00e8 stata acquistata per euro dall'imprenditore romano Fabio Sbianchi \nCollegamenti esterni.\n "}
{"id": "479988", "revid": "20768", "url": "https://it.wikipedia.org/wiki?curid=479988", "title": "Appartenenti alla P2", "text": "La lista degli appartenenti alla P2 fu scoperta, il 17 marzo 1981, nella fabbrica \"La Giole\", di propriet\u00e0 di Licio Gelli, a Castiglion Fibocchi presso Arezzo, dai magistrati durante le indagini sul presunto rapimento di Michele Sindona. \nL'elenco dei soggetti appartenenti alla P2 fu reso pubblico dalla presidenza del Consiglio dei ministri in seguito il 21 maggio 1981.\nI lavori della commissione P2.\nLa relazione della commissione parlamentare d'inchiesta, redatta ai presidenti della Camera e del Senato il 12 luglio 1984, asseriva che:\nLa commissione parlamentare Anselmi e i successivi processi portarono a scoprire che alcune delle persone i cui nomi comparivano sulla lista erano tuttavia iscritti alla loggia P2 da prima della gestione Gelli e molte delle persone presenti nella lista negarono la loro partecipazione alla loggia massonica o sostennero di essere stati iscritti da conoscenti a loro insaputa. Inoltre nell'elenco stesso \u00e8 specificato che 49 affiliati si erano posti \"in sonno\" (si erano, cio\u00e8, dimessi dalla massoneria), e 22 erano passati ad altre logge. L'affiliazione di Publio Fiori \u00e8 stata esclusa con sentenza del Tribunale di Roma nel 2001.\nAltre liste, per un totale di 550 nomi (di cui 180 circa ricompaiono nell'elenco dei 962 precedenti), comprensivi degli affiliati che Gelli aveva provveduto a \"riconsegnare\" al Grande Oriente d'Italia sino al 6 ottobre 1976, furono prodotte in aula dal deputato socialdemocratico Costantino Belluscio, in data 1\u00ba luglio 1981. Fu avanzata dalla Commissione Anselmi l'ipotesi che la lista trovata a Villa Wanda non fosse l'elenco completo degli aderenti, e che molti altri importanti personaggi iscritti alla P2 siano riusciti a non restare coinvolti nelle indagini successive alla scoperta della lista.\nNella ricostruzione della Commissione d'inchiesta, ai circa mille della lista trovata sarebbero da aggiungere i presunti appartenenti a quel vertice occulto di cui Gelli sarebbe stato l'anello di congiunzione con la loggia. Lo stesso Gelli, in un'intervista del 10 luglio 1976 rilasciata al settimanale \"L'Espresso\", aveva parlato circa di duemilaquattrocento iscritti, comprendendo nel conteggio anche gli stranieri. In un libro-intervista pubblicato nel 2006, l'ex \"Venerabile\" continu\u00f2 a rimanere nel vago, limitandosi a ribadire che quello sequestrato a Villa Wanda non era che un \"brogliaccio\", e che egli stesso aveva provveduto a distruggere gli originali durante la fuga a Caracas.\nTra le 963 persone inserite nell'elenco vi erano i nomi di 44 parlamentari, 2 ministri dell'allora governo, un segretario di partito, 12 generali dei Carabinieri, 5 generali della Guardia di Finanza, 22 generali dell'esercito italiano, 4 dell'aeronautica militare, 8 ammiragli, vari magistrati e funzionari pubblici, i direttori e molti funzionari dei vari servizi segreti, docenti universitari, diversi giornalisti ed imprenditori. La lista \u00e8 riportata quindi a scopo documentale, non probatorio, e non entra nel merito delle presunte affiliazioni in considerazione anche del fatto che molti dei personaggi inclusi nell'elenco hanno sempre professato la loro estraneit\u00e0 e hanno negato l'appartenenza alla loggia segreta.\nLe personalit\u00e0.\nTra le 962 persone figuranti nella lista, vi erano i nomi di 119 alti ufficiali (50 dell'Esercito, 37 della Guardia di Finanza, 32 dei Carabinieri), 22 dirigenti di Polizia, 59 parlamentari, un giudice costituzionale, 8 direttori di giornali, 4 editori, 22 giornalisti, 128 dirigenti di aziende pubbliche, diplomatici e imprenditori. Nell'elenco degli iscritti comparvero i nomi di Silvio Berlusconi, Vittorio Emanuele di Savoia, Giuseppe Aloia, Duilio Fanali, Ugo Ricci, Gino Birindelli, Edgardo Sogno, Sandro Saccucci, Salvatore Drago, Giacomo Micalizio, Giulio Caradonna, Maurizio Costanzo, Alighiero Noschese (morto suicida pi\u00f9 di due anni prima della scoperta della lista), Claudio Villa, Paolo Mosca e il personaggio televisivo Fabrizio Trecca (capo gruppo). Altri piduisti furono Michele Sindona e Roberto Calvi, Umberto Ortolani (allora proprietario della Voxson), Gianantonio Minghelli, legato al clan del marsigliese Albert Bergamelli, Osvaldo Minghelli, generale della Polizia di Stato, il costruttore romano Mario Genghini, il costruttore edile Remo Orlandini, l'imprenditore Gabriele Cetorelli (attivo nel settore della grande distribuzione), Leonardo Di Donna (presidente dell'Eni), Duilio Poggiolini, insieme a tutti i capi dei servizi segreti italiani e ai loro principali collaboratori, Vito Miceli, Gianadelio Maletti, Antonio Labruna.\nR.\nIl Tribunale di Firenze, con sentenza del 5.12.1997 (Giudice Dr. Iofrida), passata in giudicato, ha accertato che l'attribuzione a Renato Righi della qualifica di \u00abiscritto alla P2\u00bb \u00e8 da ritenersi \u00abdiffamatoria\u00bb, in quanto priva \u00abdi riscontri obiettivi\u00bb e non corrispondente a verit\u00e0, \u00abanche solo putativa\u00bb.\nDettagli sulla lista.\nLa diffusione territoriale.\n\u00c8 da notare il capillare radicamento della struttura P2 nel territorio italiano con 2 o 3 iscritti per 35 delle attuali 110 province italiane: Torino, Milano, La Spezia, Livorno, Roma, Bari, Ravenna, Firenze, Pistoia, Cosenza, Palermo, Cagliari, Siena, Brescia, Ancona, Venezia, Catanzaro, Genova, L'Aquila, Trieste, Potenza, Novara, Arezzo, Bologna, Piacenza, Udine, Messina, Pisa, Reggio Emilia, Reggio Calabria, Forl\u00ec e Cesena, Savona, Brindisi, Trapani, Perugia, Teramo.\nA conferma del radicamento nel territorio la presenza in 16 delle 20 regioni italiane: Piemonte, Veneto, Friuli Venezia Giulia, Lombardia, Liguria, Toscana, Emilia-Romagna, Lazio, Marche, Abruzzo, Basilicata, Calabria, Puglia, Sicilia, Sardegna, Umbria.\nCategorie lavorative degli iscritti.\nLa lista copriva un eterogeneo insieme di persona appartenenti a svariate figure lavorative e professionali."}
{"id": "479995", "revid": "14691", "url": "https://it.wikipedia.org/wiki?curid=479995", "title": "Sir Bedivere", "text": ""}
{"id": "479999", "revid": "1924342", "url": "https://it.wikipedia.org/wiki?curid=479999", "title": "Dima Bilan", "text": "Ha rappresentato la Russia all'Eurovision Song Contest nel 2006 con il singolo \"Never Let You Go\", giungendo secondo, e vincendo poi l'edizione 2008 dello stesso festival con la canzone \"Believe\". In Russia ha vinto diversi premi e dal luglio 2008 Dima Bilan da semplice nickname \u00e8 diventato nome e cognome ufficiale del cantante.\n\u00c8 artista onorario della Cabardino-Balcaria (2006 e 2009), della Cecenia (2007), e della Inguscezia (2007). Inoltre \u00e8 un membro del Partito Liberal-Democratico di Russia.\nInfanzia.\nNasce il 24 dicembre 1981 a Ust'-D\u017eeguta, nella regione della Circassia. All'et\u00e0 di un anno si trasferisce a Nabere\u017enye \u010celny (Tatarstan) per poi trasferirsi a 6 anni con la famiglia a Majskij (Cabardino-Balcaria). L'insegnante di musica della sua scuola gli consiglia di studiare musica, ma i genitori si oppongono, non volendo un figlio cantante. Fu grazie alla sorella che Dima, in quinta elementare, inizia a frequentare una scuola di musica, sino a diplomarsi nella classe di Fisarmonica. A Mosca nel 1999 partecipa al festival, \"Chunga-Changa\".\nEducazione musicale.\nNel 2000 entra a far parte della Scuola Statale di Musica Gnesin, dove si laurea nel 2003 come performer vocale. Dopo di che decide di proseguire la sua formazione alla GITIS.\nCarriera.\n2000-2005.\nNel 2000 sul canale MTV Russia compare il suo primo video: la sua prima canzone dal titolo, \"Osen\" (Autunno). Il video venne girato sulle sponde del Golfo di Finlandia. Ancora studente Dima incontra il suo futuro produttore, Yuri Aizenshpis, che ne riconosce subito le doti canore e nel 2002 lo iscrive al festival russo-lettone di J\u016brmala. Dima si classificher\u00e0 4\u00ba, con la canzone, \"Boom\". Nell'ottobre 2003 pubblica il suo primo album, \"Ja no\u010dnoj chuligan\". Nel 2004 pubblica la ristampa di un album con 16 canzoni originali pi\u00f9 4 inedite. Dopo la ristampa di \"Ja no\u010dnoj chuligan\" sempre nel 2004, pubblica il suo secondo album, \"Na beregu neba\", dal nome dalla canzone omonima, il cui video ufficiale \u00e8 stato girato a Venezia.\nNel febbraio 2005, giunge al secondo posto, prendendo parte alla selezione nazionale per l'Eurovision Song Contest con la canzone, \"Not That Simple\". Successivamente pubblica la ristampa dell'album, \"Na beregu neba\", con l'aggiunta di alcuni brani in versione inglese tra cui, \"Beetween the sky and heaven\", in russo, \"Na beregu neba\". Sempre nel 2005 vengono pubblicate nella collezione ufficiale della clip, \"Ty tolko ty\", alcune canzoni assenti in \"Ja no\u010dnoj chuligan\" e \"Na beregu neba\", quali le cover di Caruso e Seven Days. Il 20 settembre 2005 muore il suo produttore. Subito dopo Dima viene nominato al World Music Awards come miglior cantante russo. Nello stesso anno firma per un'altra agenzia che gli chiede di cambiare il nome in Dima Bilan, nome che poi nel luglio 2008 risulter\u00e0 ufficialmente registrato anche all'anagrafe. Alla fine del 2005 \u00e8 uscito l'album, \"Novy\u012d god s novo\u012d strochki,\" tra le quali contenente le canzoni, \"Novy\u012d god s novo\u012d strochki, il suo remix, e Beetween the sky and heaven\". Nel mese di dicembre riceve due premi, il \"Golden Gramophone\" e un premio dal Primo Canale Russo. Nel 2005 ottiene in Russia, la consacrazione quale \"uomo spettacolo dell'anno\". Sempre nel mese di dicembre \u00e8 stata girata la clip di \"Ya tebya pomnyu\". Infine nello stesso anno viene insignito, per la prima volta, del premio \"Best Russian Act\".\n2006-2007.\nNel 2006 partecipa all'Eurofestival classificandosi in seconda posizione con la canzone \"Never Let You Go\" e al \"World Music Awards\" di Kiev riceve il premio di Cantante dell'anno. Nello stesso anno pubblica il suo terzo album intitolato Vremja reka. Il 2007 per il cantante \u00e8 stato un anno molto prolifico. Il 1\u00ba giugno 2007 diventa protagonista della cerimonia di Muz-TV aggiudicandosi ben tre premi: Miglior artista, miglior album e miglior arrangiamento. A Londra gira il video di \"Number One Fan\", e, sempre nell'estate 2007, a Jurmala, \u00e8 ospite d'onore allo \"Junior New Wawe\" 2007. Il 4 ottobre del 2007 al MTV Russia Music Awards vince ben 3 premi, miglior arrangiamento, miglior interprete e Artista dell'anno. Nella stessa serata c'\u00e8 stato un duetto tra Dima e il fratello di Timbaland, Sebastian. I due hanno cantato Number One Fan e poi Dima ha presentato la sua nuova canzone, \"Amnesia\". Il 15 gennaio 2007 l'auditel russo, l'All-Russian Public Opinion Research Center (VTsIOM) ha fornito i dati su chi i russi definiscono \"miglior cittadino della Russia nel 2007\" : il premio fu vinto da Dima Bilan. Altro grande successo del 2007 \u00e8 stato il reality show su MTV, Live with Bilan. Sempre nel 2007 il ragazzo viene considerato dalla rivista Forbes tra i tre artisti pi\u00f9 famosi e pagati della Russia.\n2008.\nNel 2008 partecipa all'Eurovision di Belgrado vincendo con la canzone, \"Believe,\" ed in seguito a tale successo partecipa all'inaugurazione della galleria commerciale \"Kista\" di Stoccolma. Sempre nel 2008 partecipa alla versione russa di \"Ballando con le Stelle\", classificandosi secondo. La ballerina che lo accompagner\u00e0 nel percorso era Elena Berezhnaya. Vince per la quarta volta il \"Best Russian Act\" e sar\u00e0 ospite da Raffaella Carr\u00e0 in Carr\u00e0mba! Che sorpresa. Sempre nel 2008 \u00e8 stato pubblicato il suo quarto album, Protiv pravil.\n2009.\nIl 18 marzo 2009 gira a Los Angeles il video di \"Lady\" e il 16 maggio 2009 apre l'Eurovision di Mosca. Grazie alla sua vittoria nell'anno precedente la Russia ha avuto il privilegio di organizzare questo evento aperto da Dima. Il giorno prima dell'apertura del festival presenta il suo quinto album, Believe. Il 18 maggio Dima Bilan diventa ambasciatore per la candidatura ai giochi olimpici invernali di Sochi 2014. Anche grazie all'apporto di Dima la Russia e So\u010di ricevono l'assegnazione dei Giochi Olimpici invernali 2014. Il 4 giugno 2009 entra nella Top 100 dei ragazzi pi\u00f9 belli del mondo. Il 5 giugno 2009 vince i premi per la miglior canzone e il miglior video grazie a \"Believe\" assegnati da Muz-TV. Il 29 luglio 2009 \u00e8 uno dei personaggi pi\u00f9 attesi durante la cerimonia di inaugurazione della Donbas Arena. Dima diventa editorialista della rivista Billboard rimanendo in contatto con i fan attraverso la scoperta di aspetti inediti della sua vita. Il 24 dicembre 2009 vince il premio per il miglior album internazionale, poi per la quinta volta di fila si aggiudica il premio Mtv Best Russian Act.\n2010-2012.\nNel 2010, l'auditel russo, l'All-Russian Public Opinion Research Center (VTsIOM) per conto della rivista \"Telenedelya\" lo dichiara miglior cantante della storia russa. Il 15 aprile 2010 agli Awards 2009 viene premiato come miglior artista dell'anno 2009, ed anche il suo album sar\u00e0 premiato come album dell'anno. A met\u00e0 giugno Dima registra il video ufficiale di Safety insieme ad Anastacia, ma rimane abbagliato dai riflettori che gli causano una grave ustione alla retina. Dima continuer\u00e0 il suo tour portando per un po' di tempo un paio di occhiali scuri. Vince per la sesta volta consecutiva il Best Russian Act MTV. Nel 2011, nel frattempo, viene pubblicato il suo sesto album di inediti, intitolato, \"Me\u010dtatel\"'. Nello stesso anno viene chiamato dall'emittente nazionale russa per ricoprire il ruolo di \"lettore dei voti\" all'Eurovision Song Contest 2011. Rapporto con la manifestazione che continuer\u00e0 anche nel 2012, quando Dima, insieme a Julia Volkova si presenter\u00e0 nella selezione nazionale russa, giungendo secondo. Ma tuttavia ci\u00f2 non gli ha impedito di presenziare all'Eurovision Song Contest 2012 a Baku. Infatti, insieme ai vincitori del 2007, 2009 e 2010 \u00e8 stato invitato per la seconda semifinale come \"Interval Act\". Nel finire dell'anno vince il titolo di Best Russian Act per la settima volta consecutiva, conquistando, poi, per la prima volta il Best European Act. Viene nominato, inoltre, per la vittoria del Worldwide act, tuttavia a vincere non sar\u00e0 lui.\nDal 2012 ad oggi.\nTra il 2012-2014 e nel 2016 \u2014 tutor del programma \"Golos\".\nDal 2014 ad oggi \u2014 tutor del programma \"Golos. Deti\".\nEurovision Song Contest.\nAtene 2006.\nA met\u00e0 marzo 2006 Bilan \u00e8 stato scelto per rappresentare la Russia all'Eurovision Song Contest 2006, tenutosi a Atene. Tra i 37 partecipanti, si piazza al secondo posto con il brano \"Never Let You Go\", miglior piazzamento russo del 2007, insieme a quello del 2000, quando la cantante russa Alsou si \u00e8 posizionata al secondo posto proprio come Bilan. Dima ha ricevuto 248 punti, 44 punti in meno della canzone, \"Hard Rock Hallelujah\" della band proveniente dalla Finlandia, Lordi. Dima riceve 12 punti da 7 paesi: Armenia, Bielorussia, Finlandia, Israele, Lettonia, Lituania e Ucraina. Monaco e Svizzera non hanno assegnato punti a Dima. Nella \"performance\" danzavano due ballerine, mentre da un pianoforte, coperto di petali di rose rosse, appariva una sorta di donna fantasma. Dima indossava una maglietta bianca. Il sindaco della citt\u00e0 natale di Dima promise che se il ragazzo avesse trionfato gli sarebbe stata dedicata una strada cittadina.\nBelgrado 2008.\nDima Bilan si ricandida a rappresentare la Russia al ESC. Batter\u00e0 la concorrenza di Sergej Lazarev e con la sua Believe si aggiudica la possibilit\u00e0 di rappresentare la Russia per la seconda volta all'Eurovision, questa volta in quel di Belgrado. Il 20 maggio arriv\u00f2 nella top 10 nella semifinale e si qualific\u00f2 in finale dove il 24 maggio egli colse la vittoria con 272 punti. Sul palco comparvero insieme a Dima Bilan nella \"performance\" il campione di pattinaggio Evgenij Plju\u0161\u010denko e il violinista ungherese Edvin Marton.\nMosca 2009.\nDima Bilan non partecipa come concorrente a questa edizione dell'Eurovision ma essendo l'edizione che il suo paese organizza grazie alla sua vittoria \u00e8 molto presente durante il festival dove esegue la sua \"Number one fan\" e apre la finale con uno show suggestivo dove canta \"Believe\".\nRiconoscimenti.\nPremi MTV.\nMTV Russia Music Awards&lt;br&gt;\nMTV Europe Music Awards"}
{"id": "480002", "revid": "599013", "url": "https://it.wikipedia.org/wiki?curid=480002", "title": "Stadio Olimpico (Nagano)", "text": "Lo stadio olimpico di Nagano \u00e8 uno stadio da baseball di Nagano (Giappone).\nStoria.\nVenne utilizzato per l'apertura e le ultime cerimonie dei XVIII Giochi olimpici invernali. Lo stadio pu\u00f2 contenere 30.000 persone."}
{"id": "480004", "revid": "6923", "url": "https://it.wikipedia.org/wiki?curid=480004", "title": "WRM Motorcycles", "text": "WRM Motorcycles era un'azienda italiana che costruiva motociclette con sede ad Almenno San Bartolomeo in provincia di Bergamo.\nStoria.\nNel 2004 ha presentato il prototipo di una motocicletta da fuoristrada di cui veniva pubblicizzato l'uso intensivo della fibra di carbonio e la progettazione totalmente interna, motorizzazione compresa. Negli anni successivi \u00e8 apparsa in catalogo la 450 MX1.\nSono state registrate alcune partecipazioni al campionato mondiale di motocross, tra cui quella dell'edizione 2007 dove, guidata da Cristian Beggi, ha ottenuto dei piazzamenti a punti e l'ottavo posto nella classifica costruttori. Risulta anche aver partecipato ad alcune edizioni del Campionato mondiale Supermoto prima che dell'azienda e dei veicoli prodotti se ne perdesse traccia."}
{"id": "480034", "revid": "436907", "url": "https://it.wikipedia.org/wiki?curid=480034", "title": "Deda", "text": "Uno degli esponenti principali dell'hip hop italiano \"old school\", ha legato il proprio nome a personaggi e formazioni quali Isola Posse All Stars, Sangue Misto e Melma &amp; merda.\nBiografia.\nIl suo percorso ha inizio a Bologna dove intorno alla fine degli anni ottanta prende parte alla crew Isola Posse All Stars.\nNel 1993, insieme a Neffa e DJ Gruff, d\u00e0 vita ai Sangue Misto con cui pubblica nel 1994 l'album \"SXM\" considerato dalla critica uno degli album pi\u00f9 rappresentativi dell'hip hop italiano.\nIn seguito il sodalizio Sangue Misto diventa Zero Stress e Deda prosegue dietro le quinte continuando a produrre basi e scrivere rime per i successivi lavori di DJ Gruff, Neffa e Kaos\nNel 1996 realizza le basi musicali per l'album di Neffa \"Neffa &amp; i messaggeri della dopa\", dal quale \u00e8 stato estratto come primo singolo \"Aspettando il sole\" insieme a Giuliano Palma. Due anni pi\u00f9 tardi torna a collaborare con Neffa per la realizzazione dell'album \"107 elementi\".\nNel 1999 pubblica \"Merda &amp; melma\" insieme a Kaos e Sean, produce e collabora per \"L'attesa\" dello stesso Kaos e incide una traccia nell'album \"Novecinquanta\" di Fritz da Cat.\nLa sua ultima performance in veste di MC risale al 2000 in occasione di un feat con Gopher D in \"Lu servu de diu\", mentre la sua ultima produzione rap \u00e8 del 2006, quando produce la traccia \"Cani sciolti 2006\" (rivisitazione della famosa traccia dei Sangue Misto); il pezzo \u00e8 pubblicato in \"Penna capitale\" di Club Dogo che contiene, al contempo, un remix della medesima. Dal 2004 si presenta col nuovo pseudonimo di Katzuma.org, progetto funk dalle tinte vintage e digitali allo stesso tempo, incidendo tre album e 3 EP.\nNel 2020, a nove anni di distanza dall'ultima produzione, realizza la strumentale di \"La calma\", singolo di Frah Quintale."}
{"id": "480037", "revid": "396099", "url": "https://it.wikipedia.org/wiki?curid=480037", "title": "Legge di Darcy", "text": "In idraulica, la legge di Darcy \u00e8 una legge costitutiva che descrive il moto di un fluido in un mezzo poroso. Questa legge viene utilizzata in tutte quelle applicazioni ingegneristiche (ad esempio la teoria della poroelasticit\u00e0) che contemplano l'interazione puramente fisica tra un fluido in movimento laminare entro un mezzo poroso.\nLa legge fu formulata nel 1856 dall'ingegnere francese Henry Darcy sulla base dei risultati delle sperimentazioni da lui condotte sul flusso dell'acqua attraverso letti sabbiosi. Essa getta le basi scientifiche quantitative della permeabilit\u00e0 dei fluidi per gli utilizzi nei campi applicativi delle scienze della terra, in particolare nell'idrogeologia e nella petrofisica.\nFormulazione debole.\nLa portata di un fluido attraverso un mezzo poroso completamente saturo \u00e8 definita in modo integrale dalla seguente equazione di flusso:\ndove:\nChe per il teorema della divergenza si riesprime per l'efflusso attraverso una superficie chiusa che delimita un volume formula_7 come:\nQuesta equazione, definita sperimentalmente da Darcy, \u00e8 solitamente applicata ad un acquifero teorico poroso, completamente saturato da un fluido monofasico continuo (ossia acqua nelle sue applicazioni idrogeologiche), isotropo e poggiante su un substrato impermeabile orizzontale), avente sezione costante di area formula_9 e nel quale la falda defluisca in regime di moto laminare. In questo acquifero la portata \u00e8 inversamente proporzionale alla lunghezza dell'acquifero formula_10 ed \u00e8 direttamente proporzionale alla sezione e alla perdita di carico formula_11, evidenziandosi l'analogia con la legge di Ohm:\ndove formula_13 \u00e8 la resistenza idraulica.\nFormulazione locale.\nNei punti del dominio di flusso in cui le grandezze coinvolte sono continue si pu\u00f2 passare alla formulazione forte della legge di Darcy:\ndove formula_15 \u00e8 la velocit\u00e0 di flusso e formula_16 la porosit\u00e0.\nSe la viscosit\u00e0 \u00e8 uniforme, pu\u00f2 entrare nell'argomento del gradiente spaziale:\nquindi definendo il tempo caratteristico del flusso formula_18 come il quoziente della pressione formula_19 nella viscosit\u00e0 formula_20, e il flusso potenziale di Darcy formula_21 come il prodotto della velocit\u00e0 di flusso formula_22 per la porosit\u00e0 formula_23 (che rappresenta la formazione originaria del flusso a monte), la legge si riscrive solitamente nella forma pi\u00f9 semplice:\nFormulazione petrofisica.\nLa legge di Darcy costituisce uno dei capisaldi su cui si fonda la petrofisica e viene solitamente semplificata e scritta a partire dalla portata di un fluido attraverso un mezzo poroso (un acquifero nelle sue applicazioni idrogeologiche oppure un reservoir nella ingegneria dei giacimenti d'idrocarburi, venendo definita ed utilizzata nella pratica con la seguente equazione:\ndove\nQuesta equazione, che deriva da quella originariamente definita empiricamente da Darcy nel 1856 a seguito dei suoi esperimenti per la costruzione delle fontane di Digione, \u00e8 solitamente applicata a rocce porose di tipo granulare o con porosit\u00e0 primaria diffusa, mentre non \u00e8 utilizzabile per rocce fratturate in cui il movimento del liquido segue comportamenti diversi. Per la sua piena validit\u00e0 il serbatoio roccioso deve essere completamente saturato da un fluido monofasico continuo (ossia l'acqua nelle sue applicazioni idrogeologiche oppure petrolio senza la presenza di una fase gassosa mobile) non comprimibile, isotropo e poggiante su un substrato impermeabile orizzontale), avente sezione costante di area formula_32 e nel quale la falda defluisca in regime di moto laminare.\nSi osserva che la portata formula_26 \u00e8 inversamente proporzionale alla lunghezza dell'acquifero formula_34' ed \u00e8 direttamente proporzionale al gradiente idraulico: formula_35, spesso semplificato come formula_36 pu\u00f2 essere visualizzata come la differenza tra le altezze (misurate o teoriche) delle due colonne d'acqua entro pozzi perforati fino alla base impermeabile lungo le due sezioni considerate della falda, ovvero la differenza di carico piezometrico.\nDipendenza da sezione e viscosit\u00e0.\nIn base alla legge di Poiseuille per la conducibilit\u00e0 possiamo esplicitare la legge di Darcy nelle sue due forme:\nPossiamo anche esplicitare la diffusivit\u00e0 barica come:\nCasistica.\nLa legge di Darcy riassume di fatto in modo semplificato alcune familiari propriet\u00e0 che le acque sotterranee esibiscono durante lo scorrimento nella falda acquifera:"}
{"id": "480044", "revid": "132266", "url": "https://it.wikipedia.org/wiki?curid=480044", "title": "Istituto italiano per il Medio ed Estremo Oriente", "text": "L'Istituto italiano per il Medio ed Estremo Oriente (abbreviato nella sigla IsMEO) \u00e8 stato un ente pubblico italiano.\nStoria.\nFondato nel 1933 da Giovanni Gentile e Giuseppe Tucci allo scopo di promuovere rapporti culturali, politici ed economici tra l'Italia ed i paesi asiatici, nel 1995 si \u00e8 fuso con l'Istituto italo-africano di Roma, dando vita all'Istituto italiano per l'Africa e l'Oriente (IsIAO).\nPubblicazioni.\nL'IsMEO si occupava dell'edizione di alcune pubblicazioni a carattere periodico o estemporaneo inerenti la propria mission:"}
{"id": "480045", "revid": "57872", "url": "https://it.wikipedia.org/wiki?curid=480045", "title": "Anton Maria Maragliano", "text": "Conosciuto per le sue sculture lignee, fu attivo fra la fine del Seicento e i primi quattro decenni del secolo successivo, in particolare a Genova dove tenne una rinomata bottega. Ebbe il suo studio accanto alla prima chiesa del Rimedio di via Giulia. Il suo laboratorio produsse numerose tipiche sacre rappresentazioni, raffiguranti Madonne, santi, scene bibliche e statue da presepio, diffuse in chiese, oratori e santuari di tutta la Liguria (in particolare a Genova, Rapallo, Chiavari, Celle Ligure, Cervo, Savona) ma anche in Spagna. Numerose anche le casse e crocifissi da processione prodotti per le \"Casacce\" (le potenti confraternite genovesi). \nBiografia.\nNativo di Genova, secondo alcune fonti nella zona della chiesa di Santo Stefano, fu il figlio di un fornaio genovese benestante. Fu nel 1680 che entr\u00f2 nella bottega artigiana dello zio materno Giovanni Battista Agnesi, con regolare contratto di accettazione, dove apprese l'arte della scultura lignea e si specializz\u00f2, e in seguito nella bottega di Giovanni Andrea Torre. Entrambi i suoi maestri erano \"bancalari\" - ossia mobilieri - eseguendo in alternanza gruppi scultorei lignei e raffinati arredi. \nGi\u00e0 nel 1688 \u00e8 titolare di una propria bottega artigiana dove si formeranno, oltre al figlio Giovanni Battista, gli scultori genovesi Pietro Galleano e Agostino Storace. Fra le sue prime opere documentate alla fine del Seicento sono due casse processionali (gruppi scultorei lignei dipinti, destinati alle processioni): il \"San Michele Arcangelo\" (Celle Ligure, oratorio di San Michele Arcangelo) e il \"San Sebastiano\" (Rapallo, oratorio dei Bianchi).\nAll'inizio del Settecento risalgono alcuni dei gruppi scultorei pi\u00f9 complessi, considerati fra i suoi pi\u00f9 alti capolavori per la spettacolarit\u00e0 e l'armonia narrativa il \"San Francesco stigmatizzato\" (Genova, chiesa del Padre Santo), la \"Visione di san Giovanni Evangelista in Patmos\" (Ponzone, oratorio del Suffragio), \"Sant'Antonio Abate contempla la morte di san Paolo Eremita\" (Mele, oratorio di Sant'Antonio Abate).\nRinnov\u00f2 in chiave barocca e pre-rococ\u00f2 l'arte del legno, operando una \"riforma\" collegata alla poetica di grande decorazione contemporaneamente svolta da Filippo Parodi nel marmo e Domenico Piola nella pittura e attuando un efficace compromesso tra ispirazione aulica e gusto popolaresco. La spettacolare teatralit\u00e0 di molti dei complessi gruppi scultorei \u00e8 raggiunta con pose avvitate e virtuosistiche torsioni e panneggi vorticosi di evidente ispirazione al barocco romano.\nFertile la produzione di crocifissi, per qualit\u00e0 tecnica e abilit\u00e0 compositiva; si possono ricordare i celebri dell'oratorio genovese di Sant'Antonio Abate alla Marina e dell'oratorio di San Giuseppe ad Albisola Marina.\nI fertili contatti commerciali della Repubblica di Genova gli consentirono di accettare numerose commesse anche dalla Spagna e dalle colonie oltreoceano, come testimonia il suo biografo Ratti.\nFra i pi\u00f9 spettacolari capolavori degli anni della maturit\u00e0, vi furono il \"San Pasquale adora il Santissimo Sacramento\" (1735), nel transetto sinistro della basilica della Santissima Annunziata del Vastato a Genova, e il sontuoso apparato nell'abside del santuario della Madonna della Costa a Sanremo, di evidente ispirazione berniniana.\nNelle ultime commissioni, per l'avanzata et\u00e0, si limit\u00f2 a fornire un bozzetto in terracotta e cartapesta lasciando l'esecuzione materiale ai suoi collaboratori. Anton Maria Maragliano mor\u00ec il 7 marzo del 1739, presumibilmente nel capoluogo ligure, dove venne sepolto all'interno della chiesa di Santa Maria della Pace di Genova.\nOpere.\nPiemonte.\nIn Piemonte provenienti da Confraternite genovesi estinte o soppresse nel corso della dominazione napoleonica"}
{"id": "480047", "revid": "48344", "url": "https://it.wikipedia.org/wiki?curid=480047", "title": "Opera teatrale", "text": ""}
{"id": "480048", "revid": "339392", "url": "https://it.wikipedia.org/wiki?curid=480048", "title": "LaGG-3", "text": ""}
{"id": "480050", "revid": "260676", "url": "https://it.wikipedia.org/wiki?curid=480050", "title": "Rivoli Veronese", "text": "Rivoli Veronese (\"R\u00ecole\" in veneto) \u00e8 un comune italiano di abitanti della provincia di Verona in Veneto.\nGeografia fisica.\nRivoli dista 25 chilometri da Verona. Rispetto al capoluogo \u00e8 in posizione nord ovest. \u00c8 lambito dal fiume Adige. Si trova allo sbocco della Vallagarina ed a presidio della Chiusa Veneta. A poca distanza si trovano sia il lago di Garda che le colline della Valpolicella.\nOrigini del nome.\nIl toponimo deriva dal latino \"rivulus\", \u2018piccolo fiume\u2019.\nStoria.\nIl comune \u00e8 sempre stato un importante luogo di passaggio per coloro che dal nord Europa volevano raggiungere il Mediterraneo, o viceversa. Alle piste paleolitiche si \u00e8 sovrapposta, la Claudia Augusta cui \u00e8 seguita, nel Medioevo, la strada imperiale. I primi insediamenti appartengono per\u00f2 al neolitico.\nLa zona faceva parte fin dall'epoca longobarda della corte del Monastero di San Colombano del Priorato di Bardolino dipendente dall'Abbazia di San Colombano di Bobbio e del grande feudo monastico di Bobbio cui era inserito il \"Castrum di Gaium\". I monaci evangelizzarono il territorio favorendo l'espansione dei commerci, dell'agricoltura (specie la vite e l'olivo), del sistema di pesca, e della cultura, introducendo importanti innovazioni ed aprendo vie commerciali.\nGi\u00e0 intorno al 1100 sulla Rocca di Rivoli esisteva una fortificazione, il primo importante scontro si ebbe per\u00f2 il 14 gennaio 1797, quando le truppe napoleoniche affrontarono l'esercito austriaco che sembrava dovesse avere la meglio considerata la superiorit\u00e0 numerica, ma Napoleone, riusc\u00ec a ribaltare la situazione riportando la vittoria dopo una cruenta battaglia.\nDurante la guerra d'indipendenza Rivoli fu oggetto di nuovi combattimenti: nel 1848 alcune divisioni dell'esercito piemontese si scontrarono vittoriosamente contro le truppe austriache del maresciallo Radetzky.\nL'11 giugno 1959 ci fu una grandissima esplosione di un cantiere di scaricamento di munizioni, con ripercussione nazionale e internazionale.\nLuoghi d'interesse.\nParco eolico.\nNel 2013 sono terminati i lavori di installazione di quattro aerogeneratori da 2 MW ciascuno in localit\u00e0 Monte Mesa. Il parco \u00e8 di propriet\u00e0 dell'azienda AGSM.\nCultura.\nMusei.\nMuseo privato della famiglia Da Pra Galanti che raccoglie numerosissime stampe, manoscritti, 2 plastici della battaglia di Rivoli Veronese, ed il famosissimo letto da campo di Napoleone.\nEventi.\nNella zona del forte Rivoli a met\u00e0 luglio, \u00e8 una manifestazione dedicata ai giovani, con mostre, tornei e concerti di gruppi italiani e francesi.\nVede l'anniversario della Battaglia di Rivoli, con la ricostruzione della battaglia tra francesi e austriaci, convegni, mostre, oltre alla festa degli Asparagi e la Sagra di San Isidoro\nEconomia.\nIl comune costituisce una tappa lungo il percorso della \"Strada del vino\" detta Strada della \"Terra dei forti\". Tale percorso unisce i comuni produttori del vino Valdadige DOC: Dolc\u00e8, Brentino Belluno, Rivoli e Avio.\nNel 2013 \u00e8 stato realizzato, sul monte Mesa, un impianto di produzione di energia eolica (parco eolico del monte Mesa) che conta 4 aerogeneratori da 2 MW ciascuno, per una potenza totale installata di 8 MW a regime.\nCuriosit\u00e0.\nLa citt\u00e0 di Parigi ha un'importante via intitolata Rue de Rivoli, nei pressi del Louvre, in memoria proprio della battaglia vinta da Napoleone. Esiste anche una fermata della metropolitana con il nome Louvre - Rivoli."}
{"id": "480051", "revid": "35804", "url": "https://it.wikipedia.org/wiki?curid=480051", "title": "Anthonie van Leeuwenhoeck", "text": ""}
{"id": "480053", "revid": "287204", "url": "https://it.wikipedia.org/wiki?curid=480053", "title": "Adriano Cavanna", "text": "Biografia.\nDopo gli studi classici Adriano Cavanna si iscrisse alla facolt\u00e0 di Giurisprudenza dell'Universit\u00e0 di Pavia ove si laure\u00f2, nel 1962, con una tesi sugli Statuti di Vercelli, avendo per relatore il professor Giulio Vismara, con il quale avrebbe pubblicato in seguito alcune opere.\nCavanna fu incaricato dell'insegnamento della Storia del diritto italiano all'Universit\u00e0 di Genova, poi nel 1972 all'Universit\u00e0 Statale di Milano e infine dal 1974 a Padova. Alla fine degli anni settanta egli fu autore del noto manuale \"Storia del diritto moderno in Europa. Le fonti e il pensiero giuridico\", sul quale si sono, ormai, formate almeno due generazioni di studenti della storia del diritto.\nDal 1980 succedette a Ugo Nicolini nella cattedra di Storia del diritto italiano dell'Universit\u00e0 Cattolica del Sacro Cuore, che manterr\u00e0 fino alla morte, avvenuta nel 2002. Egli insegn\u00f2 pure a Trieste e Montpellier.\nVastissima la sua attivit\u00e0 pubblicistica, alcune sue opere furono edite all'estero, segnatamente in Svizzera e in Francia.\nIn Valsesia (Alagna Valsesia, provincia di Vercelli), lungo il sentiero 6 che sale al bivacco Fratelli Gugliermina (ex Capanna Valsesia), nel punto di coordinate geografiche 45.91110, 7.88216, a circa 3000 metri di quota, \u00e8 stata posizionata una targa commemorativa che recita \"In memoria di Adriano Cavanna che in questo luogo avrebbe desiderato essere sepolto 6.8.1938-6.1.2002\""}
{"id": "480061", "revid": "46931", "url": "https://it.wikipedia.org/wiki?curid=480061", "title": "Propaganda 2", "text": ""}
{"id": "480062", "revid": "1516566", "url": "https://it.wikipedia.org/wiki?curid=480062", "title": "Sommergibile tascabile", "text": "Un sommergibile tascabile, o minisommergibile, \u00e8 un'imbarcazione sommergibile di piccole dimensioni adatta a contenere un equipaggio estremamente ridotto (2-3 persone).\nI sommergibili tascabili furono una delle armi pi\u00f9 efficaci del XX secolo; i primi esempi di imbarcazioni di questo genere possono comunque essere fatti risalire al 1776.\nAll'inizio del XX secolo tutti i sommergibili avevano dimensioni ridotte ma, con l'aumentare del loro dislocamento, emerse la necessit\u00e0 di realizzare anche unit\u00e0 piccole in grado di penetrare le difese del porto e attaccare le navi al suo interno.\nQuesta prima necessit\u00e0 si \u00e8 poi ampliata in una serie di altri ruoli possibili e l'esperienza con i sommergibili tascabili o minisommergibili ha dimostrato che unit\u00e0 di questo tipo potevano svolgere operazioni di considerevole importanza strategica e dare risultati notevoli, nonostante le loro dimensioni ridotte e il loro costo contenuto.\nStoria.\nDurante la seconda guerra mondiale le principali Marine militari, fatta eccezione per quelle degli USA, della Francia e dell'URSS, hanno fatto uso di sommergibili tascabili oppure di sommozzatori d'assalto appositamente addestrati.\nL'assenza della Francia in questo settore si spiega facilmente: la sua capitolazione nel giugno 1940 la pose al di fuori del conflitto. \nGli Stati Uniti possedevano forze convenzionali in abbondanza e di conseguenza non ebbero bisogno di ricorrere a questa forma di guerra.\nSorprende, invece l'assenza dell'Unione Sovietica da questo settore operativo, data l'attivit\u00e0 pionieristica degli ingegneri russi nello sviluppo del sommergibile.\nTipo di minisommergibile.\nItalia.\nI sommergibili speciali italiani erano di vario modello, con dimensioni che variavano dagli SLC (Maiali) ai CM, quasi dei sommergibili. I CB italiani, molto impiegati, ottennero qualche successo sul Mar Nero, ma erano assai lenti e con una struttura talmente minuscola che avevano i due siluri sui fianchi dello scafo, assai tozzo.\nGermania.\nTra i minisommergibili tedeschi erano presenti unit\u00e0 speciali di vario tipo, come i Neger, i Marder, il Biber. Quest'ultimo era un mezzo con 240\u00a0km di autonomia e 2 siluri, mentre il Neger era una sorta di siluro con un pilota dentro, praticamente al posto della testata, e con un cupolino di visione per il pilota, con sotto un altro siluro, da lanciare a distanza ravvicinata sul bersaglio. In pratica la cosa raramente funzion\u00f2, anche perch\u00e9 il minisommergibile doveva viaggiare a pelo d'acqua, non avendo periscopi.\nUn mezzo simile era il giapponese Kaiten, con un calibro di 610 mm derivato dal 'Long Lance' giapponese, con una struttura abbastanza grande per ospitare sia l'operatore che la testata davanti."}
{"id": "480074", "revid": "2091899", "url": "https://it.wikipedia.org/wiki?curid=480074", "title": "Sistema antisiluro SLAT", "text": "Il sistema antisiluro SLAT (Syst\u00e8me de Lutte Anti-Torpille) \u00e8 sviluppato dalla Marina Militare Italiana e da quella Francese ed \u00e8 costituito da un sensore passivo per la scoperta, localizzazione e classificazione dei siluri, rimorchiato (cortina idrofonica), da un sottosistema di reazione, per il calcolo e la verifica delle azioni evasive e da lanciatori di contromisure acustiche.\nLo SLAT, che nasce per poter essere imbarcato su qualsiasi unit\u00e0 navale (comprese quelle ausiliarie), equipagger\u00e0 le unit\u00e0 della Classe Orizzonte ed, eventualmente, le portaerei Charles de Gaulle e Cavour e costituir\u00e0 un riferimento per i sistemi antisiluro delle FREMM (Fregate Europee Multi-Missione)."}
{"id": "480075", "revid": "599013", "url": "https://it.wikipedia.org/wiki?curid=480075", "title": "Pki", "text": ""}
{"id": "480077", "revid": "1543377", "url": "https://it.wikipedia.org/wiki?curid=480077", "title": "Circuito diretto numerico", "text": "In telecomunicazioni il circuito diretto numerico (CDN) (cosiddette \"linee dedicate\") definisce dei collegamenti punto-punto o punto-multipunto mediante tecniche digitali con velocit\u00e0 fino a 2\u00a0Mbit/s e nel caso di collegamenti diretti numerici \"ad alta velocit\u00e0\" sono definiti tagli da 34\u00a0Mbit/s, 155\u00a0Mbit/s, 622\u00a0Mbit/s, 2,5 Gbit/s.\nDescrizione.\nOffrono garanzie di sicurezza e affidabilit\u00e0 ad un costo anche dieci volte superiore ad una tecnologia xDSL di pari velocit\u00e0. \nI costi sono definiti in base alla lunghezza della tratta da collegare.\nLa tecnologia XDSL opera sul cosiddetto \"ultimo miglio\" quindi su di distanze di pochi Km, fino alla centrale pi\u00f9 vicina, mentre i CDN possono collegare siti anche a migliaia di km di distanza.\nIn Italia Telecom Italia possiede l'infrastruttura CDN pi\u00f9 capillare, attraverso una offerta \"wholesale\" di riferimento (Delibera n. 440/03 dell'Autorit\u00e0 per le Garanzie nelle Comunicazioni e Delibera n. 45/06/ dell'Autorit\u00e0 per le Garanzie nelle Comunicazioni) ed ha l'obbligo di fornire i CDN agli operatori licenziatari ed eventualmente agli operatori autorizzati. Gli obblighi differiscono in funzione delle finalit\u00e0 d'uso degli operatori affittuari."}
{"id": "480080", "revid": "339392", "url": "https://it.wikipedia.org/wiki?curid=480080", "title": "Claudio Branco", "text": ""}
{"id": "480082", "revid": "1543377", "url": "https://it.wikipedia.org/wiki?curid=480082", "title": "Dipartimento di Cesar", "text": "Il dipartimento di Cesar \u00e8 uno dei 32 dipartimenti della Colombia. Il capoluogo del dipartimento \u00e8 Valledupar.\nGeografia fisica.\nIl dipartimento di Cesar confina a nord con il dipartimento di La Guajira, ad est con lo stato venezuelano di Zulia ed il dipartimento di Norte de Santander, a sud con il dipartimento di Santander ed a ovest con i dipartimenti di Bol\u00edvar e Magdalena.\nIl territorio del dipartimento \u00e8 caratterizzato a nord dai rilievi della Sierra Nevada de Santa Marta e lungo il confine orientale dalla fascia pedemontana della Sierra de Perij\u00e1. Il resto del territorio \u00e8 pianeggiante attraversato dal fiume Magdalena al confine occidentale con il dipartimento di Bol\u00edvar ed il fiume Cesar che defluisce nel bacino lacustre di 310\u00a0km\u00b2 della Ci\u00e9naga de Zapatosa.\nNella zona pianeggiante il clima \u00e8 caldo e secco con meno di 1300\u00a0mm di piaggia all'anno. Nelle zone montuose le precipitazioni superano i 2000\u00a0mm l'anno.\nSuddivisione amministrativa.\nIl dipartimento di Cesar si compone di 25 comuni:"}
{"id": "480083", "revid": "287204", "url": "https://it.wikipedia.org/wiki?curid=480083", "title": "Luis Enrique Martinez", "text": ""}
{"id": "480084", "revid": "834", "url": "https://it.wikipedia.org/wiki?curid=480084", "title": "Luis Enrique Mart\u00ednez", "text": ""}
{"id": "480085", "revid": "834", "url": "https://it.wikipedia.org/wiki?curid=480085", "title": "Luis Enrique Mart\u00ednez Garc\u00eda", "text": ""}
{"id": "480086", "revid": "916580", "url": "https://it.wikipedia.org/wiki?curid=480086", "title": "Funaria", "text": "Funaria \u00e8 un genere di muschi caratterizzati da una forma arrotolata come una fune che assumono quando l'umidit\u00e0 atmosferica \u00e8 molto bassa. Di solito crescono sulle radure bruciate dal fuoco.\nQuesto genere conta circa 120 specie."}
{"id": "480087", "revid": "38120", "url": "https://it.wikipedia.org/wiki?curid=480087", "title": "Ra\u00fal", "text": ""}
{"id": "480088", "revid": "1632387", "url": "https://it.wikipedia.org/wiki?curid=480088", "title": "Temple Grandin", "text": "La Grandin \u00e8 molto nota anche per la sua attivit\u00e0 di progettista di attrezzature per il bestiame.\nBiografia.\nNata dall'unione tra Richard McCurdy Grandin (1914-1993) ed Anna Eustacia Purves (1926-2014), scrittrice e artista figlia di Mary Temple Bradley (1898-1996) e John Coleman Purves (1896-1980), co-inventore, nel 1930, del sistema di aviazione con pilota automatico, Temple Grandin venne al mondo in un periodo in cui la sindrome autistica era relativamente poco conosciuta. Essendole stato diagnosticato un danno cerebrale all'et\u00e0 di due anni, fu ospitata in una scuola materna strutturata per tali casi, dove a suo dire fu seguita da buoni insegnanti.\nParecchi anni pi\u00f9 tardi fu accertata come autistica (formalmente la diagnosi era di Sindrome di Asperger, disturbo dello spettro autistico \"ad alto funzionamento\").\nAfferma di considerarsi fortunata per aver goduto di un buon supporto sia al tempo in cui frequentava la scuola primaria che successivamente.\nPersonalit\u00e0 e impegno sociale.\nGrandin inizi\u00f2 ad essere conosciuta dopo che Oliver Sacks la descrisse nel suo racconto \"Un antropologo su Marte\", il cui titolo riprende la definizione della stessa Grandin circa il suo modo di sentire le persone neurotipiche. Grandin \u00e8 stata ospite dei pi\u00f9 importanti programmi televisivi nazionali e ha scritto articoli per riviste come Time, People, e Forbes, e quotidiani come il New York Times.\n\u00c8 stata il soggetto di un documentario della Horizon (BBC) e di un film della HBO (2010) diretto da Mick Jackson ed interpretato da Claire Danes.\nSulla base della sua personale esperienza ha invocato l'intervento ed il supporto di insegnamenti che possano risolvere le problematiche dei bambini autistici, combattendo comportamenti inadatti per altri pi\u00f9 adeguati. Ha raccontato di essere ipersensibile ai rumori e ad altri stimoli sensoriali e di provare il bisogno di trasformare ogni cosa in immagini visive. Secondo Temple il suo successo nel lavoro di progettista dipende proprio dalla sua condizione di autistica. \u00c8 a partire da tale condizione infatti che riesce a soffermarsi su dettagli minutissimi ed \u00e8 in grado di utilizzare la memoria visuale come fosse un supporto audiovisivo, sperimentando mentalmente le diverse soluzioni da adottare. In tal modo riesce a prevedere anche le sensazione che proveranno gli animali sui quali verr\u00e0 utilizzata l'attrezzatura.\nGrandin \u00e8 considerata un'importante attivista sia del movimento in tutela dei diritti degli animali che del movimento dei diritti delle persone autistiche dai quali a sua volta \u00e8 frequentemente citata.\nIl suo merito principale \u00e8 stato quello di presentare il punto di vista delle persone autistiche, contribuendo in tal modo all'affinamento di metodologie di intervento pi\u00f9 adatte a supportare le persone con questo funzionamento.\nTuttora la Grandin assume antidepressivi e utilizza una speciale apparecchiatura (\"hug machine\") da lei ideata all'et\u00e0 di 18 anni: si tratta della cosiddetta \u201cmacchina degli abbracci\u201d che l'ha resa famosa. L'idea le venne osservando l'effetto calmante, sugli animali in procinto di essere visitati o vaccinati dal veterinario, di una \"arla di travaglio\", nella quale l'animale sottoposto a pressione profonda non riesce a girarsi; speriment\u00f2 quindi uno strumento analogo sui bambini autistici, scoprendo che, in quella condizione, il bambino si lasciava abbracciare. Per questo la chiam\u00f2 la macchina degli abbracci.\nCuriosit\u00e0.\nLa macchina degli abbracci di Temple Grandin \u00e8 citata, oltre che nel film a lei dedicato, anche in altre tre serie televisive: in Modern Family, in The Big Bang Theory, e in Grey\u2019s Anatomy."}
{"id": "480096", "revid": "88740", "url": "https://it.wikipedia.org/wiki?curid=480096", "title": "Homebrew", "text": "Homebrew, espressione di lingua inglese che significa \"preparazione fatta in casa\", pu\u00f2 riferirsi a:"}
{"id": "480098", "revid": "767487", "url": "https://it.wikipedia.org/wiki?curid=480098", "title": "Th\u00e9ophile Funck-Brentano", "text": "Biografia.\nStudi\u00f2 diritto e filosofia a Parigi, a Bruxelles e in Germania. Dopo la guerra lasci\u00f2 il Lussemburgo e si stabil\u00ec definitivamente a Parigi nel 1870 dopo essere stato naturalizzato francese. Fu responsabile del servizio statistico al ministero delle finanze e professore di diritto internazionale alla Scuola di scienze politiche (1873). Collabor\u00f2 intensamente con Albert Sorel.\n\u00c8 stato il fondatore del Coll\u00e8ge libre des sciences sociales (Collegio libero di scienze morali) nel 1895. \u00c8 il padre di Frantz Funck-Brentano.\nOpere.\nTra le principali opere si possono ricordare: "}
{"id": "480099", "revid": "486946", "url": "https://it.wikipedia.org/wiki?curid=480099", "title": "Theodore Funck Brentano", "text": ""}
{"id": "480103", "revid": "61024", "url": "https://it.wikipedia.org/wiki?curid=480103", "title": "Franz Funck-Brentano", "text": ""}
{"id": "480104", "revid": "159341", "url": "https://it.wikipedia.org/wiki?curid=480104", "title": "San Lazzaro di Savena", "text": "San Lazzaro di S\u00e0vena (\"San L\u00e2\u017cer\" in dialetto bolognese) \u00e8 un comune italiano di abitanti della citt\u00e0 metropolitana di Bologna in Emilia-Romagna.\nGeografia fisica.\nTerritorio.\nLa citt\u00e0 incrocia la via Emilia (l\"'\u00c6milia\", opera disposta dal console romano Marco Emilio Lepido tra il 189 a.C. e il 187 a.C.), ed \u00e8 sulla destra idrografica del torrente Savena, a 6\u00a0km dal centro di Bologna (in direzione sud-est). \u00c8 saldata all'agglomerato urbano del capoluogo: la separa da questo solo il corso del Savena, sulla cui sponda sinistra sorge, fra l'altro, l'omonimo quartiere della citt\u00e0 di Bologna.\nIl territorio del comune si sviluppa in pianura e a ridosso delle prime colline bolognesi: \u00e8 attraversato da alcuni corsi d'acqua come lo Zena, il torrente Idice ed il Savena, nonch\u00e9 da un reticolo idrico di minore portata.\nSono presenti la Grotta della Spipola, con la sua dolina e gli affioramenti gessosi del Farneto e della Croara, che formano un complesso carsico nei gessi (con circa 200 grotte note, favorite dall'elevata solubilit\u00e0 del gesso e dall'azione erosiva dell'acqua), il quale, prodotto nello specifico dal corso d'acqua ipogeo del Rio Acquafredda, ha uno sviluppo complessivo di oltre 11\u00a0km ed \u00e8 il maggiore dell'Europa Occidentale (esso \u00e8 tutelato dal Parco dei Gessi Bolognesi e Calanchi dell'Abbadessa).\nClima.\nSan Lazzaro di Savena presenta un tipo di clima che \u00e8 generalmente caldo e temperato e con una piovosit\u00e0 annua rilevante (il sistema di classificazione climatica di K\u00f6ppen-Geiger, fa rientrare il suo territorio nel gruppo Cfa, ossia avente un carattere subtropicale umido).\nDal punto di vista legislativo (D.P.R. 26 agosto 1993, n. 412), il comune fa parte della fascia climatica E, con gradi giorno: dunque il limite massimo consentito per l'accensione degli impianti di riscaldamento \u00e8 di 14 ore giornaliere, dal 15 ottobre al 15 aprile.\nOrigini del nome.\nLa natura del nome \"San Lazzaro di Savena\" \u00e8 duplice: la prima parte \u00e8 da ricondurre al lazzaretto che nel Basso Medioevo era stato elevato a oriente dell'antica cinta muraria di Bologna, attorno al quale, nei secoli, sorse la comunit\u00e0 sanlazzarese (l'agiotoponimo deriva dunque dal suo patrono, San Lazzaro mendicante e lebbroso). Va ricordato che, in origine, la localit\u00e0 ospitante il nosocomio era chiamata Ronco Maruni, la quale divenne San Lazzaro di Roncomaruno, proprio per la presenza dell'edificio, e in seguito abbreviato in San Lazzaro); al fiume Savena (dall'etrusco \"S\u00e0vena\", \"vena d'acqua\"), che oggi lambisce i suoi confini da nord a sud, la citt\u00e0 deve invece l'altro tratto della propria denominazione (il corso d'acqua, dal 1776 sub\u00ec una deviazione artificiale, operata per tutelare Bologna dalle sue inondazioni). Infine, mediante un Regio Decreto del 1862, il comune assunse l'attuale denominazione di San Lazzaro di Savena.\nStoria.\nPreistoria ed epoca romana.\nAbitato fin dall'antichit\u00e0 da gruppi pur non ancora stanziali, dediti alla pastorizia e all'attivit\u00e0 di caccia, nel territorio comunale sono stati rinvenuti numerosi reperti risalenti al Paleolitico, all'Et\u00e0 del rame e all'Et\u00e0 del Bronzo (frazioni Croara, Farneto, Castel de' Britti, Colunga, Pizzocalvo); inoltre, con la vicina Villanova di Castenaso, \u00e8 stato il primo testimone della civilt\u00e0 villanoviana: nel 1853, il conte Giovanni Gozzadini port\u00f2 alla luce una necropoli pre-etrusca, vicino alla parrocchia di Santa Maria Assunta di Caselle (nell'attuale frazione di Caselle).\nIn et\u00e0 romana l'ambiente locale si mostrava per la sua vocazione prettamente agricola (in tal senso, testimonianze sono state trovate in un luogo centrale della citt\u00e0), essendo, fra l'altro, nella zona che abbracciava Bononia, nel tratto della via consolare Emilia di congiunzione con la scomparsa citt\u00e0 di Claterna.\nAttorno al 190 a.C., nell'area dell'attuale frazione Colunga, si accamp\u00f2 parte dell'esercito romano del console Publio Cornelio Scipione Nasica, il quale, nei dintorni ove ora sorge la citt\u00e0 di Castenaso sconfisse i Galli Boi. Successivamente, alcuni soldati rimasero in quelle terre, colonizzandole.\nIn localit\u00e0 Pizzocalvo, la presenza romana si materializz\u00f2 nella forma di un insediamento risalente al periodo fra il I e il II secolo d.C. In epoca romana da San Lazzaro di Savena passava la \"via Emilia\", che collegava \"Ariminum \" (Rimini) con \"Placentia\" (Piacenza) per poi continuare, grazie a un prolungamento successivo, fino a Milano (\"Mediolanum\").\nMedioevo ed epoca napoleonica.\nFeudo di Matilde di Canossa, alla morte di questa (1115), il territorio che diverr\u00e0 sanlazzarese entr\u00f2 a far parte di quello felsineo.\nAll'epoca della prima cinta muraria di Bologna, presso la chiesa di San Michele dei Leprosetti, vi era anticamente un lebbrosario (la via Emilia, percorsa frequentemente, era un vettore diffusore di epidemie e comport\u00f2 la creazione di lazzaretti per isolarne i colpiti). Con l'espansione della citt\u00e0, l'ospedale venne trasferito: in effetti, tra il XII ed il XIII secolo fu eretto un lazzaretto (dislocato come usanza del tempo, proprio fuori dalle citt\u00e0 popolose, in maniera da limitare la propagazione delle infezioni) a tre miglia da Bologna, in una localit\u00e0 di campagna chiamata Ronco Maruni (un antico documento riporta come funzionante tale ospedale gi\u00e0 nel 1214). Nella disponibilit\u00e0 dell'edificio (governato da un rettore nominato dagli stessi infermi, i quali gli conferivano il potere di rappresentarli e di amministrare i loro beni) vi erano anche un oratorio, un pozzo, un'area ortiva e una cimiteriale.\nPer via del lebbrosario medioevale, col tempo, Ronco Maruni cambi\u00f2 nome in San Lazzaro di Roncomaruno e successivamente in San Lazzaro.\nL'ospedale divent\u00f2 poi una commenda affidata a varie famiglie nobili (come quella Isolani o degli Albergati). In particolare, nel XVI secolo la famiglia Alamandini (con il rettore Girolamo Alamandini) si rese protagonista della riedificazione dell'edificio ospedaliero e del restauro ed ampliamento di quello ecclesiastico (facendo erigere un campanile e un porticato).\nSuccessivamente, con provvedimenti in motu proprio, prima Papa Sisto V, quindi Urbano VIII nel 1624 ed infine Innocenzo X, assegnarono la commenda ad altre famiglie gentilizie. Nel 1692 la struttura ospedaliera e la chiesa andarono sotto l'amministrazione dell'Opera Pia dell'Ospedale degli esposti di Bologna.\nVerso il 1700 l'abitato si svilupp\u00f2 con maggior intensit\u00e0 attorno alla chiesa e al nosocomio (la lebbra gi\u00e0 da alcuni secoli aveva avuto una decisa riduzione). Proprio l'ospedale fu soppresso durante la dominazione napoleonica, nel 1801 (le truppe francesi arrivarono nel 1796). In questo periodo San Lazzaro nacque ufficialmente (1802), divenendo un comune autonomo nel 1810. Dal 1817, causa il ripristino della dominazione pontificia, venne declassato e torn\u00f2 parte del comune di Bologna, come suo appodiato (per inciso, il palazzo comunale, gi\u00e0 lebbrosario e sede di commenda, fu affidato ai Frati dell'Osservanza, nel 1818), ma riottenne l'autonomia a partire dal 1827 (con un motu proprio del pontefice Leone XII), grazie all'aiuto del politico Carlo Berti Pichat (che nel 1828 divenne il priore dell'amministrazione comunale).\nCon il Regio Decreto n. 923 del 16 ottobre 1862, la municipalit\u00e0 cambia la propria denominazione da \"San Lazzaro\" a \"San Lazzaro di Savena\".\nNel XIX secolo San Lazzaro era scarsamente popolato (in rapporto alle sue dimensioni) ed importanti fenomeni di urbanizzazione o industrializzazione non lo coinvolsero: era ancora un borgo prettamente rurale.\nDal Novecento a oggi.\nIl comune di Bologna, prima nel 1927 e in seguito nel 1931, cerc\u00f2 di annettere a s\u00e9 nuovamente il territorio di San Lazzaro, il quale rispose con un lungo contenzioso durato fino al 1935 e risoltosi a favore dei sanlazzaresi.\nDopo il 25 luglio 1943 (la caduta del Fascismo) il commissario prefettizio e il segretario del Fascio furono costretti alle dimissioni. I cittadini si ripresero le istituzioni locali. Ma gi\u00e0 dall'ottobre dello stesso anno, i soldati tedeschi (nell'ambito dell\"'Operazione Achse\") occuparono il paese (stabilendo il loro quartier generale a \"Villa Rusconi-Rizzi\", nell'odierna frazione Croara). Il neo Partito Fascista Repubblicano occup\u00f2 gli uffici comunali.\nIn seguito, il sostegno dato dagli abitanti alla Resistenza, non rimase privo di conseguenze. L'episodio pi\u00f9 grave si verific\u00f2 il 2 luglio del 1944, quando otto civili furono rastrellati dai tedeschi delle SS (coadiuvati da fascisti locali delle Brigate Nere) dalle loro case site nella frazione Pizzocalvo, per aver vettovagliato i partigiani, e in localit\u00e0 Croara subirono la fucilazione il giorno 3 luglio (vennero poi tumulati frettolosamente in una buca per far credere ad un loro trasferimento a Carpi, in attesa della deportazione definitiva nel Reich): verranno ricordati come i \"Martiri di Pizzocalvo\". Per commemorarli, sul luogo dell'eccidio fu loro dedicata una lapide (il 3 luglio del 1946) ed eretta una stele (quest'ultima dello scultore Luigi Mattei).\nNella giornata del 15 aprile 1945, un massiccio bombardamento degli Alleati (ad opera della 15\u00aa Forza Aerea degli Stati Uniti e nell'ambito delle operazioni \"Craftsman\" e \"Wowser\") port\u00f2 la devastazione sul territorio comunale.\nLa citt\u00e0 fu liberata ufficialmente dal nazifascismo, il 21 aprile del 1945, con l'arrivo delle truppe alleate della 3\u00aa Divisione Fucilieri dei Carpazi del II Corpo polacco (nel 2017, in occasione del 70\u00ba anniversario della Liberazione, il Ministero della difesa ha conferito 26 \"Medaglie della Liberazione\" ad altrettanti ex partigiani sanlazzaresi).\nConclusosi il conflitto, la citt\u00e0 aveva subito vittime fra civili, partigiani e caduti sui campi di battaglia; il 65% degli edifici sul suo territorio risultavano rasi al suolo o fortemente danneggiati (con un novero di sfollati pari a unit\u00e0 circa), le infrastrutture-chiave quali ponti, acquedotti, linee telefoniche ed elettriche erano state abbattute o notevolmente colpite, come gran parte delle costruzioni scolastiche; le coltivazioni erano devastate, senza contare la presenza di estese zone in cui erano state posate mine.\nDopo la ricostruzione postbellica, arriv\u00f2 l'espansione edilizia degli anni settanta, iniziata negli anni cinquanta e proseguita negli anni novanta, fino ai giorni nostri, che ha fatto del comune, una sorta di sobborgo residenziale di Bologna. San Lazzaro di Savena risulta essere uno dei comuni pi\u00f9 popolosi della provincia bolognese (il quarto per popolazione residente: conta oltre abitanti). Le origini di tale progetto espansivo sono ancora visibili, ad esempio, grazie al preciso impianto urbanistico della zona denominata Ponticella, la quale fu riqualificata dalla famiglia Brizzi-Nuccorini. Il complesso residenziale che \u00e8 possibile osservare ancora oggi, sorse prevalentemente sui campi di propriet\u00e0 di tale famiglia, la quale suddivise nel tempo i terreni circostanti la storica villa accanto al Savena, dando origine a strade e nuovi isolati. Le vie sono rimaste invariate e seguono ancora la disposizione geometrica definita all'epoca.\nSan Lazzaro \u00e8 sede di industrie, dislocate in buona parte nella frazione La Cicogna, un insediamento artigianale-industriale nato negli anni settanta.\nOltre agli agglomerati urbani nei dintorni della via Emilia (San Lazzaro-capoluogo, La Cicogna, Idice, La Campana), ne esistono alcuni lungo la valle del fiume Idice (Castel de' Britti), del fiume Savena (Trappolone e Ponticella) e lungo la valle del torrente Zena (nel Farneto).\nSimboli.\nStemma.\nLo stemma di San Lazzaro di Savena \u00e8 del tipo scudo svizzero, separato in quattro parti: la prima, smaltata di bianco, reca la figura di un ponte ad un arco sormontato da quattro sirene sopra ad altrettante colonne, il tutto su di un fiume azzurro (il Savena); il secondo e il terzo quarto sono tinti di verde e recano il motto in oro \"\", posto in banda; l'ultimo quarto (su sfondo bianco) reca la figura di San Lazzaro mendicante seduto, con una veste azzurra e un cane accucciato alla sua sinistra. Sul cimiero, \u00e8 presente una lupa che allatta Romolo e Remo. Lo stemma \u00e8 completato da ornamenti esteriori di citt\u00e0 e da una doppia fronda d'alloro in decusse, che lo chiude verso il basso.\nNel primo quarto, il ponte \u00e8 posto a simbolo di quello effettivo che divise San Lazzaro dall'Appodiato pontificio degli Alemanni. Secondo e terzo spazio dello scudo fanno riferimento al periodo di assoggettamento alla citt\u00e0 di Bologna (qui in verde, in correlazione alla campagna). Nell'ultima parte, vi \u00e8 l'allegoria del nome del comune, strettamente legato alla figura evangelica di San Lazzaro Mendicante (ritratta in riva al torrente Savena, confine della citt\u00e0).\nLo stemma comunale fu disegnato nel 1851, su richiesta dello Stato Pontificio, e approvato nel 1857. Nel XX secolo, una circolare fascista (del 1927), disponeva che le prefetture esigessero da ciascun comune l'ufficializzazione del proprio stemma (o, in caso di assenza, che gli stessi ne richiedessero uno). Il 27 giugno del 1931, il podest\u00e0 di San Lazzaro chiede al Governo di conservare lo stemma adottato oltre settanta anni prima. Ma la replica del prefetto di Bologna (del 1936) se da una parte riconosce a San Lazzaro l'esercizio del diritto alla conservazione dello stemma, dall'altra nega la possibilit\u00e0 che lo stesso abbia in s\u00e9 anche la lupa romana (D.C.G. del 7 aprile 1937), oramai effigie del Fascismo, quindi non reputata consona a una piccola comunit\u00e0 come quella sanlazzarese.\nIn seguito alla Liberazione, il comune recupera lo stemma del 1857, e a partire dal 21 dicembre 2007, ne ufficializza la revisione (ora emblema maggiormente moderno e stilizzato, pur con blasonatura identica), da accostare alla precedente versione, senza sostituirla.\nMonumenti e luoghi d'interesse.\nArchitetture religiose.\nChiesa di San Lazzaro.\nLa chiesa di San Lazzaro \u00e8 la principale parrocchia comunale.\nL'originaria cappella Duecentesca si trovava nell'area oggi occupata dal municipio, adiacente all'antico lebbrosario, e fu elevata a parrocchia nel 1924. Distrutta da un bombardamento aereo durante la Seconda guerra mondiale, la chiesa fu ricostruita nella posizione attuale in piazza Bracci fra il 1946 e il 1949, su progetto degli ingegneri Ferruccio Maglioni e Rodolfo Bettazzi. Nel retro della chiesa, nel 1962, venne fatta costruire la \"Casa per giovani lavoratori\" (in seguito denominata \"Pensione Savena\"), ovvero un alloggio economico per i meno abbienti, e fu approntata anche una mensa popolare (entrambe le attivit\u00e0 furono chiuse il 30 giugno 2014).\nAltre chiese.\nNel 2005 l'abbazia ha ricevuto dai Club UNESCO il riconoscimento di \"Patrimonio per la cultura di pace\".L\"'Oratorio della Madonna dei Boschi\" \u00e8 una piccola cappella sita all'interno di un bosco della Croara, finita di costruire nel 1630 e appartenente dal 1647 all'Abbazia di Santa Cecilia. Eretta dagli abitanti della Croara e di Rastignano per rendere grazie alla Madonna d'esser scampati alla peste del 1630, \u00e8 stata restaurata nel 1998. Il poeta Enrico Panzacchi dedic\u00f2 la lirica intitolata \"la Leggenda\", alla Madonna dei Boschi.\nArchitetture civili.\nMonumento ai Caduti della Guerra 1915-1918 e 1940-1945.\nCol fine di onorare i caduti della Grande Guerra (di cui 131 sanlazzaresi), il 24 ottobre del 1921, l'allora sindaco di San Lazzaro di Savena, Enrico Casanova, istitu\u00ec il \"Comitato Cittadino per le Onoranze ai Caduti in Guerra\" (composto sia da autorit\u00e0 civili che religiose, associazioni, ma anche persone comuni) il quale diede l'avvio a una raccolta fondi. Dall'idea di partenza di una commemorazione fatta mediante il collocamento di una semplice lapide, si pass\u00f2 alla convinzione di dover erigere un monumento nel cuore della piazza principale.\nIl Comitato diede l'incarico all'architetto e scultore Riccardo Venturi di realizzare l'opera da lui proposta. Il 21 settembre 1922, il Ministero della Guerra Fascista, concesse tre quintali di bronzo recuperati da rottami, per concretare le decorazioni. Il 24 settembre 1922, si tenne la cerimonia della posa della prima pietra. Il monumento, terminato a fine maggio 1923, venne inaugurato il 24 giugno successivo.\nNel 1962-63, il comune design\u00f2 l'architetto Ferdinando Forlay per la progettazione del rifacimento della piazza principale (nel frattempo intitolata al partigiano sanlazzarese Luciano Bracci). I risultati dello studio, contemplarono anche la variazione di posizione del monumento, dal centro, al lato orientale del piazzale.\nL'opera \u00e8 un'alta stele costituita di pietra calcarea ornata da decorazioni bronzee. Il monolito riporta elementi propagandistici rappresentazioni della \"forza\" e della \"supremazia\" del regime fascista.\nLa costruzione architettonica \u00e8 composta da un basamento con due gradini (per i due lati pi\u00f9 estesi di tale base, furono previste due lampade votive) sul quale si appoggia un blocco (salvaguardato agli angoli da quattro elementi verticali sagomati) che ospita, frontalmente, tre rilievi circolari dotati delle iscrizioni: \"\". Sul lato sinistro di tale blocco, in un altro cerchio \u00e8 incisa la dicitura: \"\"; sul lato destro, in un ulteriore rilievo a forma di disco, si pu\u00f2 leggere: \"\"; infine, sulla parte retrostante vi sono altri tre elementi (sempre di tipo circolare), all'interno dei quali sono visibili le parole: \"\".\nIl blocco fa da sostegno a due colonne di ordine dorico binate, le quali s'innestano in un parallelepipedo rettangolo (per uscirne alla sommit\u00e0 dello stesso) contenente frontalmente una doppia fila di nomi di caduti nel primo conflitto mondiale (al di sotto di tale elenco, c'era originariamente la seguente iscrizione, andata perduta: \"\"). Nel lato sinistro del parallelepipedo, \u00e8 presente un altro elenco di nomi; sulla parte destra, sono visibili sia un'ulteriore lista, che la data d'inaugurazione del manufatto: \". Conclusa la seconda guerra mondiale, nella parte retrostante fu aggiunta la scritta: \"\", fornita d'una elencazione di vittime sanlazzaresi di quel conflitto, oltre che la dicitura: \"\" (con un ultimo insieme di concittadini periti nel corso della lotta partigiana).\nTornando alla parte frontale del grande blocco principale, in essa \u00e8 presente una spada bronzea \"gocciolante il sangue dei caduti\" (con la dicitura \"\" sulla guardia), al di sopra della cui impugnatura, vi \u00e8 un componente bronzeo decorativo a foggia di foglie di quercia e d'alloro (rispettivamente a significare la forza e l'onore).\nPi\u00f9 in alto, su di un tratto di trabeazione, svetta un'aquila (in bronzo) ad ali semi-distese (emblema della forza).\nIn origine, il monumento ai caduti era delimitato da una bassa recinzione in metallo. Plausibilmente, la cancellata sub\u00ec la rimozione per via delle leggi fasciste che, a partire dal 1940, imponevano la requisizione del ferro per destinarlo allo sforzo bellico. In seguito, il perimetro fu definito nuovamente da un recinto (in pietra), poi anch'esso rimosso.\nDimore storiche.\nIl territorio di San Lazzaro di Savena \u00e8 disseminato di ville patrizie e palazzi storici, edificazioni di campagna degne di nota dal punto di vista architettonico e per la rilevanza delle famiglie nobiliari che le hanno commissionate.\nVilla Bellaria.\n\"Villa Bellaria\" \u00e8 una costruzione cinquecentesca. Gi\u00e0 della famiglia dei Malvasia, and\u00f2 in propriet\u00e0 ai Pepoli, poi ai Boschi ed ai Mondani-Coltelli, quindi, all'azienda Furla. Attorno alla villa, nel corso del tempo furono espropriati diverse porzioni di terreno per consentire, negli anni venti, il collegamento del vicino ospedale Bellaria alla viabilit\u00e0 ordinaria e, in tempi recenti, per ragioni generali di assetto urbanistico.\nNegli anni della seconda guerra mondiale \"Villa Bellaria\" fu requisita al fine d'essere convertita a centro meccanografico di un istituto bancario, poi trasformata negli ambienti redazionali del quotidiano L'Avvenire d'Italia, quindi sub\u00ec, come tutta San Lazzaro, l'occupazione tedesca. Fu anche sottoposta a bombardamenti alleati.\nRimangano poche testimonianze dell'originale verde della propriet\u00e0, in quanto, per via dell'inverno ostile occorso fra il 1944-1945, una parte degli alberi fu abbattuta ad uso di riscaldamento. Il giardino ha avuto un parziale ripristino postbellico e, negli anni novanta (a seguito dell'acquisizione della societ\u00e0 Furla), un restauro approfondito con la consulenza del paesaggista Paolo Pejrone).\nVilla Brizzi-Nuccorini.\n\"Villa Brizzi\" \u00e8 un antico edificio settecentesco sito al centro della frazione Ponticella (un tempo area agricola della famiglia Brizzi, proprietaria dei terreni circostanti). Nel corso dell'Ottocento, vennero ospitati anche personaggi illustri e rimase residenza estiva fino ai bombardamenti che colpirono pesantemente la villa (sede del comando tedesco), verso la fine della Seconda Guerra mondiale. Nel 1950 gli eredi la ricostruirono con la stessa volumetria precedente, senza per\u00f2 restaurare gli affreschi che la caratterizzavano internamente ed esternamente. Solo verso gli anni '80, la famiglia Nuccorini vendette la villa ed il comune espropri\u00f2 il parco secolare rimanente, convertendolo in parco pubblico.\nVilla Cicogna.\nVilla Cicogna (o \"Villa Boncompagni alla Cicogna\") \u00e8 una residenza cinquecentesca situata nella frazione La Cicogna, lungo la via Emilia. \u00c8 considerata uno degli ultimi lavori dell'architetto Jacopo Barozzi e, sebbene incompiuta, \u00e8 uno dei primi esempi del \"periodo aureo\" per le ville bolognesi di campagna.\nL'edificio fu commissionato dal marchese Giacomo Boncompagni, figlio di Ugo Boncompagni (poi papa Gregorio XIII). Nei secoli appartenne a famiglie aristocratiche quali i Colonna, i Pepoli, i Paleotti e gli Aldrovandi, e pi\u00f9 recentemente a societ\u00e0 private. All'interno custodisce stucchi e affreschi, fra cui un ciclo di tempere su parete (in parte perdute) di Carlo Lodi e Antonio Rossi. La villa si trova immersa in un parco, in parte pubblico, ed \u00e8 collegata alla via Emilia da un lungo viale alberato.\nVilla Dolfi-Ratta.\nLa villa nobiliare \"Dolfi-Ratta\" (o \"Castello Dolfi-Ratta\"), un tempo conosciuta anche come \"Villa Bosdari\", collocata nella periferia sanlazzarese, era originariamente circondata da mura merlate che, connesse a due torri prospicienti l'edificio principale, creavano un aspetto d'insieme similare a quello di un castello: in effetti, il complesso, risalente ad epoca quattrocentesca, era un lazzaretto e la sua struttura fortificata era stata studiata per assolvere sia a funzioni sanitarie, che difensive verso il brigantaggio.\nLa villa, nel XVI secolo pass\u00f2 alla ricca famiglia pavese dei Parati (in un antico dipinto custodito in una cappella che apparteneva al cavaliere Parati, sita nella Chiesa di Santa Maria della Misericordia a Bologna, \u00e8 possibile scorgere l'edificio fortificato). In seguito, la propriet\u00e0 giunse ai conti Grassi, quindi a quelli Pallotta i quali, nel 1730, la vendettero al marchese Ludovico Ratta. Nell'ultima parte del XVIII secolo, la marchesa Maria Dolfi-Ratta (ereditata la struttura), ordin\u00f2 alcune significative revisioni architettoniche, facendo tra l'altro atterrare le mura difensive. Eleonora Dolfi-Ratta, nel 1891 lasci\u00f2 in eredit\u00e0 la dimora a sua nipote Eleonora Agucchi Legnani, sposa del conte Girolamo De Bosdari. All'inizio degli anni sessanta del Novecento, gli eredi del conte De Bosdari cedettero la villa alla famiglia d'imprenditori Borsari, i quali vendettero (nel 1977) agli immobiliaristi Marzaduri.\nIntersecante un parco secolare (esteso oltre 180\u00a0000\u00a0m\u00b2 e includente anche giardini all'italiana che accolgono una fauna composita: caprioli, daini, tassi, pavoni, pappagalli, fagiani e lepri), un lungo doppio viale funge da accesso alla \"Villa Dolfi-Ratta\". L'edificio, di oltre 1\u00a0200\u00a0m\u00b2 (che in tempi moderni ha subito un restauro durato 10 anni) \u00e8 formato da un corpo centrale e dalle due torri laterali d'avamposto sopraccitate. L'ingresso \u00e8 costituito da una ampia loggia con volta a botte ornata da affreschi rappresentanti scene di respiro mitologico. L'interno \u00e8 corredato di decorazioni in stile Luigi XVI e tempere raffiguranti rovine. Nella propriet\u00e0 si trovano anche un auditorium, una cappella privata approntata nel 1777 e abbellita da stucchi (situata nella torre di levante) e un'antica conserva.\nVilla storica, parco e giardini sono utilizzati parzialmente per varie tipologie di eventi mondani.\nVilla Pepoli.\nIn localit\u00e0 La Mura San Carlo vi \u00e8 ubicata \"Villa Pepoli\" (o \"Villa San Camillo\" ed ex \"Villa Seminario\"), costruita dalla famiglia nobiliare bolognese dei Pepoli alla fine del XVII secolo. La villa (era soprannominata \"il serraglio\", in quanto aveva una recinzione per via della numerosa e varia fauna tenuta al suo interno), pass\u00f2 poi ai Legnani, quindi ai Bovi e alla famiglia dei Bonora. Nel 1862 fu del Seminario Arcivescovile di Bologna (il quale fece eseguire modifiche strutturali all'unico corpo centrale dello stabile, aggiungendo due ali). Divenne luogo di villeggiatura per seminaristi fino al 1933, quando, per volere del cardinale Nasalli Rocca, fu ufficialmente inaugurato come ospizio (il \"San Camillo\").\nDurante la seconda guerra mondiale \"Villa Pepoli\" fu lesa seriamente, ma questo non imped\u00ec d'accogliere sfollati. Dal 1962 al 1973 la sua destinazione d'uso mut\u00f2 in studentato teologico e successivamente in ospedale. Attualmente la tenuta ospita locali dell'Azienda USL di Bologna.\nVilla Rodriguez.\n\"Villa Rodriguez\" edificata nel 1855 sulla via Emilia, era la residenza estiva della famiglia Rodriguez (di origine spagnola), e fu destinata dalla marchesa bolognese Laura Bevilacqua Ariosti (vedova del marchese Annibale Rodriguez y Laso De' Buoi, deceduto nel 1901) all'istituzione di un convalescenziario per donne non abbienti.\nL'inaugurazione dell'istituto avvenne nel 1932. Nel 1943 l'Ospedale Maggiore di Bologna fu quasi completamente abbattuto da un bombardamento nel corso della seconda guerra mondiale e in conseguenza di ci\u00f2, nel 1944 la villa accolse nei propri locali la sua Divisione di Medicina. Causa l'occupazione tedesca e in seguito per via degli alleati, l'attivit\u00e0 fu sospesa. Nel 1945 anche il convalescenziario fu bombardato (venne distrutto, fra l'altro, il suo archivio). Concluso il periodo bellico, \"Villa Rodriguez\" fu convertita a nosocomio di zona. La struttura riprese la sua attivit\u00e0 assistenziale solo nel 1964, finalit\u00e0 che successivamente mut\u00f2 in casa di riposo riservata a donne anziane.\nLa propriet\u00e0 ove \u00e8 ubicata la villa (un amplissimo terreno agricolo completo di parco a carattere secolare) \u00e8 stata dal comune parzialmente urbanizzata e in parte trasformata nel \"Parco della Resistenza\". Nel 1984 l'edificio fu sottoposto ad un importante progetto di ristrutturazione ed ampliamento (lavori che si svolsero dal 1989 al 1992). Nel medesimo anno, le funzioni di casa protetta e di convalescenziario per persone anziane disabili o non autosufficienti furono ripristinate.\nVilla Salina.\n\"Villa Salina\", in localit\u00e0 Farneto, \u00e8 nel tempo appartenuta alle famiglie nobiliari dei Bolognini (i quali la fecero innalzare al termine del XV secolo), quindi degli Amorini, e del marchese Salina in seguito.\nIl territorio sanlazzarese fu pesantemente bersagliato nell'atto conclusivo del secondo conflitto mondiale: la villa fu colpita e sub\u00ec danni non lievi (e l'ampio giardino, dotato di siepi labirintiche, fu distrutto). Dopo un lungo periodo d'incuria, \"Villa Salina\" \u00e8 stata sottoposta ad interventi di recupero. Attualmente essa \u00e8 adibita a struttura di accoglienza per anziani, con un parco che ha un'estensione superficiale di circa un ettaro, comprensiva di un giardino all'italiana col suo parterre.\nAltre ville storiche.\n\"Villa Scornetta\" (sita nel capoluogo) \u00e8 una tenuta rinascimentale che apparteneva alla famiglia Bianchini (fu poi acquistata nel 1808 da Vincenzo Pasquale Rusconi e giunse, per eredit\u00e0, alla famiglia Berti). \u00c8 attualmente di quella dei Paglia.\nNella frazione di Caselle, \u00e8 presente \"Villa Ror\u00e0\" (in principio dei Gozzadini, poi dei Bonfioli, quindi dei Malvezzi e ora convertita parzialmente in stabile condominiale).\nA Colunga vi \u00e8 \"Villa Savioli\", un complesso posseduto dai Pepoli e in seguito dai Savioli (ora \u00e8 dei Marescotti).\nIn localit\u00e0 Croara si trovano \"Villa Malvasia\", costruzione del XVII secolo e \"Villa Rusconi-Rizzi\" (gi\u00e0 degli Zambeccari, quindi dei Malvezzi), oggi divenuta condominio (durante l'occupazione tedesca era stata trasformata nella loro roccaforte a San Lazzaro).\nNella frazione di Pizzocalvo \u00e8 collocata una villa del XVI secolo soprannominata \"Palazzo del Bosco\" (per via del suo bosco perimetrale) appartenuta inizialmente alla famiglia dei Bovio, poi ai Boncompagni, quindi ai Berti Pichat; presentemente la famiglia proprietaria \u00e8 quella dei Minutoli Tegrini.\nA Castel de' Britti sono visibili la \"Villa Malvezzi\", un fabbricato in stile neomedievale costruito sul finire dell'Ottocento, e \"Villa L'Abbadia\", costruzione storica, in passato sede di ordini religiosi e poi convertita ad uso civile all'inizio del XIX secolo, facendo innalzare una torre con orologio.\nAltro.\nPonte Savena.\nIl ponte Savena \u00e8 una costruzione posta sul torrente Savena che congiunge a est il territorio della citt\u00e0 di Bologna a quello di San Lazzaro di Savena. Tra il 1776 e 1777, fu edificato in quanto funzionale a una deviazione del Savena. Il ponte (riprodotto anche nello stemma comunale) era anticamente dotato di quattro pilastri le cui cime erano corredate da altrettante statue raffiguranti sirene (chiamate \"sfingi\" secondo alcuni documenti di quel periodo). Pilastri e sculture furono rimossi in base a un progetto del 13 maggio 1885 e rimpiazzati da pilastri bassi sormontati da sfere (della cui esistenza tuttavia, non v'\u00e8 pi\u00f9 traccia gi\u00e0 nelle fotografie dei primi anni del Novecento), il tutto per seguire i piani d'ampliamento della sede stradale del ponte, consentendo la circolazione della tranvia a vapore Bologna-Imola, a quel tempo in fase di costruzione.\nIl ponte Savena, adeguato nell'Ottocento, nella seconda guerra mondiale sub\u00ec l'abbattimento e venne sostituito dall'attuale (dallo stile architettonico anodino).\nSiti archeologici.\nScavi di via Montebello.\nUn accidentale ritrovamento in localit\u00e0 Pizzocalvo (via Montebello, sulla sponda sinistra del torrente Idice e nel cuore del Parco regionale dei Gessi Bolognesi e Calanchi dell'Abbadessa) ha dato l'abbrivio a due campagne di scavo del 2001 e del 2007 che hanno rivelato l'esistenza d'un importante insediamento d'epoca romana. In particolare, l'impianto rustico rinvenuto consta di una serie di ambienti, uno dei quali era un magazzino per la conservazione di generi alimentari. L'attivit\u00e0 archeologica ha individuato sostanzialmente tre fasi d'insediamento dell'edificio, risalenti ad un periodo compreso fra il I e il II secolo d.C., e messo in luce come quella zona non fosse rilevante solo per il suo ruolo agricolo, ma anche per quanto concerne il governo dei traffici commerciali che si svolgevano tra l'Emilia e l'Etruria (attraverso la valle dell'Idice).\nArea della ex cava a filo.\nArea d'interesse paleontologico \u00e8 quella della ex cava a filo, nei pressi della frazione Croara (localizzata nel Parco dei Gessi Bolognesi e Calanchi dell'Abbadessa), ove si presenta un paleo-inghiottitoio, scoperto attorno al 1960. Studi sono stati portati avanti anche a partire dal 2006 e fino al 2011. La datazione del sito varia fra gli e i anni a.C. Parte dei ritrovamenti fossili consistono in volpi, lupi, ermellini, cinghiali, lepri, uri, bisonti delle steppe, resti di pini, ontani, betulle, olmi e querce.\nCamposanto del lazzaretto.\nNel maggio del 2015 gli archeologi (a seguito di lavori di rifacimento dell'arteria storica via Emilia, causa il cantiere stradale \"BOBO\", per il trasporto pubblico), si sono imbattuti in sepolture di pertinenza dell'antico camposanto della chiesa medievale andata distrutta (a sua volta correlata all'ex lebbrosario della zona).\nPrecedenti scavi (1987), compiuti nel cortile municipale (nel corso di una ristrutturazione), misero in luce alcuni resti delle fondazioni dell'antico edificio di culto. Furono scoperte anche una cinquantina di tombe, la cui fattura varia a seconda del ceto sociale dei defunti: inumazione in semplici fosse, entro bare lignee o in cassoni in muratura (questi ultimi collocati all'interno del perimetro della chiesa oppure accostati alla sua facciata).\nGli scavi del 2015 nel centro del comune hanno portato al rinvenimento di tombe basso-medievali (una decina), le quali ampliano i limiti di quella che si pensava potesse essere l'area cimiteriale, coinvolgendo anche l'ambito della via Emilia. A pochi centimetri dalla superficie sono state individuate spoglie adagiate nella nuda terra (ma anche alcuni resti di bare di legno) con, in molti casi, sovrapposizioni di seppellimenti.\nIl pozzo per la captazione delle acque.\nLa Soprintendenza Archeologia dell'Emilia-Romagna, in via Caselle (nel centro di San Lazzaro) ha compiuto scavi nel 2006 (in un cantiere edile aperto per una nuova costruzione) che hanno evidenziato un pozzo per la captazione delle acque (avente una profondit\u00e0 di circa 13 metri), manufatto costruito presumibilmente non prima del I secolo a.C. La funzionalit\u00e0 del pozzo (di servizio a un edificio rurale andato perduto e segno d'un insediamento agricolo romano nel contesto dell\"'ager Bononiensis\") cess\u00f2 tra la fine del II secolo d.C. e l'inizio del III secolo d.C.\nNel cuore della cavit\u00e0 sono stati ritrovati reperti in gran numero, i cui pi\u00f9 significativi sono rappresentati da un dupondio con al dritto la testa dell'imperatore Marco Aurelio e al rovescio la dea Vittoria (moneta coniata nel periodo 170-171 d.C.), un pendaglio di lamina bronzea traforata, uno spillone in osso con testa sferica, una Firmalampe (lucerna firmata) e un mortaio ricavato dalla pietra di Aurisina.\nAree naturali.\nIl comune fa parte del Parco regionale dei Gessi Bolognesi e Calanchi dell'Abbadessa, caratterizzato da numerosi punti di interesse.\nGrotta del Farneto.\nLa \"Grotta del Farneto\" (un tempo chiamata anche del \"Farn\u00e8\", o dell\"'Osteriola\", nominata monumento nazionale sotto il Regno d'Italia) \u00e8 una cavit\u00e0 del Parco regionale dei Gessi Bolognesi e Calanchi dell'Abbadessa. L'antro gessoso, che si trova nel territorio di San Lazzaro di Savena (localit\u00e0 Farneto), venne scoperto nel 1871 dallo studente di geologia Francesco Orsoni (insieme al contadino Filippo Dorelli) e fu esplorato fino ai primi del Novecento.\nNegli anni cinquanta gli scavi per accedere alla grotta ripresero, ma dopo alcuni decenni di abbandono, l'ambiente fu chiuso al pubblico (a seguito di eventi franosi all'ingresso, di cui l'ultimo nel 1991) e solo dopo l'esecuzione d'interventi di consolidamento e messa in sicurezza, fu riaperto nel 2008.\nCampagne di scavi evidenziarono come la caverna venne frequentata dall'Et\u00e0 del Bronzo, con tracce rinvenute che vanno da sepolture, al vasellame vario, frammenti d'ossa d'animali e resti di vegetali bruciati.\nRisalente all'epoca del Messiniano, la \"Grotta del Farneto\" si addentra nella terra per uno sviluppo complessivo di oltre un chilometro (e un dislivello massimo di 44\u00a0m). La parte visitabile della cavit\u00e0 conta tre sale principali: la prima ha il pavimento cosparso di massi bianchi precipitati dalla volta; la seconda ha dimensioni pi\u00f9 ridotte, mentre la terza \u00e8 particolarmente estesa, ma dal soffitto basso e cristalli di gesso infissi in ogni direzione.\nGrotta della Spipola.\nLa Grotta della Spipola si trova all'interno del Parco regionale, in frazione Croara. Venne scoperta nel 1932 dallo speleologo bolognese Luigi Fantini, pioniere dell'esplorazione dei gessi bolognesi e fondatore della Societ\u00e0 Speleologica Bolognese.\nLa grotta, lunga 4\u00a0km e caratterizzata da un dislivello di 50 m, \u00e8 considerata tra i maggiori complessi ipogei carsici dell'Europa occidentale, limitatamente alle formazioni gessose. Fa parte del sistema carsico chiamato \"Acquafredda-Spipola-Prete Santo\".\nVi si accede da un ingresso artificiale costruito nel 1936, pi\u00f9 in basso rispetto a quello naturale detto \"Buco del Calzolaio\" (\"Bus d'la Speppla\" in bolognese), oggi chiuso.\nOasi fluviale del Molino Grande.\nNella frazione Idice di San Lazzaro di Savena, \u00e8 possibile trovare l\"'Oasi fluviale del Molino Grande\". L'oasi (collocata nell'ambito del Parco regionale dei Gessi Bolognesi e Calanchi dell'Abbadessa) include una zona umida, un lago e un tratto di bosco igrofilo (che si estende lungo le rive del torrente Idice) ed \u00e8 zona di nidificazione per alcune specie di uccelli non comuni.\nNell'area vi trova rifugio un'avifauna golenale che comprende il gruccione, il martin pescatore, la rondine topino, l'airone cenerino, la nitticora e la garzetta.\nSulla riva sinistra del corso d'acqua Idice sono visibili i resti di un vecchio mulino.\nOltre agli uccelli, \u00e8 possibile incrociare caprioli, cinghiali, daini, lepri, ma anche tassi e fagiani.\nNella zona sono presenti piante di pioppo, roverella, orniello, acero campestre, robinia, salice, farnia, frassino meridionale e di rovo bluastro.\nSulla superficie di un lago (la conca di un'ex cava di ghiaia) si trovano anche rarit\u00e0 botaniche (a livello regionale) di genere acquatico come il nenufaro e la ninfea sfrangiata. Nell'oasi sono osservabili anche la salcerella, il giaggiolo acquatico e la tifa.\nArea di Riequilibrio Ecologico Parco Fluviale Lungo Idice.\nIn zona Idice, \u00e8 visitabile la cosiddetta \"Area di Riequilibrio Ecologico Parco Fluviale Lungo Idice\", una fascia territoriale delle dimensioni di 30 ettari in cui la vegetazione \u00e8 prevalentemente formata da pioppi, robinia, amorpha e tifa.\nTale progetto di riqualificazione ambientale \u00e8 affidato dal comune al WWF e la sua superficie \u00e8 connessa a nord al Parco Fluviale Lungo Idice di Castenaso e a sud all'Oasi fluviale del Molino Grande e al Parco di Ca' de Mandorli, sempre ad Idice (il tutto nell'ambito perimetrale del Parco regionale dei Gessi Bolognesi e Calanchi dell'Abbadessa).\nParco Belpoggio.\nIl \"Parco Belpoggio\" (attiguo alla frazione Ponticella) ha un'estensione di oltre tre ettari ed \u00e8 inserito nel Parco regionale dei Gessi Bolognesi e Calanchi dell'Abbadessa. Dal 2010 l'area naturalistica \u00e8 gestita dal WWF ed \u00e8 dotata di uno stagno per la riproduzione degli anfibi.\nParchi pubblici.\nSi menzionano anche il Parco Europa, il Parco di via Scornetta, il Parco Aldo Moro, quello di Ca\u2019 De\u2019 Mandorli ed il Parco della Pace.\nSociet\u00e0.\nEtnie e minoranze straniere.\nAl 1\u00ba gennaio 2016, i cittadini stranieri residenti a San Lazzaro di Savena risultavano essere (il 7,9% della popolazione totale), cos\u00ec suddivisi per nazionalit\u00e0 (sono indicati unicamente i dati superiori alle 100 unit\u00e0):\nTradizioni e folclore.\nNell'ambito del carnevale locale, \"Lazzarone\" \u00e8 la maschera ufficiale del comune, nata per iniziativa dell'istituzione culturale \"Prometeo\" e dalla collaborazione del burattinaio bolognese Riccardo Pazzaglia (oltre che dal coinvolgimento degli alunni di due scuole elementari).\n\"Lazzarone\" (nel nome vi \u00e8 sia un riferimento allo stesso comune, che all'espressione dialettale generalmente impiegata per indicare un monello, un giamburrasca) incarna un sanlazzarese quindicenne nato nei primi del Novecento; \u00e8 un personaggio privo di desiderio per lo studio, ma al contempo curioso (suole prendere appunti di ci\u00f2 che vede e sente), smaliziato, vanitoso, amante del divertimento e degli scherzi.\nLa maschera di \"Lazzarone\", impersonato per la prima volta da Pazzaglia, esord\u00ec pubblicamente il 10 febbraio del 2002, in occasione della festa carnevalesca sanlazzarese, tenendo uno strambo discorso dal balcone del municipio.\nCultura.\nArchivi e biblioteche.\nArchivio Storico Comunale.\nL'Archivio storico comunale, intitolato a Carlo Berti Pichat e parte integrante del Servizio Archivistico Metropolitano della Citt\u00e0 metropolitana di Bologna, \u00e8 collocato in un ambiente sotterraneo del Palazzo comunale (e facente parte dell'archivio propriamente detto), conserva il patrimonio documentario dell'amministrazione sanlazzarese dal 1827, anno della sua istituzione. L'archivio venne smembrato al termine degli anni sessanta e smistato su diverse sedi. Nel 1996, fu nuovamente assemblato, riordinato, inventariato e ricollocato in municipio. Nel 1998 nacque la sezione separata denominata \"Archivio Storico comunale\", un istituto incaricato della custodia della documentazione pi\u00f9 datata di San Lazzaro e altri enti.\nL'Archivio Storico \u00e8 ripartito in quattro fondi: quello comunale, che comprende la documentazione amministrativa dal 1827 fino al 1965, e tre fondi locali aggregati, ovvero, quello del Giudice conciliatore (1905-1977), della Congregazione di carit\u00e0 (poi Ente Comunale di Assistenza) dal 1893 al 1978, e quello del Partito Nazionale Fascista (1933-1943). \u00c8 inoltre presente un archivio fotografico, che annovera materiale per gli anni che vanno dal 1900 al 2000, proveniente anche da fondi privati.\nMediateca.\nLa Mediateca di San Lazzaro di Savena \u00e8 stata inaugurata il 31 marzo 2007, alla presenza dell'allora sindaco Marco Macciantelli e di Romano Prodi e accompagnata da un assolo del trombettista Paolo Fresu.\nFra le prime costruzioni del suo genere ad essere stata edificata in Italia, \u00e8 una biblioteca di circa 1550\u00a0m\u00b2 disposti su due piani, ove sono conservati libri, giornali, audiovisivi e risorse multimediali in genere.\nLa mediateca consta di circa documenti, media audiovisivi e di 50 fra giornali quotidiani e periodici.\nA livello architettonico, il tetto della mediateca \u00e8 obliquo e rivestito da un tappeto vegetale per incrementarne l'inerzia termica e sviluppare un effetto isolante verso le temperature invernali ed estive. La copertura \u00e8 dotata anche di pannelli fotovoltaici, al fine di ridurre il fabbisogno energetico della biblioteca stessa.\nLa struttura \u00e8 integrata nel distretto culturale di San Lazzaro di Savena, di cui fanno parte anche Loiano, Monghidoro, Monterenzio, Ozzano dell'Emilia, Pianoro e Rastignano.\nScuole.\nNel territorio si trovano due Istituti comprensivi: l'Istituto Comprensivo 1 composto da tre scuole dell'infanzia, tre scuole primarie e una scuola secondaria di primo grado, e l'Istituto Comprensivo 2 che riunisce quattro scuole dell'infanzia, tre primarie e una secondaria di primo grado.\nNel comune si trovano inoltre gli Istituti di Istruzione Superiore \"Enrico Mattei\" e \"Ettore Majorana\", oltre alla sede associata del Liceo scientifico \"Enrico Fermi\" di Bologna.\nMusei.\nMuseo della preistoria \"Luigi Donini\".\nIl \"Museo della preistoria \"Luigi Donini\"\" era originariamente una struttura museale archeologica dedicata alla memoria del naturalista e speleologo sanlazzarese Luigi Donini. Istituito nel 1971, nel 1985 pass\u00f2 in gestione al comune di San Lazzaro che lo spost\u00f2 nella sede attuale e favor\u00ec il rinnovo dell'allestimento e nuove acquisizioni. Ampliato nel 2003 con un nuovo allestimento, riapr\u00ec i battenti con il nome di \"Museo della preistoria\". Il percorso museale spiega i principali fenomeni concatenati al territorio (nelle sue origini) a livello geologico, paleoecologico e antropologico. Dal 2008 all'esterno del museo \u00e8 stato inaugurato il \"PreistoPark\", itinerario didattico sui grandi mammiferi estinti.\nFondazione Cirulli.\nLa \"Fondazione Massimo e Sonia Cirulli\" \u00e8 un'istituzione culturale incentrata sull'arte contemporanea del XX secolo. Ospitata in un edificio progettato da Achille e Pier Giacomo Castiglioni, si occupa della valorizzazione dell'arte, principalmente italiana tra inizio Novecento e gli anni '70, tramite l'organizzazione di mostre, eventi e laboratori.\nMedia.\nStampa.\nNel territorio comunale \u00e8 collocata la redazione del mensile nazionale dedicato allo sport Guerin Sportivo.\nTeatro.\nITC Teatro.\nL\"'ITC Teatro\" \u00e8 il teatro comunale di San Lazzaro di Savena e venne ufficialmente inaugurato nel 1983. Originariamente, la sua destinazione d'uso era di Aula Magna dell'Istituto Tecnico Commerciale \"E. Mattei\" (ora I.I.S. \"E. Mattei\"), da cui la costruzione prende il suo nome e nelle cui immediate vicinane \u00e8 ubicata. L'edificio fu convertito su iniziativa dell'Assessorato alla Cultura del Comune.\nNel corso degli anni ottanta, artisti e compagnie teatrali fra cui Annibale Ruccello e il Teatro delle Albe, vi si esibirono. Ospitando il festival/concorso per comici \"La Zanzara d\u2019oro\" (nato nel 1985, poi divenuto di rilevanza nazionale), e grazie all'incontro con lo spettacolo cabarettistico bolognese \"Gran Pavese Variet\u00e0\" (ideato da Patrizio Roversi e Syusy Blady), calcarono il palcoscenico sanlazzarese anche gli allora esordienti Antonio Albanese, Gene Gnocchi, Daniele Luttazzi, Paolo Hendel, Fabio De Luigi e Alessandro Bergonzoni.\nDal momento della sua riapertura (avvenuta nel 1998, in seguito alla chiusura forzata di alcuni anni per via di lavori di ristrutturazione), il teatro fu affidato alla gestione del cast artistico e tecnico della Compagnia del Teatro dell'Argine (in seguito vincitrice di diversi premi Ubu).\nL\"'ITC Teatro\" ha una capienza di 220 posti (120 in platea e 100 in gradinata), conta su una media di 30\u00a0000 spettatori all'anno (nella stagione teatrale 2007-2008, \u00e8 risultato essere il terzo teatro in Italia per dati d'afflusso di pubblico, considerato fra quelli aventi una capienza al di sotto dei duecentocinquanta posti) e negli ultimi anni ha ospitato artisti come Paolo Rossi, Ascanio Celestini, C\u00e9sar Brie, Marco Baliani, Valerio Binasco, Paolo Nani e Emma Dante.\nMusica.\nCorpo Bandistico Musicale Citt\u00e0 di San Lazzaro.\nTra il 1853 e il 1855 nacque la \"Banda del Comune di San Lazzaro di Savena\", la quale diede inizio alla propria attivit\u00e0 adoperandosi nel corso di manifestazioni civili e religiose.\nIl 6 giugno dell'anno 1859, il complesso bandistico musicale fu aggregato alla Guardia nazionale italiana. A partire dal 1860 mut\u00f2 l'originaria denominazione in \"Banda Nazionale del Comune di San Lazzaro di Savena\" e come tale, e a fini patriottici, la pi\u00f9 antica istituzione culturale sanlazzarese accompagn\u00f2 i militari nelle marce ed esegu\u00ec servizi d'onore nelle riviste delle piazze d'armi.\nIn seguito, per via dello scioglimento della Guardia nazionale italiana, il gruppo bandistico vari\u00f2 in \"Musica di San Lazzaro di Savena\" e continu\u00f2 ad operare per ulteriori 20 anni sotto tale nome.\nIl 25 febbraio del 1890, la banda si leg\u00f2 alla \"Societ\u00e0 di Mutuo Soccorso fra i Superstiti della guerra per l'Unit\u00e0 d'Italia\" (diventando \"Banda di San Lazzaro di Savena e Superstiti\") e per essa forn\u00ec servizi d'onore e accompagnamento per le salme dei combattenti della guerra risorgimentale per l'Unit\u00e0 d'Italia. Successivamente, il gruppo musicale trasfer\u00ec la propria sede a Bologna (ove tuttora opera con il nome di \"Corpo Bandistico Gioacchino Rossini\"). Nel 1920 la banda assunse la denominazione di \"Societ\u00e0 Musicale Risorgimento\", svincolata dalla \"Societ\u00e0 di Mutuo Soccorso fra i Superstiti della guerra per l'Unit\u00e0 d'Italia\".\nNel frattempo, a San Lazzaro di Savena si era formato un altro corpo musicale, composto anche da alcuni membri che avevano deciso di non spostarsi nel capoluogo emiliano assieme alla banda, e che divenne il nucleo del gruppo bandistico sanlazzarese.\nNell'arco delle due guerre mondiali, fu sospesa l'attivit\u00e0 della seconda banda nata a San Lazzaro.\nL'odierno \"Corpo Bandistico Musicale Citt\u00e0 di San Lazzaro\" si articola in un organico di una quarantina di elementi.\nIn tempi recenti (il 9 maggio del 1997), la banda ha partecipato al concerto di Jovanotti, tenutosi all'Unipol Arena (all'epoca PalaMalaguti) di Casalecchio di Reno.\nNel corso degli anni, la divisa appartenente al corpo musicale fu aggiornata diverse volte: la prima fu di color grigio, corredata di cappello piumato \"alla bersagliera\", in seguito assunse la livrea nera (seguendo il modello stabilito allora per gli ufficiali medici dell'Esercito Regio), fino a diventare l'uniforme corrente, composta da pantaloni grigi abbinati ad una giacca in tinta blu.\nEventi.\nFiera di San Lazzaro.\nIstituita ufficialmente il 28 aprile del 1830 (ma con origini pi\u00f9 antiche), la Fiera di San Lazzaro (\"La Fira ed San Lazer\", in dialetto bolognese) \u00e8 un mercato tradizionale (nato come fiera di bestiami e merci) che si tiene annualmente nel periodo estivo, nel capoluogo di comune.\nCresciuta d'importanza nel corso del tempo (seppur perdendo di rilevanza a partire dalla fine del XX secolo), della manifestazione contadina, nel 1882, il comune stabil\u00ec un secondo appuntamento annuo, da tenersi a settembre (ma che dagli inizi del XX secolo non ebbe pi\u00f9 seguito).\nLa manifestazione comprende stand di ambulanti, artisti, antiquari, appuntamenti gastronomici. Nel corso dell'evento, si svolgono spettacoli d'intrattenimento musicale.\nGeografia antropica.\nFrazioni.\nSan Lazzaro di Savena nasce in via ufficiale nel 1802, unito alle frazioni di Caselle e Russo e si arricchisce, nel 1810, di ulteriori localit\u00e0: Castel de' Britti, Croara, Miserazzano (ovvero l'attuale Ponticella) e Pizzocalvo.\nNell'epoca presente, il territorio comunale \u00e8 complessivamente formato dai seguenti nuclei amministrativi:\nEconomia.\nA San Lazzaro di Savena hanno a tutt'oggi sede alcune importanti aziende, quali ad esempio Conserve Italia (marchi Valfrutta, Cirio, DeRica, Derby, Derby Blue, Yoga e Jolly Colombani), Furla (sede legale), Conti Editore e Macro Group S.p.A. (Information Technology), mentre hanno avuto la loro sede storica anche Malaguti, Italjet e Grimeca, poi trasferite altrove, e l'OSCA.\nArtigianato.\nPer quanto riguarda l'artigianato, San Lazzaro di Savena \u00e8 rinomato soprattutto per i laboratori di oreficeria e di gioielleria.\nInfrastrutture e trasporti.\nOltre che dalla via Emilia, dalla quale \u00e8 attraversata, San Lazzaro \u00e8 raggiungibile tramite l'uscita dell'autostrada A14 Bologna - San Lazzaro (il 7 luglio 1966, venne inaugurato proprio a San Lazzaro di Savena, il primo tratto della \"autostrada Adriatica\"), e all'uscita della tangenziale di Bologna numero 13 (San Lazzaro).\nIl servizio di trasporto pubblico \u00e8 assicurato dalle autocorse urbane, suburbane e interurbane svolte dalla societ\u00e0 TPER.\nIl comune \u00e8 inoltre servito dalla stazione urbana di San Lazzaro di Savena (inaugurata il 16 dicembre 2008), parte del Servizio Ferroviario Metropolitano di Bologna.\nDal 1885 al 1935 San Lazzaro disponeva di una stazione della tranvia Bologna-Imola la quale svolgeva un servizio con trazione a vapore gestito dalla Societ\u00e0 Veneta. Il 31 luglio 1948 San Lazzaro fu nuovamente collegata a Bologna tramite la linea 20 della rete tranviaria urbana; tale linea fu soppressa il 1\u00ba luglio 1961, sostituita da autobus.\nSecondo un progetto degli anni novanta, un filobus a guida ottica denominato Civis avrebbe dovuto collegare San Lazzaro con il centro di Bologna; tale progetto \u00e8 stato poi aggiornato in seguito ad alcune vicende giudiziarie prevedendo la sostituzione con veicoli Crealis, modelli pi\u00f9 evoluti a guida ordinaria."}
{"id": "480106", "revid": "599013", "url": "https://it.wikipedia.org/wiki?curid=480106", "title": "Pap", "text": ""}
{"id": "480107", "revid": "932277", "url": "https://it.wikipedia.org/wiki?curid=480107", "title": "Funduk", "text": "Il funduk (ma anche fonduk o zecchino turco) \u00e8 una moneta d'oro turca. Il termine con ogni probabilit\u00e0 deriva dalla parola arabo/turca \"Bundukiyya\", cio\u00e8 Venezia, derivato a sua volta dal tedesco \"Venedig\", il cui zecchino era esempio di bellezza anche in area islamica vicino-orientale.\nFu per la prima volta coniata a Istanbul dal sultano ottomano Ahmed III (1703-1730). \nAl diritto c'era la tughra (la firma simbolico-cancelleresca) del sultano e al rovescio il luogo e la data d'emissione.\nFu ritirato dalla circolazione nell'anno 1769."}
{"id": "480109", "revid": "121763741", "url": "https://it.wikipedia.org/wiki?curid=480109", "title": "Agrippa Menenio Lanato", "text": "Biografia.\nMenenio fu eletto console nel 503 a.C. assieme a Publio Postumio Tuberto: prima si trov\u00f2 a fronteggiare gli attacchi dei Sabini, su cui i Romani ebbero la meglio durante gli scontri campali nei pressi di Eretum, e poi la defezione delle citt\u00e0 di Pometia e Cori, passate nelle file degli Aurunci. Dopo aver sconfitto le fitte schiere dell'esercito aurunco, i due consoli mossero battaglia a Pometia; la battaglia, combattuta ferocemente da ambo le parti, fu vinta dai Romani, che decretarono il trionfo per i due consoli. Secondo Dionigi, solo Menenio ottenne il trionfo, mentre a Postumio fu concessa solo l'ovazione, per il comportamento imprudente da lui tenuto durante i primi scontri con i Sabini.\nNelle lotte fra patrizi e plebei, fu considerato un uomo dalle opinioni moderate che ebbe la fortuna, rara nei conflitti civili, di essere apprezzato e stimato da entrambe le parti.\nGrazie alla sua mediazione, la prima grande rottura fra patrizi e plebei, corrispondente all'evento storico della secessione sul Monte Sacro (o secessione della plebe), fu ricondotta a una conclusione felice e pacifica nel 494 a.C.\nIn questa occasione si dice che abbia esposto alla plebe il suo ben noto apologo del ventre e delle membra.\nMor\u00ec alla fine dello stesso anno e, poich\u00e9 aveva lasciato propriet\u00e0 appena sufficienti a pagare un funerale estremamente semplice, fu sepolto con un magnifico funerale a spese dello Stato. I plebei avevano raccolto contributi volontari per lo scopo, che furono dati ai figli di Menenio, dopo che il Senato decret\u00f2 che le spese del funerale fossero a carico dell'Erario.\nL'apologo.\nAgrippa spieg\u00f2 l'ordinamento sociale romano con una metafora, paragonandolo (come in Esopo) a un corpo umano: infatti, come in tutti gli insiemi costituiti da parti connesse tra loro, cos\u00ec anche nell'organismo dell'uomo, se ciascuna parte collabora con le altre, sopravvive, se invece le parti discordano tra loro, tutte periscono. Cos\u00ec, se effettivamente le braccia (il popolo) si rifiutassero di lavorare, lo stomaco (il senato) non riceverebbe cibo. Ma qualora lo stomaco non ricevesse cibo, non potrebbe poi redistribuirlo in piccole frazioni a tutto il resto dell'organismo: cosicch\u00e9 l'intero corpo, braccia comprese, deperirebbe per mancanza di nutrimento.\nCon questo apologo Agrippa riusc\u00ec a ricomporre la situazione di discordia tra plebe e aristocrazia, e il popolo fece cos\u00ec ritorno alle proprie occupazioni."}
{"id": "480110", "revid": "110157", "url": "https://it.wikipedia.org/wiki?curid=480110", "title": "Password authentication protocol", "text": "Il PAP (acronimo per l'inglese \"Password authentication protocol\"), \u00e8 un protocollo di rete che richiede che l'utente si faccia riconoscere inviando, in chiaro, al server sia l'identificativo utente che la password.\nL'utilizzo di questo protocollo \u00e8 conveniente solo nel caso in cui la rete sia formata da due soli elaboratori in un collegamento punto-punto. Un suo utilizzo in una rete diversa in cui hanno accesso pi\u00f9 elaboratori comprometterebbe inequivocabilmente la sicurezza delle trasmissioni dato che sia password che parola d'ordine vengono trasmessi in chiaro e non crittografato."}
{"id": "480111", "revid": "1728", "url": "https://it.wikipedia.org/wiki?curid=480111", "title": "Menenio Agrippa", "text": ""}
{"id": "480114", "revid": "1543377", "url": "https://it.wikipedia.org/wiki?curid=480114", "title": "Robert Michels", "text": "Biografia.\nMichels nacque in una ricca famiglia tedesca di imprenditori, studi\u00f2 nel Regno Unito, a Parigi (alla Sorbona), e nelle Universit\u00e0 di Monaco di Baviera, Lipsia (1897), Halle (1898), e Torino. Si iscrisse al Partito Socialdemocratico di Germania (SPD) mentre era ricercatore universitario all'Universit\u00e0 di Marburgo (1902), e in questo tempo si candid\u00f2 alle elezioni nazionali come socialista (1903); cosa che gli fece perdere automaticamente la possibilit\u00e0 di diventare un professore (in Germania i socialisti non potevano avere cattedre universitarie ordinarie). Lasci\u00f2 l'SPD nel 1907 dopo essersi trasferito ormai in Italia.\nBrillante allievo di Max Weber, sposato dal 1900 con Gisela Lindner (1878 - 1954), ricercatrice storica famosa per le sue ricerche sulla condizione delle donne e figlia dello storico Theodor Lindner, nel 1911 Michels acquist\u00f2 notoriet\u00e0 per il testo gi\u00e0 citato, ancor oggi posto a fondamento della sociologia della politica, basato su approfondite conoscenze storiche e sociologiche: \"Zur Soziologie des Parteiwesens in der modernen Demokratie\", (La sociologia del partito politico nella democrazia moderna : studi sulle tendenze oligarchiche degli aggregati politici), saggio in cui Michels mostrava come i partiti politici, persino quelli socialisti pi\u00f9 estremi, si trasformassero rapidamente in burocrazie oligarchiche. Durante i primi anni passati in Italia Michels fu molto vicino al sindacalismo rivoluzionario, ala estrema del Psi. Michels era molto critico col determinismo esplicito nella dialettica marxiana, considerandola frutto di fondamentale ignoranza della storia stessa e di una certa ispirazione millenaristica calata dall'alto; non ne ricusava gli ideali, ma basava il suo socialismo su basi empiriche e storiche, nella linea del Sombart. Michels era molto attratto dall'Italia e ci\u00f2 lo spinse a cercare in quel paese una cattedra che non avrebbe mai ottenuto nella suo paese natio.\nQuesta insistenza gli fece ottenere nel 1907, grazie all'intercessione del liberale Luigi Einaudi ed ancor pi\u00f9 dell'economista e socialista non marxista Achille Loria, una cattedra all'Universit\u00e0 di Torino, dove insegn\u00f2 Economia Politica e Sociologia Economica, pur non avendo al suo attivo veri studi in campo economico. Nel 1914 divenne ordinario di economia all'Universit\u00e0 di Basilea, dove insegn\u00f2 sino al 1926. Dopo la Prima guerra mondiale ader\u00ec al Fascismo, partito dell'ex socialista Benito Mussolini. Michels riteneva che Mussolini, grazie alle sue origini proletarie ed al suo carisma, potesse rappresentare direttamente il proletariato, senza la mediazione, che Michels riteneva burocratica, delle rappresentanze sindacali e dei partiti politici.\nPass\u00f2 i suoi ultimi anni in Italia, insegnando dal 1927 Economia politica a Perugia come professore ordinario.\nNel 1933 rappresent\u00f2 l'Italia a Parigi, descrivendo il fascismo come un movimento pacifista e antirazzista.\nI suoi colloqui sono stati trascritti da sua figlia Daisy Michels.\nEbbe dalla moglie Gisela cinque figli: Italia (1900 \u2013 1900), Mario (1901 \u2013 1940), Nerino (1903 \u2013 1903), Manon (1904 \u2013 1990) e Daisy (1906 \u2013 1993). Manon, diplomata in belle arti, spos\u00f2 Mario Einaudi, figlio dell'economista e futuro presidente della Repubblica Luigi Einaudi, che finir\u00e0 alla Cornell University negli Stati Uniti d'America, dove ricoprir\u00e0 le cariche di professore di Teoria politica e diritto costituzionale comparato. Daisy, diplomata alla scuola di traduzione, sposer\u00e0 Filippo Gallino, futuro dirigente delle cartiere Burgo, figlio di Giovanni Gallino, un magistrato che aveva preso parte al processo dello Smemorato di Collegno, appartenente alla pi\u00f9 abbiente famiglia di Canale. Mario, chimico di chiara fama, morir\u00e0 relativamente giovane dopo essersi stabilito a Basilea in Svizzera ed essersi col\u00e0 sposato con Margherita, che ospiter\u00e0 poi Luigi Einaudi durante l'esilio.\nIl sistema teorico di Michels.\nMichels studia il partito socialdemocratico tedesco e perviene alla conclusione che nel partito politico si attuano le stesse dinamiche che interessano lo Stato. Un esempio \u00e8 l'SPD, che per la sua natura dovrebbe coinvolgere maggiormente le masse, ma invece \u00e8 interessato da processi fortemente oligarchici.\nNel suo pensiero il parlamento diventa il luogo in cui le burocrazie dei partiti si accordano, Michels dir\u00e0: \u201cio di rivoluzioni ne ho viste tante, di democrazie mai\u201d.\nAnche in un regime democratico sono i vertici del partito che si fanno eleggere: legge ferrea dell'oligarchia.\nIn realt\u00e0 nel parlamento non esiste una vera competizione tra partiti, poich\u00e9 i vari dirigenti hanno interesse a perpetuare la situazione in essere.\nL'analisi di Michels per molti aspetti riproduce gli studi precedenti, svolti da Moisei Ostrogorski, sulla degenerazione oligarchica dei partiti. Ma mentre Ostrogorski, a partire da questo comune scetticismo sul carattere democratico dei partiti, esamina e propone nuove pi\u00f9 efficaci forme di democrazia per eliminare questa tendenza, Michels al contrario aderisce all'elitismo.\nMichels discute di questi argomenti con Max Weber: per lui c'\u00e8 bisogno di una novit\u00e0 in politica e la pu\u00f2 portare solo l'\u201deroe carismatico\u201d, dal momento che al parlamento viene attribuita una valenza negativa.\nC'\u00e8 bisogno di un'idea nuova e carismatica: il fascismo; verr\u00e0, cos\u00ec, meno la mediazione dei partiti tra leader e popolo e si instaurer\u00e0 tra di essi un rapporto diretto.\nA differenza di Weber, il quale ritiene che il carisma del leader si possa formare in parlamento, Michels ritiene che per esserci carisma non si possa prescindere da un rapporto diretto e non mediato con il popolo.\nMaggioranza e opposizione fanno finta di lottare: il loro scopo \u00e8 di farsi rieleggere e di perpetuarsi al potere.\nCon l'adesione al fascismo trova un'alternativa alla \u2018'legge ferrea dell'oligarchia'\u2019, che ha per lui una valenza fortemente negativa.\nIl fascismo esprime un leader carismatico, e questo \u00e8 l'unico modo per superare la pseudo-democrazia che si era affermata.\nApprofondendo alcuni brani tratti da \u201cL'oligarchia organica costituzionale\u201d si possono enucleare alcuni tratti del sistema teorico di Michels:\nAnche dalla lettura di passi tratti da \u201cLa democrazia e la legge ferrea dell'oligarchia\u201d si possono trarre alcuni spunti interessanti:\nCritiche.\nUna critica dettagliata del pensiero di Michels viene fatta da Antonio Gramsci . Nel seguito alcune citazioni.\nVoci correlate.\nGaetano Mosca"}
{"id": "480115", "revid": "31886", "url": "https://it.wikipedia.org/wiki?curid=480115", "title": "Nicola Adamo", "text": "Biografia.\nMaturit\u00e0 scientifica, impiegato, gi\u00e0 esponente del Partito Comunista Italiano, promosse il movimento di lotta per il lavoro e organizz\u00f2 le leghe dei disoccupati. Fu segretario regionale della FGCI e della federazione provinciale del PCI di Cosenza.\nHa all'attivo anche esperienze giornalistiche, come redattore del settimanale \"La citt\u00e0 futura\".\nNella quinta legislatura regionale, con la Giunta Rhodio, \u00e8 stato assessore al Personale ed alla Trasparenza. Successivamente, fino all'aprile del 1999, \u00e8 stato presidente del gruppo PDS. Assessore ai Lavori Pubblici nella Giunta Meduri, nel 2001 \u00e8 stato anche consigliere comunale di Cosenza. Capogruppo consiliare in Consiglio regionale, viene eletto segretario regionale dei DS.\nIn seguito alle elezioni regionali del 2005, \u00e8 stato eletto consigliere regionale tra le file dei DS e nominato Vicepresidente della Regione, guidata da Agazio Loiero, con delega al Bilancio.\nNel 2006 viene eletto deputato alla Camera, candidandosi all'ottavo posto della lista bloccata dell'Ulivo in Calabria. Viene eletto membro della Commissione Attivit\u00e0 Produttive, Commercio e Turismo. il 28 giugno per\u00f2, lascia il posto alla Camera per mantenere la carica al consiglio regionale calabrese.\nA seguito della nascita della Giunta Loiero-bis (a settembre 2006), gli viene assegnata una delega diversa, relativa alla costruzione della nuova Regione ed al marketing regionale. \u00c8 uno dei protagonisti della \"crisi\" aperta dall'Ulivo alla Regione Calabria in merito alla gestione dei fondi strutturali che l'Unione europea assegna agli enti locali per il periodo 2007-2013: il 28 novembre, si dimette, insieme alla sua collega di partito Doris Lo Moro e all'esponente della Margherita Demetrio Naccari Carlizzi ma, a distanza di circa un mese, con la nascita del \"Loiero-ter\", rientra in Giunta nelle medesime mansioni precedenti.\nNel 2007 si \u00e8 candidato ed \u00e8 stato eletto alle primarie del Partito Democratico in una lista cosentina che sostiene Walter Veltroni. Nel 2009 \u00e8 stato coordinatore regionale della mozione che sosteneva Dario Franceschini a segretario nazionale del PD. Nel 2010 viene rieletto consigliere regionale per la quarta legislatura consecutiva ma, in dissenso con la gestione del partito, in Consiglio regionale si iscrive al Gruppo misto e viene sospeso dal partito per due anni dal settembre 2010 al settembre 2012 dall'allora commissario regionale del PD della Calabria Adriano Musi.\nControversie giudiziarie.\nInchiesta Why Not.\nA settembre 2006 Adamo riceve un avviso di garanzia nell'ambito dell'Inchiesta Why Not da parte della Procura della Repubblica di Catanzaro, di cui egli stesso d\u00e0 notizia. Si ipotizzano a suo carico i reati di truffa, abuso d'ufficio e associazione a delinquere per ipotetici finanziamenti \"pilotati\" che hanno interessato aziende amministrate dalla moglie, Enza Bruno Bossio, anch'essa raggiunta da avviso di garanzia. Il provvedimento giunge poche settimane dopo un precedente atto della Magistratura nei confronti del capogruppo dei DS in Consiglio regionale, (Franco Pacenza). Nell'aprile 2010 la sentenza del processo Whynot assolve la moglie Enza Bruno Bossio (assolta successivamente anche in appello), facendo cadere ogni ipotesi di commistione pubblico/privato suggestionata dal pm De Magistris, Adamo nell'ambito dell'Inchiesta Why Not inizialmente viene prosciolto dall'accusa di Associazione per delinquere dal Giudice dell'udienza preliminare del Tribunale di Catanzaro ma i Sostituti Procuratori generali di Catanzaro impugnano la sentenza dinanzi alla Corte di cassazione che annulla la sentenza di proscioglimento con rinvio e nell'aprile 2012 il Gup di Catanzaro rinvia a giudizio Adamo con l'accusa di Associazione per delinquere, sempre nell'inchiesta Why Not. Il 30 settembre 2015 lo stesso PM che aveva impugnato la sentenza chiede per Nicola Adamo e altri due l'assoluzione per non aver commesso il fatto.. Il 13 gennaio 2016 il Tribunale di Catanzaro assolve l'on. Adamo, dall'accusa di associazione a delinquere nell'ambito dell'inchiesta Why not, per non avere commesso il fatto. Adamo era stato rinviato a giudizio nel marzo 2010 con l'accusa della commissione di un altro reato (corruzione elettorale) ma il 31 luglio 2012 il tribunale di Catanzaro al termine del giudizio ordinario di primo grado assolve il politico cosentino. Il 21 febbraio 2014 la Corte d'appello di Catanzaro conferma l'assoluzione.\nInchiesta Eolo.\nIl 25 ottobre 2012 viene notificato a Nicola Adamo l'avviso di conclusione indagini con le accuse di associazione a delinquere, corruzione, Abuso d'ufficio e minaccia. Il gruppo Erg sarebbe stato disposto a versare una tangente di quasi 2 milioni e mezzo di euro per ottenere l'autorizzazione a realizzare l\u2019impianto eolico \u201cPitagora\u201d a Isola Capo Rizzuto. L'indagine, avviata nel 2007 dalla Procura di Paola, passata successivamente alla procura di Cosenza, approda alla procura di Catanzaro dove rimane in sonno fino al 2012. In seguito alla notizia di conclusione delle indagine convoca una conferenza stampa nel corso della quale afferma: \u201cSono anni che si va avanti con questa storia. Per l'opinione pubblica sono stato prima indagato, poi imputato, poi dovevo essere arrestato da un momento all'altro. Oggi che le indagini sono chiuse finalmente potr\u00f2 difendermi da una accusa che ritengo infondata. Posso dimostrare che i coimputati da me hanno ottenuto semmai svantaggi e non vantaggi. Sono una persona onesta e se qualcuno pensa di farmi fuori politicamente con questi metodi si sbaglia di grosso perch\u00e9 ho la pelle dura e voglio continuare a fare politica\u201d.\nInchiesta \"Erga Omnes\", conosciuta come \"Rimborsopoli\".\nComplessivamente sono 27 gli indagati destinatari di provvedimenti di sequestro di beni per un ammontare complessivo di 2,5 milioni di euro. I reati contestati sono di peculato e falso. Divieto di dimora per gli ex consiglieri Nicola Adamo (ex consigliere ed ex capogruppo del Pd), Alfonso Dattolo (ex assessore all'Urbanistica, Udc), Giovanni Nucera (Pdl) e Pasquale Tripodi (ex Udc, adesso Centro democratico). In particolare, le indagini, effettuate anche a mezzo intercettazioni telefoniche e accertamenti bancari, hanno consentito di individuare diverse discrasie tra le movimentazioni ed i saldi in conto corrente dei Gruppi Consiliari Regionali degli anni 2010/2011/2012 e quanto documentato mediante le presentazioni del rendiconto\u201d annuale\u201d, celando il corretto impiego istituzionale per cui i fondi pubblici erano stati destinati.\nI giudici della Suprema Corte di Cassazione successivamente annullano senza rinvio il divieto di dimora disposto dal GIP Olga Tarsia per il politico cosentino..\nInchiesta \"Lande desolate\".\nIl 7 maggio 2019 la procura di Catanzaro, per l'inchiesta sugli appalti riguardanti la costruzione della metropolitana leggera destinata a collegare Cosenza, Rende e l'Universit\u00e0 della Calabria oltre al nuovo ospedale di Cosenza, chiede l'arresto del Governatore Mario Oliverio, dell'ex vicepresidente Nicola Adamo, del dirigente regionale Luigi Zinno, del responsabile della Ferrovie della Calabria Giuseppe Lo Feudo e degli imprenditori Pietro Ventura e Rocco Borgia ma il gip respinge la richiesta. A Oliverio, Adamo e Luigi Incarnato, ex assessore regionale ai Lavori Pubblici, viene inoltre contestato di aver indotto numerosi consiglieri comunali di Cosenza a rassegnare le dimissioni, nel febbraio del 2016, per provocare la decadenza del sindaco Mario Occhiuto che sarebbe stato poi rieletto. Per questo procedimento il GIP riduce la portata della accuse contenute nell'avviso di conclusione delle indagini. In relazione a questa indagine ad ottobre la procura di Catanzaro chiede il rinvio a giudizio per Adamo e gli altri indagati.. Il 3 giugno 2019 lo stesso Adamo aveva annunciato di aver presentato un esposto al CSM, alla Procura Generale presso la Corte di Cassazione e alla Procura Generale presso la competente Corte d'Appello contro il Procuratore Gratteri per l'evidente dipendenza delle sue inchieste da alcuni articoli della stampa locale e a tutela dei propri diritti di indagato. .\nIl 4 gennaio 2020 il gup di Catanzaro Giulio De Gregorio, nell'ambito del processo con rito abbreviato \"Lande desolate\" assolve l'ex Presidente Mario Oliverio e proscioglie \"perch\u00e9 il fatto non sussiste\" l'ex vicepresidente della Giunta regionale Nicola Adamo .\nTraffico di influenze.\nIl 19 dicembre 2019, nell'ambito della maxi operazione antimafia dei Ros \u201cRinascita-Scott\u201d, viene disposto il divieto di dimora in Calabria per Nicola Adamo, accusato di un presunto traffico di influenze.. La misura cautelare \u00e8 stata revocata qualche giorno dopo dallo stesso GIP.\nVita privata.\nNel 1989 sposa Enza Bruno Bossio, parlamentare del PD nelle XVII e XVIII legislature. Due i figli, nel 1990 e nel 1992.\nIl 30 dicembre 2004, quando era segretario regionale dei Democratici di Sinistra, ha da Eva Catizone, sindaco di Cosenza, un figlio, Filippo Eugenio (che porta il cognome della madre). La notizia ebbe vasta risonanza e fece scalpore."}
{"id": "480116", "revid": "112759472", "url": "https://it.wikipedia.org/wiki?curid=480116", "title": "Giuseppe Covre", "text": "Biografia.\nNato a Santa Maria del Pal\u00f9, borgata di campagna alle porte di Oderzo, in una tipica famiglia patriarcale veneta, studi\u00f2 a Oderzo e poi a Conegliano diplomandosi ragioniere, quindi frequent\u00f2 per un breve periodo l'Universit\u00e0 di Padova. In seguito intraprese prima la professione di agente di commercio (dal 1975 al 1986), e poi quella di imprenditore (possiede un'azienda a Gorgo al Monticano) e si trasfer\u00ec a Mansu\u00e8, dove trascorse il resto della sua vita.\nNel 1978 convol\u00f2 a nozze ed ebbe tre figli.\nCarriera politica.\nEntra in politica sul finire degli anni ottanta tra le file della Liga Veneta-Lega Nord. \nRicopre i primi incarichi nell'amministrazione locale: il 6 maggio 1990 \u00e8 eletto consigliere comunale a Motta di Livenza. Il 29 luglio 1993 rassegna le dimissioni in quanto, il 6 giugno precedente, era stato eletto sindaco di Oderzo, il primo non democristiano dal secondo dopoguerra.\nIl 27 aprile 1997 \u00e8 rieletto sindaco, .\nIl 13 maggio 2001, non potendosi ricandidare per la terza volta consecutiva, viene eletto consigliere comunale (); il suo partito esce comunque vincitore con Elio Pujatti primo cittadino. Dalle elezioni del 26 maggio 2002 ricopre anche la carica di consigliere provinciale a Treviso.\nSi presenta come candidato in quota Lega nel 2006 e viene sonoramente sconfitto al ballottaggio da Pietro Dalla Libera.\nTerminati entrambi i mandati, il 7 giugno 2009 \u00e8 nuovamente rieletto consigliere comunale, questa volta a Mansu\u00e8.\nL'attivit\u00e0 da parlamentare.\nAl 29 aprile 1996 risale la sua nomina a deputato della Repubblica per la Lega Nord. Entrer\u00e0 in seguito nella Commissione parlamentare per le questioni regionali (dal 17 ottobre 1996) e quindi anche nella undicesima commissione permanente Lavoro (dal 27 novembre 1999).\nDa parlamentare presenter\u00e0 tre proposte di legge: la 4076 (\"Disciplina della sponsorizzazione universitaria\"), la 4791 (\"Incentivi fiscali per favorire l'occupazione di soggetti disadattati\") e la 6869 (\"Disposizioni per l'attribuzione di funzioni di protezione civile al Corpo degli Alpini\").\nNel 2001 decide di non ricandidarsi pur avendo, a detta di molti, ottime possibilit\u00e0 di essere confermato in Parlamento.\nL'attivit\u00e0 in consiglio provinciale.\nNel 2001 entra nel consiglio della Provincia di Treviso, diventando componente della Commissione Lavori Pubblici, Beni ambientali, Urbanistica, Patrimonio.\nQualche anno dopo entra nel \"totonomine\" per la carica di presidente della Regione Veneto.\nNel 2006, in occasione delle elezioni provinciali viene inserito, a suo dire controvoglia, nella rosa dei papabili per la carica di Presidente della Provincia, ma i vertici della Casa delle Libert\u00e0 gli preferiscono Leonardo Muraro, che a maggio dello stesso anno otterr\u00e0 una netta vittoria.\nLa terza candidatura a sindaco di Oderzo.\nSubito dopo la mancata scelta a candidato del Carroccio per le elezioni provinciali, si ributta nella politica locale, candidandosi per la terza volta a sindaco di Oderzo come i suoi detrattori avevano gi\u00e0 previsto nel 2001, quando il nuovo candidato Pujatti era stato visto come una sorta di traghettatore, in maniera simile a quanto verr\u00e0 insinuato qualche anno dopo a Treviso riguardo alla coppia Giancarlo Gentilini-Giampaolo Gobbo.\nCovre si presenta da favorito alla vigilia, e infatti al primo turno (28-29 giugno) raccoglie il 33,5% delle preferenze e va al ballottaggio non contro il candidato del centrosinistra come nelle due precedenti occasioni, ma contro Pietro Dalla Libera, candidato di una lista civica, che raccoglie il 10% in meno dei voti.\nCovre solo qualche giorno prima del ballottaggio riceve l'appoggio informale dei vertici regionali di Forza Italia e della sezione locale di Alleanza Nazionale. Dalla Libera, al ballottaggio, presenta la sua lista senza alleanze formali e, clamorosamente, il 12 giugno, viene eletto sindaco raccogliendo il 55,7% dei voti. Covre diventa quindi consigliere di opposizione.\nNumerose sono le cause della clamorosa sconfitta della compagine leghista: calo di consensi del partito a tutti i livelli, divisioni all'interno del centrodestra, desiderio dei cittadini di cambiare dopo 13 anni di ininterrotto governo del Carroccio. L'amministrazione leghista paga soprattutto le accuse di clientelismo, di speculazione edilizia, di scarsa attenzione all'assetto idrogeologico della citt\u00e0. La sconfitta opitergina avr\u00e0 immediate ripercussioni all'interno del partito fino ai piani alti.\nNel luglio 2008 d\u00e0 le dimissioni uscendo dal consiglio comunale opitergino dopo quindici anni ininterrotti di permanenza: una mossa che, a detta sia della maggioranza che dell'opposizione in Comune, ha rappresentato \"la fine di un ciclo\".\nVerr\u00e0 espulso dalla Lega Nord\nAlcuni aspetti della sua amministrazione.\nPer quanto riguarda gli aspetti positivi dell'amministrazione leghista della citt\u00e0, durante la stessa Oderzo \u00e8 diventata la seconda citt\u00e0 della provincia, dopo il capoluogo, come numero di turisti; tra le varie cose ha ospitato in piazza nel 1997 la prima puntata del Maurizio Costanzo Show registrata all'esterno del Teatro Parioli; ha infine costantemente aumentato la propria popolazione, arrivando nel 2005 a 19.000 abitanti, aspetto, questo, spesso oggetto di critiche per la cementificazione selvaggia cui \u00e8 stata sottoposta, secondo i detrattori, Oderzo, a scapito dell'assetto idrogeologico.\nAnche grazie a Covre infine la cittadina ha un'importanza politica maggiore di quella che potrebbe sembrare dal numero tutto sommato ridotto dei suoi abitanti.\nNel finire degli anni '90 fu molto conflittuale con l'allora Segretario politico della circoscrizione Opitergino-mottense in merito alla sua posizione di eretico leghista.\nLa sua attivit\u00e0 in Solidariet\u00e0 Veneto Fondo Pensione.\nNell'aprile 2008 viene nominato Presidente del Consiglio di Amministrazione di Solidariet\u00e0 Veneto, fondo pensione regionale riservato a tutti i lavoratori del Veneto.\nAlla celebrazione dei vent'anni di attivit\u00e0 di Solidariet\u00e0 Veneto, l'imprenditore trevigiano ha ripercorso il momento della sua elezione: \u00abVoglio ringraziare l'amico presidente Andrea Tomat, che una sera della primavera 2008\u00a0mi ha telefonato per chiedermi disponibilit\u00e0 a presiedere il Fondo Solidariet\u00e0 Veneto. E ringrazio i rappresentanti delle parti istitutive che mi hanno eletto. In quest'anno e mezzo ho reincontrato un mondo che avevo frequentato in giovent\u00f9 (le ACLI). Un mondo di persone entusiaste e concrete, gente che crede e fa, fa e crede. Una via di mezzo tra il volontariato e il lavoro inteso come missione da compiere a beneficio della gente. Qui ho trovato gente per bene, preparata ma anche alla mano: veneti autentici come piace a me.\u00bb\nSulla nascita di Solidariet\u00e0 Veneto e sull'entrata tra le Parti Istitutive del Fondo Pensione Covre ha inoltre dichiarato: \u00abRitengo che questo accordo tra un Sindacato e Confindustria sia una pietra miliare importante, un punto a favore di questo territorio e di queste forze sociali. Non poteva che nascere qui, in Veneto, in quel preciso momento storico, sotto la spinta di uno sviluppo economico poderoso e autoctono (miracolo Nord-Est); sviluppo socio-economico che il mondo ammirava e invidiava (Bill Clinton). Qui in Veneto dove, in passato e per lunghi decenni, miseria, sottosviluppo, emigrazione, distruzioni belliche (prima guerra mondiale) avevano segnato intere generazioni. Qui in Veneto, dove la solidariet\u00e0, la concretezza operativa, la capacit\u00e0 di dialogo e mediazione, piuttosto che il conflitto e la lotta di classe, sono stati elementi costitutivi e significativi della nostra storia.\u00bb\nDurante la sua presidenza, Covre ha messo in campo tutta l'esperienza, il pragmatismo e la concretezza tipici degli imprenditori veneti. \u00abDa sempre, i lavoratori nostri associati - sostiene \"Bepi\" Covre - ci vincolano ad un imperativo inderogabile: \u201cavete la nostra FIDUCIA. Gestite i nostri risparmi, frutto del nostro lavoro, come un Padre di famiglia. Non ci interessano gli investimenti spinti, speculativi: meglio un punto in meno ma sicuro. Sulla pensione non si scherza.\u201d\u00bb\nRecentemente, sotto la sua presidenza, il Consiglio di Amministrazione prima e l'Assemblea dei delegati poi hanno deliberato importantissime modifiche allo Statuto del Fondo.\nModifiche approvate dalla Covip che introducono: la possibilit\u00e0 di iscrizione al fondo pensione dei soggetti fiscalmente a carico e la possibilit\u00e0 di investire direttamente da parte del Fondo Pensione una parte del patrimonio.\nL'obiettivo dell'investimento diretto \u00e8 unico e chiaro: il territorio. Sul tema, a lui molto caro, Covre ha dichiarato: \u00abCon questa importante possibilit\u00e0 fra qualche anno il Fondo sar\u00e0 in grado di far ritornare nel Veneto importanti risorse economiche sotto forma di investimenti sia pubblici che privati. Ritornare all'economia veneta quelle risorse che dalla stessa arrivano al Fondo sotto forma di contributi previdenziali. Probabilmente, saremo i primi a farlo in Italia. Chiediamo agli Enti pubblici regionali ma anche alla Federazione Veneta delle Banche del Credito Cooperativo di cogliere questa opportunit\u00e0 e prepararsi in tempo con strumenti finanziari adeguati alla nostra portata. Siamo disponibili a parlarne da subito.\u00bb\nAltri impegni.\nA met\u00e0 degli anni novanta Covre \u00e8 stato il fondatore del Movimento dei Sindaci del Nordest insieme all'allora sindaco di Treviso Giancarlo Gentilini, al sindaco di Pordenone Alfredo Pasini e al noto giornalista Giorgio Lago. La sua idea di mettere al primo posto il Veneto e di non pensare alla Padania ha fatto aumentare la sua popolarit\u00e0 in regione e nei palazzi romani, ma anche le critiche dai vertici del partito, Bossi compreso.\nIn seguito \u00e8 entrato nel consiglio di amministrazione dell'Inail.\nNel 2004 ha pubblicato pure la sua biografia, \"Sono un veneto. Storia di un leghista eretico\", per la casa editrice trevigiana Santi Quaranta.\nEra opinionista dei quotidiani Il Mattino di Padova, La Tribuna di Treviso e La Nuova Venezia nonch\u00e9 del Corriere del Veneto."}
{"id": "480117", "revid": "287204", "url": "https://it.wikipedia.org/wiki?curid=480117", "title": "Perpendicolarit\u00e0", "text": "La perpendicolarit\u00e0 \u00e8 un concetto geometrico che indica la presenza di un angolo retto tra due entit\u00e0 geometriche. Queste possono essere ad esempio due rette in un piano, oppure una retta ed un piano o due piani incidenti nello spazio.\nPerpendicolarit\u00e0 tra rette nel piano e nello spazio.\nIl significato fondamentale del termine si riferisce alla posizione di due linee rette.\nNel piano due rette si dicono perpendicolari, o equivalentemente ortogonali, se si incontrano formando angoli uguali (che si dicono retti). Due segmenti si dicono perpendicolari se tali sono le rette cui essi appartengono. Nel caso di rette nello spazio, si osservi che se esse sono incidenti esiste un piano (unico) che le contiene entrambe, e quindi si pu\u00f2 applicare la definizione precedente considerando gli angoli da esse formati proprio su questo piano. \nMolti teoremi geometrici e trigonometrici riguardano propriet\u00e0 strettamente collegate alla perpendicolarit\u00e0.\nIn un sistema di coordinate cartesiane ortogonali gli assi di riferimento (in tre dimensioni gli assi x, y e z) sono mutuamente perpendicolari. Ogni triangolo rettangolo \u00e8 definito da due segmenti perpendicolari, i suoi cateti: i cateti di triangoli rettangoli servono a definire le funzioni angolari che sono alla base della trigonometria.\nPerpendicolarit\u00e0 nel piano cartesiano.\nUna retta nel piano cartesiano pu\u00f2 essere descritta in vari modi, e per ciascuno di questi esistono delle condizioni per determinare se due rette sono perpendicolari. Ad esempio, due rette descritte nella forma\nsono perpendicolari se e solo se\nPerpendicolarit\u00e0 tra retta e piano.\nAvendo definito la perpendicolarit\u00e0 fra rette, \u00e8 facile estendere la definizione ai piani. In particolare, una retta ed un piano incidenti si dicono perpendicolari se la retta \u00e8 perpendicolare a qualsiasi retta del piano passante per il punto in comune con la retta data.\nAffinch\u00e9 la suddetta condizione sia soddisfatta, \u00e8 sufficiente che la retta data sia perpendicolare a due di queste.\nLa perpendicolare a tutte le rette appartenenti ad un piano si dice normale al piano.\nPerpendicolarit\u00e0 tra piani diversi.\nDue piani nello spazio si dicono perpendicolari se esiste una retta in uno dei due piani perpendicolare all'altro piano.\nPerpendicolarit\u00e0 per curve e superfici.\nLa nozione di perpendicolarit\u00e0 fra rette e piani pu\u00f2 essere estesa a linee e superfici curve, purch\u00e9 per esse siano definiti rette e piani tangenti. In questo caso, ogni punto su una curva planare o superficie ha un vettore perpendicolare, detto normale alla curva o normale alla superficie, che \u00e8 quello passante per il punto e perpendicolare alla retta o al piano tangenti. Due curve o due superfici si dicono perpendicolari se tali sono le normali in un determinato punto.\nLa motivazione intuitiva di questa definizione \u00e8 che, se consideriamo curve e superfici sufficientemente \"regolari\", esse ci appaiono tanto pi\u00f9 simili a una retta o a un piano quanto pi\u00f9 le \"ingrandiamo\", e quindi possiamo approssimarle localmente con questi due enti. La retta tangente in un punto a una curva, ad esempio, \u00e8 proprio quella retta che approssima meglio, nelle vicinanze di quel punto, la curva stessa."}
{"id": "480120", "revid": "7336", "url": "https://it.wikipedia.org/wiki?curid=480120", "title": "Clochard", "text": ""}
{"id": "480129", "revid": "834", "url": "https://it.wikipedia.org/wiki?curid=480129", "title": "Eddington Medal", "text": ""}
{"id": "480133", "revid": "827882", "url": "https://it.wikipedia.org/wiki?curid=480133", "title": "Challenge-Handshake Authentication Protocol", "text": "In informatica il CHAP (acronimo di \"Challenge-Handshake Authentication Protocol\") \u00e8 un protocollo di autenticazione che identifica un utente presso un Internet Service Provider. La RFC 1994: \"PPP Challenge Handshake Authentication Protocol\" definisce lo standard del protocollo.\nSchema del CHAP.\nIl CHAP \u00e8 uno schema d'autenticazione usato dai server PPP per convalidare l'identit\u00e0 dei client remoti. Il CHAP verifica periodicamente l'identit\u00e0 del client tramite un processo handshake. Ci\u00f2 accade non appena viene stabilito il primo contatto e pu\u00f2 accadere di nuovo in qualunque momento. La verifica si basa su un segreto condiviso (come la password dell'utente).\nIn questo modo la chiave non circola sulla rete, ma rimane il problema della conoscenza della chiave che deve essere nota per entrambi i sistemi. Il CHAP offre per\u00f2 una protezione contro gli attacchi replay grazie all'uso di un identificatore e di un \"challenge\" variabili. Questo protocollo necessita che il client conservi la password in formato testo."}
{"id": "480142", "revid": "132406", "url": "https://it.wikipedia.org/wiki?curid=480142", "title": "Partito Laburista Australiano", "text": "Il Partito Laburista Australiano (\"Australian Labor Party\", ALP) \u00e8 un partito politico australiano di ispirazione socialdemocratica, aderente all'Internazionale socialista. Leader attuale \u00e8 Anthony Albanese dal 2019.\nStoria.\nMovimenti elettorali, vicini ai nascenti sindacati, erano stati fondati negli stati australiani del Nuovo Galles del Sud e del Queensland gi\u00e0 nel 1890. Nel 1901 nacque la Federazione d'Australia, l'unione delle sei colonie britanniche presenti sull'isola, e contemporaneamente venne costituita la Camera dei Comuni, dove venne creato un gruppo federale dei partiti e movimenti laburisti. Questa \u00e8, quindi, la data in cui si ritiene sia nato l'ALP, anche se il \"partito\" si dar\u00e0 una struttura veramente unitaria solo nel 1908, quando assumer\u00e0 il nome attuale.\nL'ALP subito divenne forza di governo: nel 1904 con un governo di minoranza guidato da Chris Watson e nel 1910 con il governo di Andrew Fisher. In questi anni i laburisti approvarono un sistema di arbitrato nazionale per la risoluzione delle controversie tra operai ed imprenditori, sistema che \u00e8 rimasto sostanzialmente inalterato fino a fine secolo.\nI laburisti, pur facendo propria la dottrina politica del socialismo, non hanno mai ufficializzato la \"corrente\" socialista cui facevano principalmente riferimento, del resto, non hanno mai fatto proprio il concetto delle nazionalizzazioni, salvo il tentativo, negli anni '40, di Ben Chifley di nazionalizzare le banche, progetto bloccato dall'Alta Corte d'Australia.\nDagli anni '50 fino al 1967, l'ALP si \u00e8 opposto ad una massiccia immigrazione dai paesi asiatici, convinto da un lato che il benessere della nazione dipendesse dai legami non solo culturali, ma anche etnici con l'Europa e, dall'altro, per la preoccupazione della manodopera a basso costo degli immigrati. Dalla met\u00e0 degli anni '60, per\u00f2, il partito si \u00e8 fatto sempre pi\u00f9 portatore di una visione decisamente multiculturale dell'Australia.\nL'ALP ha subito nella prima meta del '900 tre grandi divisioni o fratture:\nNegli anni '70, grazie all'impegno di Edward Gough Whitlam, tornato al governo, l'ALP pass\u00f2 ad una posizione socialdemocratica. Ufficialmente nello statuto si parlava ancora di socialismo democratico, ma nei fatti i laburisti si comportavano da \"socialdemocratici\". Questa svolta culturale fu ancora pi\u00f9 evidente negli anni ottanta quando il partito, al governo con Bob Hawke, fu il responsabile delle principali privatizzazioni e liberalizzazioni nel paese.\nI laburisti sono stati, dal 1996 al 2007, all'opposizione dei governi guidati dal liberale John Howard. Alle politiche del 2007 l'ALP ha ottenuto il 43,4% dei voti (+5%) ed ha eletto 83 seggi, portando il proprio leader Kevin Rudd alla guida del governo.\nAlle elezione del 2010 l'ALP \u00e8 calato al 38 (-5,4%) ed ha perso ben 11 seggi ed ha ottenuto tanti seggi (72 su 150) quanti quelli della Coalizione (Liberali, Liberali nazionali e Nazionalisti), riuscendo a ritornare al governo con Julia Gillard grazie al voto dell'unico deputato verde e di alcuni indipendenti."}
{"id": "480145", "revid": "767487", "url": "https://it.wikipedia.org/wiki?curid=480145", "title": "Gar Samuelson", "text": "Nacque a Dunkirk, New York il 18 febbraio 1958. Negli anni settanta suon\u00f2 prevalentemente jazz in varie band di New York. Sul finire del decennio, conobbe il chitarrista Chris Poland, con cui fond\u00f2 il gruppo jazz \"The New Yorkers\".\nNel 1984, sia Samuelson che Poland vennero contattati da Dave Mustaine, chitarrista cacciato dai Metallica, che form\u00f2 i Megadeth. Entrambi accettarono e presero il posto del batterista Lee Rausch e del chitarrista Kerry King, dando cos\u00ec inizio alla carriera della band.\nIncise soltanto i primi due dischi dei Megadeth (\"Killing Is My Business... And Business Is Good!\" e \"Peace Sells... But Who's Buying?\"), a causa del suo abuso di eroina che indusse Mustaine a cacciare sia lui che Poland per lo stesso motivo.\nDopo il licenziamento, si ritir\u00f2 a Orange City, dove apr\u00ec uno studio di registrazione. Nella met\u00e0 degli anni '90, fond\u00f2 un gruppo fusion/metal chiamato \"Fatal Opera\", dove milit\u00f2 anche il fratello Stew alla chitarra, pubblicando l'album omonimo nel 1995 e \"Eleventh Hour\" nel 1997.\nLa carriera musicale di Samuelson si interruppe, inevitabilmente, a causa di una insufficienza epatica che lo uccise il 14 luglio del 1999, a 41 anni. Viene ricordato da molti come un bravo e versatile batterista in grado di passare, con facilit\u00e0, da un genere all'altro."}
{"id": "480149", "revid": "958185", "url": "https://it.wikipedia.org/wiki?curid=480149", "title": "Wilhelm Ostwald", "text": "Vinse il premio Nobel per la chimica nel 1909 per le sue ricerche sui principi fondamentali che governano l'equilibrio chimico e la velocit\u00e0 di reazione. Noto per aver ideato nel 1900 un processo di produzione di acido nitrico sfruttante l'ossidazione dell'ammoniaca in presenza di catalizzatori metallici, \u00e8 stato anche colui il quale, sempre intorno al 1900, introdusse il concetto di mole in chimica. \u00c8 conosciuto anche per avere formulato la legge delle diluizioni (1888), nota in suo onore come legge di Ostwald (dissociaciazione elettrolitica).\nBiografia.\nStudi\u00f2 a Dorpat e dal 1877 fu libero docente e dal 1881 professore all'Universit\u00e0 di Riga. Chiamato nel 1887 ad assumere la cattedra di Chimica-fisica all'Universit\u00e0 di Lipsia, la tenne fino al 1906, salvo un breve periodo, nel 1905, quando insegn\u00f2 in USA, alla Harvard University. Trascorse gli ultimi anni in campagna, dedicandosi ai suoi studi.\nPensiero.\nOstwald sostenne l'ipotesi che la scienza debba prevedere gli scenari futuri. Si preoccup\u00f2 di classificare le scienze seguendo il principio gi\u00e0 espresso da Auguste Comte, suddividendole in scienze formali (logica, matematica, geometria, etc.), scienze fisiche (fisica, chimica, meccanica, etc.), scienze biologiche (fisiologia, psicologia, sociologia, etc.).\nUna delle convinzioni pi\u00f9 ricorrenti espresse nei suoi saggi riguarda la tematica dell'energia, intesa come elemento fondamentale per la vita dell'uomo e accumulabile dalla irradiazione solare.\nMassone, nel 1918, fu Gran maestro della Gran Loggia tedesca \"Zur Aufgehenden Sonne\" (\"Al Sol levante\"), della quale divenne un seguito Gran maestro d'onore."}
{"id": "480155", "revid": "1745361", "url": "https://it.wikipedia.org/wiki?curid=480155", "title": "Rifugio Torre di Pisa", "text": "Il rifugio Torre di Pisa (\"Latemarh\u00fctte\" in tedesco) \u00e8 un rifugio alpino del gruppo del Latemar. Si trova ad una quota di 2.671 m s.l.m., nel territorio comunale di Predazzo (TN).\nDescrizione.\nDeve il suo nome a un pinnacolo posto pochi metri dietro il rifugio chiamato proprio \"Torre di Pisa\" data la sua forma e la sua struttura pendente simile alla Torre di Pisa in Toscana.\nDa questo rifugio si ha una panoramica degli abitati di Predazzo, parte di Tesero, Passo Rolle e Passo di Lavaz\u00e8.\nLuogo praticamente irraggiungibile di inverno, ma molto accessibile d'estate, infatti \u00e8 meta turistica per molti escursionisti."}
{"id": "480158", "revid": "287204", "url": "https://it.wikipedia.org/wiki?curid=480158", "title": "Remb\u00f2", "text": "Con il titolo di Remb\u00f2 nacque un programma radiofonico trasmesso da Rai Radio2 nel mese di dicembre 2005 e gennaio 2006, ma il romanzo scritto da Davide Enia e che porta lo stesso titolo non \u00e8 la semplice trascrizione del programma radiofonico perch\u00e9 reca alcune significative varianti nonch\u00e9 ampliamenti della narrazione stessa.\nIl programma radio si snodava in 15 puntate; allo stesso modo il libro \u00e8 diviso in tre atti, ognuno da 5 capitoli, raggiungendo cos\u00ec la quota 15 capitoli pi\u00f9 uno aggiuntivo, una lettera alla zia del protagonista, che \u00e8 stata anche la puntata extra messa in onda alla fiera del libro di Torino in occasione della presentazione del libro stesso.\nAll'inizio di ogni atto v'\u00e8 un piccolo capitolo che \u00e8 un'aggiunzione rispetto al programma. Alla fine del libro sono presenti le trascrizioni di testimonianze di personaggi come Alessandro Bergonzoni, Massimo Cirri e Filippo Solibello, Gianni Mura... che erano presenti nel programma radiofonico.\nAltra novit\u00e0 \u00e8 la presenza al bordo del libro del titolo delle musiche che accompagnarono il programma radiofonico, come Paranoid Android dei Radiohead o la Fuga in G minor BWV861 di Bach suonata da Glenn Gould.\nTrama.\nIl libro narra delle gesta di Remb\u00f2, calciatore palermitano degli anni '70, in odore di nazionale che si ritira nel 1974 a soli 19 anni. Di lui, da allora, non si sa pi\u00f9 niente.\nIl programma radiofonico nasceva come inchiesta su questo calciatore.\nL'ultima informazione che abbiamo di Remb\u00f2 \u00e8 una tomba a Marsiglia che riporta la data 10 novembre 1991.\nRemb\u00f2, inoltre, per uno strano giuoco di combinazioni, \u00e8 la trascrizione fonetica di Arthur Rimbaud, celeberrimo poeta francese ritiratosi dalla attivit\u00e0 poetica a soli 24 anni, per poi scomparire e forse riapparire (non si hanno notizie certe) coinvolto in una tratta di uomini in Africa.\nIl libro diventa anche pretesto per narrare di altri personaggi, che alla fine si riveleranno i veri protagonisti: lo zio di Davide Enia Serafino, di professione osservatore e che scopr\u00ec Remb\u00f2 come calciatore, grosso di corpo ma di cervello fino, compositore di puzzle assurdi ma, in fondo, sensati, fumatore accanito, morto della ormai rarissima malattia nota come vecchiaia; la zia Pupetta, sua sorella, religiosissima in quanto a 4 anni entrata in coma per una meningite e sopravvissuta, dice lei, per avere sognato Ges\u00f9 Cristo: a lei, le preghiere, gliel'insegno proprio lo zio Serafino con molte varianti; anche la sorella dell'autore, morta il 28 marzo 1990, \u00e8 un personaggio chiave.\nAssieme a questi, troviamo anche celebrit\u00e0 del mondo della letteratura e della musica: l'argentino Jorge Luis Borges (nel capitolo 12 vi \u00e8 ritratto il suo racconto \"La citt\u00e0 degli immortali\", anche qui con alcune varianti), il bardo William Shakespeare, l'eccentrico Glenn Gould.\nFino ad arrivare all'ultimo capitolo, che svela come nacque il programma radio e che finisce come iniziava il primo capitolo: sulle note del Sgt. Pepper's Lonely Hearts Club Band (reprise) del Beatles, secondo un circolarit\u00e0 che \u00e8, poi, il vero tema della struttura narrativa.\nCollegamenti esterni.\nIl sito di Davide Enia\nRemb\u00f2 su Rai Radio2"}
{"id": "480164", "revid": "1229982", "url": "https://it.wikipedia.org/wiki?curid=480164", "title": "Cornelio Fabro", "text": "Biografia.\nNacque in Flumignano, frazione del comune di Talmassons (UD). Nel 1922 entr\u00f2 come aspirante nel seminario degli stimmatini. Compiuti tutti gli studi inferiori e superiori, nel 1931 si laure\u00f2 in Filosofia presso la Pontificia Universit\u00e0 Lateranense (con il massimo dei voti, la lode e l'assegnazione di un premio speciale). Il titolo della sua tesi di laurea \u00e8: \"L'oggettivit\u00e0 del principio di causa e la critica di D. Hume\". Alla Lateranense, il Fabro era stato in precedenza allievo del biologo Giuseppe Reverberi. Il 20 aprile 1935 riceve l'ordinazione sacerdotale a San Giovanni Laterano, e il 7 luglio consegue (con pieni voti e lode) la licenza in Teologia presso la Pontificia Universit\u00e0 San Tommaso d'Aquino.\nSi dedica quindi allo studio da una parte delle scienze naturali e biologiche, per le quali sembra avviarsi alla docenza universitaria, dall'altra, e soprattutto, della filosofia: nel 1938 consegue il dottorato in Teologia nella Pontificia Universit\u00e0 \u00abAngelicum\u00bb con la dissertazione teologica \"La nozione metafisica di partecipazione secondo San Tommaso\", che diventa un'opera capitale per la comprensione della quarta via e di tutto il pensiero tomista. Nel 1939 \u00e8 docente straordinario di Metafisica nell'Ateneo Urbaniano (dal 1941 diventa ordinario).\nGli studi e le pubblicazioni si susseguono a ritmo serrato. Nel 1948 consegue la \u00ablibera docenza\u00bb di Filosofia teoretica all'Universit\u00e0 di Roma, ed \u00e8 anche nominato professore \"honoris causa\" di Filosofia nell'Universit\u00e0 di Buenos Aires. Continua a insegnare nelle universit\u00e0 pontificie, ma dal 1949 ha anche un incarico di Filosofia all'Universit\u00e0 di Roma. Nel 1954 diventa straordinario di Filosofia teoretica presso l'Istituto Universitario Pareggiato di Magistero \u00abMaria Ss. Assunta\u00bb di Roma, divenendone al contempo direttore fino al 1956. Nel 1954 risulta vincitore della cattedra di Filosofia teoretica presso l'Universit\u00e0 di Napoli come secondo ternato.\nNel 1965 \u00e8 nominato professore ordinario di Filosofia nell'Universit\u00e0 degli Studi di Perugia, e preside della Facolt\u00e0 di Magistero nella stessa Universit\u00e0. Di qui in avanti \u00e8 un seguito ininterrotto d'incarichi sia accademici sia culturali e istituzionali del pi\u00f9 alto prestigio, nella Chiesa, in Italia e nel mondo. Nonostante il susseguirsi instancabile di studi, di pubblicazioni, d'impegni, e la fama che ne consegue, il padre Fabro continua a vivere modestamente e semplicemente nella parrocchia romana di Santa Croce al Flaminio, retta dai suoi confratelli stimmatini, dedicandosi alla pastorale parrocchiale, e non tirandosi mai indietro da scalmanate partite a pallone coi \"regazzini\" dell'oratorio, inconsapevoli di star marcando chiassosamente un centravanti cos\u00ec illustre.\nIl pensiero.\nCornelio Fabro si inscrive nell'alveo della neoscolastica, o, pi\u00f9 precisamente, del neotomismo. Il suo apporto pi\u00f9 profondo alla metafisica classica, sulle orme di san Tommaso d'Aquino, \u00e8 la distinzione reale tra \"essentia\" (\"essenza\") e \"actus essendi\" (\"atto d'essere\"). \u00c8 questa tesi che lo porter\u00e0 a riconoscere con sicurezza le debolezze e le aporie del pensiero moderno, il quale, movendo dall'immanentismo del \"cogito cartesiano\", sfocia ineluttabilmente nell'ateismo. Inoltre combatt\u00e9 e condann\u00f2 l'eterodosso pensiero modernista.\nNel saggio \"Introduzione all'ateismo moderno\" (Studium, Roma, 1964) egli ha sviluppato un ampio esame del pensiero ateo moderno, trovandone l'origine nel pensiero di Cartesio e con successivi importanti apporti di quello di Spinoza. Secondo Fabro Cartesio pone per primo il principio di immanenza, che sovverte l'ordine circolare tra essere e pensiero, principio che opera costantemente in tutta la filosofia moderna e che comporta in maniera necessaria (se incontestato) la risoluzione del pensiero nell'ateismo e nel nichilismo. In accordo dialettico con questa visione sta Augusto Del Noce per il quale il principio di immanenza comporta necessariamente l'ateismo, ma non pu\u00f2 essere ravvisato in Cartesio; per Del Noce quindi l'ateismo caratterizza la filosofia moderna solo problematicamente (e non necessariamente).\nAltri pensatori moderni su cui si \u00e8 esercitata l'acrib\u00eca fabriana sono Emanuele Severino e Karl Rahner. Sul fronte opposto, il Fabro ha valorizzato in misura importante il pensiero cristiano, esistenzialista, anti-idealista di S\u00f8ren Kierkegaard, facendosi traduttore (dall'originale in lingua danese), editore e commentatore delle sue opere.\nOpere.\nNell'arco temporale 1934-1994 Fabro pubblic\u00f2 38 libri, ci\u00f2 che fa di lui uno scrittore con una produzione media superiore a un libro ogni due anni. Ma la sua produzione letteraria viene quasi raddoppiata quando si considerino i suoi contributi in diverse opere in collaborazione (circa venti); le voci per dizionari, per enciclopedie italiane ed estere (per la sola Enciclopedia Cattolica [1948] scrive 113 voci); gli articoli su riviste, giornali, periodici (quasi novecento); le recensioni (centinaia); ecc."}
{"id": "480166", "revid": "1494169", "url": "https://it.wikipedia.org/wiki?curid=480166", "title": "Tomasi di Lampedusa", "text": ""}
{"id": "480168", "revid": "3506783", "url": "https://it.wikipedia.org/wiki?curid=480168", "title": "Vietminh", "text": ""}
{"id": "480169", "revid": "1934238", "url": "https://it.wikipedia.org/wiki?curid=480169", "title": "Psichiatria biologica", "text": "La psichiatria biologica \u00e8 lo studio interdisciplinare delle basi biologiche del comportamento, il cui scopo principale \u00e8 lo sviluppo di tecniche per la diagnosi e terapia della malattia mentale o dei disturbi psichici.\nLa psichiatria biologica (spesso abbreviata in biopsichiatria) coinvolge diversi campi di ricerca, quali la biochimica, la genetica, la fisiologia, la neurologia e la farmacologia. Il termine \"psichiatria biologica\" (in inglese \"biological psychiatry\") \u00e8 stato usato per la prima volta nella letteratura scientifica nel 1953.\nDescrizione.\nAd esempio la psichiatria biologica tende a spiegare pulsioni, istinti e conflitti psichici tipici della psicodinamica considerando l'unit\u00e0 psicofisica ovvero attraverso disfunzioni o variazioni dell'attivit\u00e0 cerebrale (neurotrasmettitori) creati o influenzati a sua volta dall'attivit\u00e0 del sistema endocrino e relativi ormoni (cortisolo, testosterone, gh ecc..) che vanno ad impattare sull'asse ipotalamo-ipofisi-surrene dando origine a disturbi psichici come nevrosi e psicosi.\nEsempi in tal senso sono tutte le numerose cause di depressione secondaria: epilessia, sclerosi multipla, encefalopatia, ictus, disturbi neurologici degenerativi (demenze, Alzheimer, malattia di Parkinson, malattia di Huntington), tumori, malattia di Wilson, malattia di Lyme, lupus eritematoso sistemico, sindrome da fatica cronica, disturbi del sistema endocrino quali malattia di Cushing, malattia di Addison, ipotiroidismo, ipertiroidismo, ipoparatiroidismo, iperparatiroidismo, deficit di testosterone o ipogonadismo, anemia, fibromialgia, sindrome nefrosica, ipocolesterolemia, disturbi del metabolismo, come l'ipoglicemia, cretinismo, alterazione degli elettroliti e del magnesio come l'ipocalcemia e l'ipomagnesemia, deficit di vitamina D, pellagra, errori congeniti del metabolismo, disturbi dell'apparato digerente come colite, disbiosi, malattia di Crohn, malattie da malassorbimento, encefalopatia epatica, celiachia, cisticercosi, dieta ipocalorica o cattiva alimentazione, malnutrizione, patologie cardiache quali scompenso cardiaco e infarto del miocardio, patologie respiratorie quali broncopneumopatia cronica ostruttiva ed enfisema"}
{"id": "480174", "revid": "1935652", "url": "https://it.wikipedia.org/wiki?curid=480174", "title": "Paola (Malta)", "text": "Paola (in maltese Pawla o Ra\u0127al \u0120did, in italiano anche \"Casal Paola\" o \"Casal Nuovo\") \u00e8 una citt\u00e0 situata nel sud dell'isola di Malta.\nIl nome deriva dal suo fondatore, il Grande Maestro Antoine de Paule, ma \u00e8 conosciuta comunemente come \"Ra\u0127al \u0120did\", che significa \"citt\u00e0 nuova\" in maltese.\nPaola \u00e8 rinomata per la processione del Venerd\u00ec Santo, per la squadra di calcio dell'\"Hibernians FC\" (unico club maltese ad aver sempre militato in massima serie), per l'ipogeo di \"\u0126al-Saflieni\" e per le sue grandi chiese; la prima di queste \u00e8 dedicata a \"Cristo Re\" e l'altra alla \"Nostra Signora di Lourdes\".\nLa citt\u00e0 \u00e8 un centro commerciale nel sud dell'isola, a circa 5\u00a0km di distanza da La Valletta.\nAmministrazione.\nGemellaggi.\nLa cittadina maltese ha da alcuni anni un patto di amicizia con:\nSport.\nCalcio.\nLa squadra principale della citt\u00e0 \u00e8 l'Hibernians, che ha vinto per undici volte il campionato nazionale."}
{"id": "480175", "revid": "29244", "url": "https://it.wikipedia.org/wiki?curid=480175", "title": "Pawla", "text": ""}
{"id": "480176", "revid": "29244", "url": "https://it.wikipedia.org/wiki?curid=480176", "title": "Ra\u0127al \u0120did", "text": ""}
{"id": "480177", "revid": "29244", "url": "https://it.wikipedia.org/wiki?curid=480177", "title": "Rahal Gdid", "text": ""}
{"id": "480183", "revid": "2194416", "url": "https://it.wikipedia.org/wiki?curid=480183", "title": "Tropo (retorica)", "text": "Il tropo (dal greco \u03c4\u03c1\u03cc\u03c0\u03bf\u03c2 \"tr\u00f3pos\", derivato da \"tr\u00e9p\u014d\", \u00abvolgo, trasferisco\u00bb) o traslato \u00e8 l'utilizzo retorico di una \"deviazione e trasposizione di significato\", quando l'uso di un'espressione normalmente legata ad un campo semantico viene attribuito \"per estensione\" ad altri oggetti o modi di essere. Il suo utilizzo \u00e8 detto \"tropologia\", termine che indica un parlare per tropi.\nDescrizione.\nSi ha un tropo quando a un elemento della linea sintagmatica se ne sostituisce un altro, attraverso un'opzione paradigmatica. Particolare esempio \u00e8 la metafora, tanto \u00e8 vero che la tropologia \u00e8 anche denominata metaforologia. Tipologie specifiche di metafora sono infatti quasi tutti i tropi. La tropologia \u00e8, assieme alla figuratica, uno dei due rami della retorica microtestuale. I tropi risultano quindi definiti anche come figure retoriche. Il tropo indica qualsiasi figura retorica in cui un'espressione:\nTipologie.\nNella retorica classica, secondo Heinrich Lausberg, sono classificati come tropi:\nEsempio.\n\"Il re della foresta\" (riferito al leone): la parola \"re\" normalmente viene utilizzata per indicare un uomo che ha il titolo di sovrano, ma in questo esempio viene usato con significato affine ma non proprio (metafora)."}
{"id": "480185", "revid": "287204", "url": "https://it.wikipedia.org/wiki?curid=480185", "title": "Archeometria", "text": "Larcheometria (misura ci\u00f2 ch'\u00e8 antico) si occupa dello studio scientifico con analisi di laboratorio dei materiali di cui i beni di interesse storico, archeologico, artistico e architettonico sono costituiti e dei contesti naturali in cui tali beni si sono ritrovati nel tempo.\nGli studi archeometrici permettono di indagare una vasta gamma di materiali: lapidei, ceramica, vetro, metalli, materiali pittorici (compresi pigmenti, coloranti e leganti), e materiali organici. Da questi \u00e8 possibile estrarre molte informazioni necessarie per una pi\u00f9 completa lettura storica e archeologica dell'oggetto o del monumento sia nei suoi aspetti tecnologici e materiali sia in rapporto al contesto di rinvenimento, anche al fine di migliorarne la conservazione e progettarne il restauro.\nTecniche di indagine.\nCampionamento.\nL'analisi archeometrica deve sottostare a parametri di accuratezza, deve fornire cio\u00e8 risultati esatti, precisione, ossia le misure devono poter essere replicate correttamente, e sensibilit\u00e0, in quanto deve essere in grado di misurare quantit\u00e0 basse o molto basse di sostanze presenti nel campione; a quest'ultimo parametro si lega il concetto di distruttivit\u00e0, che implica la necessit\u00e0 o meno di prelevare dei campioni dal materiale oggetto di studio.\nDal punto di vista fisico e chimico sono considerate non distruttive sia le tecniche che possono essere utilizzate direttamente sul reperto, sia quelle che prevedono il prelievo di un campione dall'oggetto, ma che lo lasciano integro e disponibile per successive analisi. Dal punto di vista dell'archeologo, del restauratore e dello storico dell'arte, invece, non distruttive sono le tecniche che non richiedono il prelievo di un campione. In quest'ottica si preferisce definire come paradistruttive quelle tecniche che prevedono il prelievo di un campione pur mantenendolo integro, e microdistruttive le tecniche distruttive dal punto di vista analitico ma che prevedono l'utilizzo di una quantit\u00e0 minima di campione invisibile ad occhio nudo.\nL'utilizzo di una tecnica completamente non distruttiva, non prevede quindi il prelievo di un campione; si distinguono due tipi di campionamento:\nTecniche analitiche.\nLe tecniche maggiormente impiegate possono essere suddivise in quattro gruppi principali:\nCampi di indagine.\nDatazione di reperti.\nLa datazione dei reperti archeologici avviene generalmente attraverso la misura della concentrazione di isotopi radioattivi o di prodotti in decadimento in relazione al tempo: sono i casi della datazione al radiocarbonio, in cui il tempo di dimezzamento dell'isotopo radioattivo Carbonio-14 \u00e8 di 5730 anni, o della datazione Potassio-Argon, utilizzata per la datazione delle rocce.\nUna tecnica utilizzata soprattutto nella datazione della ceramica \u00e8 la termoluminescenza, che si basa sulla stima degli elettroni perduti ed accumulatesi nella struttura cristallina del materiale.\nPer la datazione di reperti organici si fa ricorso alla tecnica di racemizzazione degli amminoacidi, che permette di fornire datazioni per un arco di tempo molto maggiore della datazione al radiocarbonio.\nStudi di provenienza.\nL'analisi dei materiali e dei microelementi in essi contenuti possono consentire di stabilire la provenienza geografica del reperto; a tal fine \u00e8 per\u00f2 necessario possedere dei campioni di riferimento di provenienza nota e conoscere le possibili sorgenti di materiale.\nInformazioni tecnologiche.\nAnalisi archeometriche possono essere applicate per approfondire gli aspetti tecnologici dell'oggetto studiato, rispondendo a domande riguardanti il procedimento produttivo adottato, dalla scelta delle materie prime all'eventuale aggiunta di degrassanti negli impasti ceramici (e loro qualit\u00e0 e quantit\u00e0 in rapporto alle caratteristiche del prodotto finito), al tipo di lavorazione, di cottura, di trattamento del prodotto semifinito, eccetera.\nConservazione e restauro.\nL'archeometria risulta spesso indispensabile nel campo del restauro, in quanto permette di analizzare i processi di degrado dei materiali, quali incrostazioni ed efflorescenze, gli effetti delle piogge acide (principale trasformazione \u00e8 quella del carbonato di calcio che muta in solfato di calcio), i degrado dei pigmenti e dei coloranti. \u00c8 inoltre possibile effettuare analisi approfondite degli affreschi che forniscono indicazioni su quali siano i materiali pi\u00f9 idonei da adoperare in fase di restauro.\nAltre informazioni.\nI campi di indagine dell'archeometria possono fornire, oltre alle informazioni sugli oggetti analizzati, indicazioni pi\u00f9 ampie sull'ambiente e sulla cultura che li ha adoperati: l'analisi dei residui alimentari rinvenuti nei contenitori, ad esempio, pu\u00f2 darci informazioni sulle abitudini alimentari e sui metodi di cottura dei cibi.\nUn altro campo di indagine \u00e8 quello dell'autenticazione dei reperti metallici."}
{"id": "480192", "revid": "70825", "url": "https://it.wikipedia.org/wiki?curid=480192", "title": "Lingua tartara di Crimea", "text": ""}
{"id": "480195", "revid": "129019", "url": "https://it.wikipedia.org/wiki?curid=480195", "title": "Sombrero", "text": "Il sombrero (pronuncia[som\u02c8b\u027ee\u027eo]) cos\u00ec come viene inteso generalmente in tutti i paesi del mondo non ispanofoni, \u00e8 un tipico cappello messicano, caratterizzato da una tesa molto larga per proteggersi dal sole. Nella lingua spagnola, il termine sombrero significa \u00abcappello\u00bb, senza particolare distinzione. La parola deriva dallo spagnolo \"sombra\" \u00abombra\u00bb, a sua volta dal latino \"umbra\".\nDesign.\nConosciuto come sombrero de charro in spagnolo, di\u00a0solito ha una corona appuntita, un bordo extra-largo (tale da proiettare un'ombra sulla testa, sul collo e sulle spalle di chi lo indossa, da cui il nome in spagnolo) che \u00e8 leggermente capovolto sul bordo, e un sottogola per tenerlo in posizione.\nStoria.\nIl sombrero, come il cappello da cowboy - inventato in seguito e da cui deriva - \u00e8 stato ideato in risposta alle esigenze dell'ambiente fisico. Nei climi caldi e soleggiati i cappelli si evolvevano per avere larghe falde, che potessero fornire ombra e riparo. L'origine esatta del sombrero messicano \u00e8 sconosciuta, ma di solito \u00e8 accettato che il cappello abbia avuto origine da cowboy meticci nel Messico centrale.\nSebbene il \"sombrero\" sia solitamente inteso come riferimento al tradizionale copricapo messicano, il termine \"sombrero\" \u00e8 antecedente a questo capo di abbigliamento ed \u00e8 stato applicato a diversi stili di cappello, poich\u00e9 \u00e8 semplicemente la parola per cappello in spagnolo. Altri tipi di cappelli noti come \"sombrero\" possono essere trovati in Sud America e Spagna, tra cui il \"sombrero cala\u00f1\u00e9s,\" il \"sombrero cordob\u00e9s\" e il \"sombrero de catite\" (Spagna) \", il sombrero vueltiao\" (Colombia).\nMolti dei primi cowboy texani adottarono il sombrero spagnolo e messicano con la sua corona piatta e la tesa larga e piatta e solo pi\u00f9 tardi divenne di uso comune il classico cappello da cowboy tramandato dall'iconografia classica del West.\nInfluenza culturale.\nI sombreri sono i cappelli indossati dai musicisti mariachi e dai \"charros.\" Entrambi i tipi di sombrero di solito includono un \"barboquejo\" o un sottogola. \nNegli Stati Uniti occidentali, il sombrero aveva un'alta corona conica o cilindrica con un bordo a forma di piattino, altamente ricamato e realizzato in feltro di peluche. \nNelle Filippine, a causa dell'influenza della Spagna determinata dal commercio, il termine \u00e8 stato assimilato alla lingua tagalog sotto forma di \"sumbrero\" e ora si riferisce a qualsiasi cappello, dai \"sombreri\" reali ai cappellini da baseball. \nLa galassia Messier 104 \u00e8 conosciuta come la \"Galassia Sombrero\" per via del suo aspetto. \u00a0Allo stesso modo, il Tampa Stadium era anche conosciuto come \"The Big Sombrero\".\nIl sombrero \u00e8 un tratto distintivo di alcuni personaggi dei fumetti e dei cartoni animati, ad esempio Speedy Gonzales. Uno stereotipo comico vede spesso una vignetta umoristica in cui un messicano fa una siesta completamente coperto da un ampio sombrero.\nLe mascotte dei Campionati Mondiali di calcio nelle edizioni del 1970 e del 1986, disputate entrambe in Messico, avevano come tratto distintivo il classico sombrero."}
{"id": "480196", "revid": "122797257", "url": "https://it.wikipedia.org/wiki?curid=480196", "title": "Lucus Feroniae", "text": "Lucus Feroniae \u00e8 un sito archeologico situato nel comune di Capena, sull'antica via Tiberina. \u00c8 localizzato nei pressi del casello autostradale della A1 Roma-Milano. Secondo la tradizione era una colonia Falisca.\nStoria.\nLucus Feroniae era un antico \"lucus\" dedicato alla dea sabina Feronia, protettrice delle liberte, le ex-schiave delle matrone romane.\nLa citt\u00e0, sita nella pianura lungo il fiume Tevere, era gi\u00e0 abitata nella seconda met\u00e0 del III secolo a.C.\nIl santuario era frequentato sia dai Latini sia dai Sabini anche al tempo di Tullo Ostilio, per alcuni anche dagli Etruschi, sia per motivi religiosi, sia per i commerci che vi si facevano, durante le festivit\u00e0, che facevano di Lucus un importante centro commerciale.\nIl ricco sanutario fu saccheggiato da Annibale nel 211 a.C..\nDivenne colonia romana al tempo di Gaio Giulio Cesare\nIn et\u00e0 imperiale divenne una comunit\u00e0 indipendente con lo status di colonia in cui si insediarono veterani di Ottaviano (\"Colonia Iulia Felix Lucus Feroniae\") e rimase un centro, essenzialmente agricolo, fino al IV secolo, quando il sito fu abbandonato.\nDescrizione.\nLa disposizione est-ovest del luogo fa ipotizzare una correlazione con la limitrofa area sacra di Feronia.\nGli scavi comprendono il Foro romano rettangolare sul quale si affaccia una terrazza sacra, con l\"'Aedes Genii Coloniae\" di et\u00e0 augustea, un \"Augusteum\" tardo-tiberiano, una \"culina\" connessa agli \"Augustales\", tutti aperti su un cortile colonnato. Un altro portico colonnato borda il Foro sul lato occidentale, sul quale si aprono \"tabernae\" (negozi o botteghe), alcune delle quali pavimentate con mosaici, mentre all'ingresso di altre, una sorta d'ideogramma che faceva capire l'attivit\u00e0 del commerciante svolta all'interno; una sorta d'insegna pubblicitaria moderna. Al centro del Foro pare che ci fosse una statua dell'imperatore.\nNegli scavi vi sono anche un anfiteatro , due terme con annessi \"frigidarium\", \"tepidarium\", \"calidarium\", un'area sacra, e la Villa dei Volusii.\nLa Villa dei Volusii si trova a 200 metri circa dalla restante zona archeologica di Lucus Feroniae a ridosso dell'area di servizio \"Feronia\" dell'autostrada A1, in prossimit\u00e0 del casello di Fiano Romano. Tale villa era un complesso residenziale con cisterna a quattro navate e ritratto marmoreo di Menandro. Nella Villa dei Volusii, una delle grandi ville agricole nei dintorni di questo piccolo centro romano sull'antica via Tiberina, gli archeologi hanno infatti individuato degli ergastula, le piccole celle nelle quali vivevano gli schiavi. Si tratta di una delle pochissime ville romane in cui questi luoghi sono stati identificati con certezza.\nL'Antiquarium.\nNel museo annesso si possono ammirare delle statue provenienti dallo scavo del Foro e dell'area suburbana.Numerosi monili, anfore, busti e travertini con incisioni latine, testimonianze della antica civilt\u00e0."}
{"id": "480199", "revid": "298229", "url": "https://it.wikipedia.org/wiki?curid=480199", "title": "Mark Henry", "text": "Soprannominato \"The World's Strongest Man\" dopo essersi qualificato nel sollevamento pesi per i Giochi della XXV Olimpiade a Barcellona nel 1992, dove si classific\u00f2 al decimo posto nella sua categoria di peso, nel 1996, firm\u00f2 un contratto di dieci anni con la World Wrestling Federation, dove rimase per tutta la durata della carriera. Nel 2017, dopo aver lasciato il ring, svolse il ruolo di producer fino al 2021, quando lasci\u00f2 la compagnia e firm\u00f2 per la All Elite Wrestling, dove svolge il ruolo di commentatore di \"Rampage\".\nNel corso della sua carriera ha detenuto una volta il World Heavyweight Championship, l'ECW Championship e il WWF European Championship.\nBiografia.\nHenry \u00e8 nato nella piccola citt\u00e0 di Silsbee nel Texas orientale, 90 miglia a nord-est di Houston. Da bambino era un grande fan del wrestling e Andr\u00e9 the Giant era il suo wrestler preferito. Mentre partecipava a uno spettacolo di wrestling a Beaumont, in Texas, il giovane Henry cerc\u00f2 di toccare Andr\u00e9 mentre camminava lungo la navata, ma inciamp\u00f2 nella barricata. Andr\u00e9 lo raccolse dalla folla e lo rimise dietro la barricata.\nNel 1983, suo padre Ernest, mor\u00ec per complicazioni dovute al\u00a0diabete, e nel 1985, Henry fu diagnosticata la dislessia.\nHenry proviene da una famiglia in cui quasi tutti gli uomini sono pi\u00f9 grandi della media, in particolare il suo prozio Chudd, che era alto 6 piedi e 7 pollici, pesava circa 500 libbre (230 kg), non aveva mai avuto un paio di scarpe fabbricate ed era conosciuto come l'uomo pi\u00f9 forte dei\u00a0Piney Woods\u00a0del\u00a0Texas orientale.\nHenry ha giocato a\u00a0football\u00a0al liceo fino al suo\u00a0ultimo\u00a0anno, quando ha stirato i\u00a0legamenti\u00a0del polso durante la prima partita dell'anno e ha segnato meno di 700 al\u00a0SAT.\nCarriera.\nWorld Wrestling Federation/Entertainment (1996\u20132021).\nGli esordi (1996\u20131998).\nAll'et\u00e0 di 24 anni, Mark Henry fece la sua prima apparizione nella World Wrestling Federation nella puntata di \"Monday Night Raw\" dell'11 marzo 1996, dove esegu\u00ec un bodyslam su Jerry Lawler, che lo aveva ridicolizzato mentre lo intervistava nel ring. Dopo aver partecipato alle Olimpiadi estive dello stesso anno, Henry firm\u00f2 con la WWF un contratto di dieci anni. Dopo essere stato allenato dal wrestler Leo Burke, la sua prima faida fu con Lawler. Al pay-per-view SummerSlam nell'agosto del '96, Henry intervenne per aiutare Jake Roberts che stava subendo un attacco da parte di Lawler. Henry fece il suo debutto nel ring il 22 settembre a , dove sconfisse lo stesso Lawler. La faida continu\u00f2 nei circuiti indipendenti nelle settimane successive. Nella puntata di \"Raw\" del 4 novembre, Henry apparve nelle vesti di manager di Barry Windham nel suo match contro Goldust. Alle Survivor Series, Henry doveva inizialmente far parte del team composto da s\u00e9 stesso, Windham, Marc Mero e Rocky Maivia, ma venne rimpiazzato da Jake Roberts a causa di un infortunio. Nella puntata di \"Superstars\" del 17 novembre, Henry sconfisse Hunter Hearst Helmsley, Crush e Goldust in un \"tug of war\" contest.\nDopo un infortunio, Henry torn\u00f2 nel novembre 1997, ma lott\u00f2 i match televisivi il mese seguente. Nella puntata di \"Raw\" del 15 dicembre, fece il suo ritorno sul ring sconfiggendo Steve Lombardi, e il 27 dicembre a \"Shotgun\" batt\u00e9 The Sultan.\nNation of Domination (1998\u20131999).\nIl 12 gennaio 1998, Henry effettua il suo primo Turn Heel unendosi alla Nation of Domination composta dal leader Faarooq, The Rock, Kama Mustafa e D'Lo Brown. Dopo che The Rock aveva usurpato la leadership di Faarooq, Henry mostr\u00f2 fedelt\u00e0 a Rock. Inoltre a WrestleMania XIV insieme a D'Lo Brown, prese parte a una tag team battle royal, che perse. Dopo lo scioglimento della Nation, inizi\u00f2 una breve rivalit\u00e0 con The Rock, che sconfisse a con l'aiuto di Brown, e form\u00f2 un team permanente insieme a Brown, avendo Ivory come manager. Quando la stable si sciolse, form\u00f2 un tag team con D'Lo Brown, tornando face. Nel corso del match tra D'Lo e Jeff Jarrett di SummerSlam 1999 per il WWF Intercontinental Championship ed il WWF European Championship (entrambi detenuti da D'Lo), Henry aiut\u00f2 Jarrett a vincere match e titoli. La sera successiva, Henry ottenne lo European Championship da Jarrett.\nSexual Chocolate (1999\u20132000).\nHenry cominci\u00f2 a provarci con diverse lottatrici della WWF, da Chyna a Mae Young. Ebbe un feud con Viscera poich\u00e9, secondo la storyline, Viscera colp\u00ec Mae Young mentre questa era incinta del figlio di Henry. La storyline divenne sempre pi\u00f9 imbarazzante e raggiunse l'apice quando la Young partor\u00ec una mano.\nHenry fu in seguito inserito in molte altre storyline a sfondo sessuale; port\u00f2 infatti in scena una relazione con una drag queen (senza si rendesse conto che si trattava di un uomo), oppure quando dichiar\u00f2 essere malato di sesso e che la sua prima esperienza sessuale fu con sua sorella.\nOhio Valley Wrestling (2000\u20132003).\nNel 2000 fu mandato alla Ohio Valley Wrestling per migliorare le sue abilit\u00e0. Poco tempo dopo prese un periodo di pausa dal wrestling per concentrarsi sul sollevamento pesi e il 23 febbraio 2002 vinse una gara di strongman nel corso dell'Arnold Classic, vincendo un Hummer H1 da 75.000 dollari.\nHenry torn\u00f2 il mese successivo nella WWF e fu mandato nel roster di \"SmackDown!\", dove la sua gimmick da \"feats of strength\" non ebbe il successo sperato. Henry torn\u00f2 nella OVW, si fece crescere i capelli e fare i dreadlocks; perse inoltre la sua attitudine face e divenne heel.\nAlleanza con Theodore Long (2003\u20132006).\nNell'agosto del 2003 Mark Henry torn\u00f2 negli show della World Wrestling Entertainment nel roster di \"Raw\", riscuotendo un discreto successo come membro dei \"Thuggin' And Buggin' Enterprises,\" un gruppo di afroamericani guidati da Theodore Long impegnati in un angle che li voleva vittime di comportamenti razzisti da parte degli \"uomini bianchi\". Henry non era l'unico membro del team ma ne faceva parte anche Rodney Mack, atleta che fu poi licenziato poco dopo il debutto del \"World's Strongest Man\". In quel periodo, Henry fu inserito in un breve feud contro l'allora World Heavyweight Champion Goldberg, aiutando l'ex-campione Triple H. Inizi\u00f2 poi una breve faida con Booker T: alle Survivor Series, Henry elimin\u00f2 Booker T durante il 5-on-5 Traditional Survivor Series Tag Team Elimination match tra i Team Austin e il Team Bischoff (di cui Henry faceva parte). Due settimane dopo, Henry sconfisse Booker T in uno Street Fight a \"Raw\" e, la settimana dopo, attacc\u00f2 il suo avversario mentre questi era sul ring con Stacy Keibler. Nella puntata di \"Raw\" dell'8 dicembre Henry sconfisse poi Booker T in un match singolo. La faida culmin\u00f2 infine il 14 dicembre ad Armageddon con la vittoria definitiva di Booker T. In una puntata di \"Raw\" del febbraio 2004 Henry lott\u00f2 un match contro Chris Benoit; verso la fine del match Benoit imprigion\u00f2 Henry nella sua \"Crippler Crossface\", obbligandolo a cedere.\nMark Henry fu costretto ad un'operazione alla spalla per un infortunio subito a causa della \"Crippler Crossface\". Henry fu quindi utilizzato dalla WWE per le pubbliche relazioni durante la convalescenza.\nL'infortunio si rivel\u00f2 peggiore del previsto e Mark Henry rimase fermo per quasi due anni.\nDurante una puntata di \"SmackDown!\" registrata il 27 dicembre, Henry fece il suo ritorno nel roster, interferendo in un match per il WWE Tag Team Championship match per aiutare gli MNM (Joey Mercury e Johnny Nitro) a sconfiggere i campioni Rey Mysterio e Batista. Henry quindi si alle\u00f2 agli MNM ed ebbe come manager Melina. La settimana successiva a \"SmackDown!\" ebbe un faccia a faccia con il World Heavyweight Champion Batista ed in seguito interfer\u00ec in uno Steel Cage match tra gli MNM ed il team Rey Mysterio e Batista, aiutando gli MNM a mantenere le cinture. Henry ebbe un match con Batista in un evento dal vivo, ma Batista si infortun\u00f2 gravemente al tricipite e fu costretto a rendere vacante il titolo.\nNella puntata del 10 gennaio 2006 di \"SmackDown!\", Henry prese parte ad una Battle Royal match per il vacante World Heavyweight Championship; a vincere fu Kurt Angle. La settimana successiva Henry cambi\u00f2 manager in favore di Daivari, il quale si ribell\u00f2 ad Angle presentando proprio Henry come suo nuovo cliente. Henry affront\u00f2 Kurt Angle per il World title alla Royal Rumble, ma non riusc\u00ec a vincere il match.\nIl 10 marzo Mark Henry fu sfidato da The Undertaker a WrestleMania 22 in un Casket match. Henry, desideroso di porre fine alla striscia di vittorie di Undertaker a WrestleMania, non riusc\u00ec a battere il Becchino. Henry ottenne un rematch contro The Undertaker nella puntata di SmackDown! del 7 aprile, ma la contesa fin\u00ec con un no-contest quando Daivari annunci\u00f2 il debutto del suo nuovo cliente, The Great Khali. Tra marzo e aprile Henry vinse due volte per schienamento contro il World Heavyweight Champion Rey Mysterio in \"non title match\"; partecip\u00f2 inoltre al torneo per il titolo di King of the Ring 2006, venendo sconfitto da Bobby Lashley al primo round. Fu quindi sfidato da Angle a Judgement Day 2006; al pay-per-view Henry sconfisse Kurt Angle per count-out, ma sub\u00ec la furia di Angle che lo colp\u00ec con una sedia; Angle inoltre scaravent\u00f2 Henry contro il tavolo dei commentatori, cosa fatta in precedenza dallo stesso Henry su Angle in un paio di occasioni.\nOpportunit\u00e0 titolate (2006\u20132008).\nInizi\u00f2 il cosiddetto \"percorso di distruzione\", infortunando diversi wrestler. Attacc\u00f2 Chris Benoit, Paul Burchill, Rey Mysterio e Chavo Guerrero, riuscendo ad infortunare i primi due. Entr\u00f2 quindi in un feud con Batista in previsione di un match tra i due a The Great American Bash. Poche settimane prima dell'evento, nel corso di una puntata di Saturday Night's Main Event, Henry partecip\u00f2 ad un six-man tag team match con King Booker e Finlay contro Batista, Rey Mysterio e Lashley; nel corso del match, Henry sub\u00ec un grave infortunio, rompendosi un tendine della rotula e la stessa rotula in due parti.\nMark Henry torn\u00f2 nella Ohio Valley Wrestling verso la fine di febbraio 2007, battendo Daniel Rodimer in un match a senso unico. Rientr\u00f2 a Smackdown il 1\u00ba maggio, attaccando Undertker al termine di uno Steel Cage match contro Batista. Di l\u00ec in poi, ha tentato diverse volte di entrare nel giro degli sfidanti per il titolo del mondo, senza successo. Verso fine maggio sconfisse in pochi minuti The Boogeyman, dopo aver effettuato una \"World's Strongest Slam\" su di lui e sul suo accompagnatore Little Boogeyman. Inizi\u00f2 un feud con Undertaker, culminato in un match a Unforgiven 2007 vinto da quest'ultimo.\nECW Champion e varie faide (2008\u20132011).\nCon il \u00e8 passato al roster della ECW. Durante il pay-per-view Night Of Champions 2008 ha sconfitto Big Show e l'ECW Champion Kane in un triple threat match valevole per l'ECW Championship, diventando per la prima volta campione mondiale in WWE. A The Great American Bash 2008 ha difeso il suo titolo contro Tommy Dreamer. Mark Henry ha difeso il titolo dall'assalto di Matt Hardy a SummerSlam 2008 grazie ad una sconfitta per DQ causata dal suo manager Tony Atlas, ma lo ha perso in favore di questi durante l'ECW Championship Scramble match svoltosi ad Unforgiven 2008. A No Mercy 2008 Mark Henry non \u00e8 riuscito a sconfiggere Matt Hardy e a riconquistare l'ECW Championship. Dopo Cyber Sunday, in cui non fu scelto come sfidante al titolo dal pubblico, intraprese un lungo feud contro Finlay terminato ad Armageddon dove venne sconfitto in un Belfast Brawl Match. Nel marzo 2009 a Raw sconfigge Santino Marella conquistando un posto a Wrestlemania 25 nel Money in the Bank.\nNell'edizione di Raw successiva al PPV The Bash, dove \u00e8 uscito sconfitto nello scramble contro Dreamer, Christian, Swagger e Finlay, Mark Henry passa nel roster di Raw debuttando in un gauntlet match schienando il campione WWE Randy Orton.\nEffettuando cos\u00ec un Turn Face. Henry inizia un ottimissimo periodo di vittorie ai danni dei membri della Legacy, Chavo Guerrero e di Chris Masters. Nella puntata di RAW del 24/08 si allea con MVP, formando il The World's Strongest Tag Team con lo scopo di sottrarre le cinture di coppia a Jericho e Big Show nel successivo PPV, Breaking Point. In quest'ultimo, che si \u00e8 svolto a Montr\u00e9al, lui e MVP non sono riusciti a conquistare le cinture di coppia unificate. Nel PPV WWE Bragging Rights il team di Raw viene sconfitto dal team di SmackDown grazie al tradimento di Big Show. Alle Survivor Series lotter\u00e0 nel team capitanato da Kofi Kingston. Nonostante venga eliminato dopo pochi secondi da Orton il team Kingston riesce ad aggiudicarsi il match.\nNella puntata di Raw del 7 dicembre ha un match contro The Miz valido per il WWE United States Championship ma \u00e8 il campione a vincere il match. Nella puntata di Raw del 4 gennaio partecipa ad un fatal-4-way valido per il primo contendente al titolo degli stati uniti detenuto da The Miz, a questo match partecipano anche Jack Swagger Carlito ed MVP. A trionfare \u00e8 MVP ed \u00e8 qui che finisce l'amicizia tra MVP e Mark Henry. Nella puntata del 5 gennaio 2010 non riesce a qualificarsi per la finale del torneo ECW Homecoming venendo sconfitto da CM Punk.\nLa sera seguente al PPV Elimination Chamber Mark Henry e MVP vengono sconfitti da The Miz e Big Show per i titoli di coppia. A Extreme Rules MVP &amp; Mark Henry perdono un tag team Gauntlet match contro la Hart Dynasty; nel match erano coinvolti anche The Miz &amp; Big Show e R-Truth &amp; John Morrison. Nella puntata di Raw del 24 maggio, viene sconfitto da Sheamus non riuscendo a qualificarsi per il Fatal 4 Way valido per il WWE Championship al nuovo PPV Fatal 4 Way.\nA Night of the Champions 2010 ha perso la possibilit\u00e0 di diventare Campione di Coppia WWE insieme ad Evan Bourne. Insieme al suo compagno Yoshi Tatsu non riesce a vincere i WWE Tag Team Championship in un Fatal 4-Way Tag Team Match contro i campioni Heath Slater &amp; Justin Gabriel, The Usos e Santino Marella &amp; Vladimir Kozlov. Il match viene vinto dalla coppia italo-russa. Nel 2011, inizia poi un feud con Sheamus, che si chiude con la vittoria di Mark Henry in una puntata di Raw. Il 10 marzo, a Superstars, Henry, in coppia con The Great Khali e Natalya, sconfigge in un six-person mixed tag team match Tyson Kidd, William Regal e Melina. A Wrestlemania 27, Henry partecipa al dark match battle royal a 22 uomini dove per\u00f2 viene eliminato. Nella puntata di Raw dell'11 aprile, Henry partecipa ad un 8-man tag team match insieme a Santino Marella, Daniel Bryan e Evan Bourne ma i quattro vengono sconfitti dal Corre a causa dello schienamento di Heath Slater su Santino Marella. Nella puntata di Raw dedicata al Draft 2011, Mark Henry partecipa alla battle royal SmackDown vs Raw dove per\u00f2 si autoelimina per eliminare Brodus Clay.\nWorld Heavyweight Champion (2011\u20132012).\nNella puntata del Draft 2011 viene trasferito a SmackDown! dopo il match tra Randy Orton e Dolph Ziggler. Nel main event \u00e8 in coppia con John Cena e Christian per rappresentare SmackDown contro Alberto Del Rio, CM Punk e The Miz per rappresentare RAW. Ad un certo punto, Mark Henry attacca il suo compagno Cena con una clothesline e se ne va verso gli spogliatoi, sbattendo Christian sui gradoni d'acciaio, effettuando cos\u00ec un Turn Heel. Nella puntata di SmackDown del 27 maggio, perde un triple treath match contro Christian e Sheamus che decretava il primo sfidante al World Heavyweight Championship detenuto da Randy Orton. Il match viene vinto dall'irlandese che per\u00f2 schiena Christian per vincere.\nNel PPV Money in the Bank, sconfigge Big Show. A fine match, con l'ausilio di una sedia, esegue una Henry Bomb sulla gamba di Big Show. Successivamente inizia una faida con Sheamus e a Summerslam, i due si affrontano e vince Mark Henry per un Count Out.\nNella puntata di SmackDown del 19 agosto vince la 20-Men Battle Royal per il #1 contender al World Title eliminando per ultimo Sin Cara, laureandosi come primo sfidante al titolo.\nNella puntata di Super Smackdown del 30 agosto, Mark Henry dopo la vittoria di Randy Orton contro Christian nello Steel Cage match, irrompe nella gabbia d'acciaio, assale brutalmente Randy Orton ed infine lo mette K.O. con la World Strongest Slam. A Night of Champions, batte Randy Orton e diventa per la seconda volta campione mondiale in WWE.\nNella puntata di SmackDown del 7 ottobre, come promesso, Big Show fa ritorno dopo tre mesi e lo fa attaccando Mark Henry; prima dell'attacco Big Show chiede una title shot per il titolo degli pesi massimi poi negatagli da Henry, in seguito Show scaraventa Henry con una Chokeslam sul tavolo dei commentatori, per poi cercare di colpirgli la gamba e venendo fermato dal GM di SmackDown! Theodore Long che conferisce a Big Show il ruolo da numero 1 Contender al titolo di Mark Henry. A Vengeance il match contro Big Show finisce in un No-contest dopo il crollo del ring, mantenendo cos\u00ec il World Heavyweight Title. Il 4 novembre, a Smackdown, sfida Daniel Bryan con fuori dal ring Big Show che riesce quasi a farsi ottenere, grazie alla valigetta del Money in the Bank di Daniel, una sfida a Mark Henry per la cintura ma quest'ultimo colpisce Daniel con la World's Strongest Slam impedendogli la possibilit\u00e0 di sfida. Ma proprio a quel punto arriva il GM Theodore Long che avverte che i due giganti si affronteranno a Survivor Series per il titolo degli pesi massimi. Alle Survivor Series Mark Henry viene sconfitto da Big Show per squalifica, riuscendo a mantenere il titolo. Dopo il match, lo stesso Henry tenta di rompere nuovamente la caviglia a Big Show, ma quest'ultimo riesce ad evitare l'attacco e a colpire Henry con la \"Big Finisher\". Successivamente Show prende la sedia e rompe la caviglia a Henry, che viene portato via in barella. Nella puntata di SmackDown del 25 novembre torna in stampelle e viene attaccato da Big Show con la \"Big Finisher\". Poco dopo interviene Daniel Bryan, che incassa il Money in the Bank, e conquista il World Heavyweight Championship. Ma poco dopo Theodore Long cancella la vittoria e restituisce la valigetta a Bryan, in quanto Henry non era in condizioni da combattere. Nella puntata di SmackDown \"Holiday Special\" del 29 novembre sconfigge Daniel Bryan, mantenendo il titolo. A perde il World Heavyweight Championship in favore di Big Show in un Chairs match. Subito dopo per\u00f2 Daniel Bryan incassa la valigetta Money In The Bank e schiena Big Show, diventando nuovo campione. Continua quindi la faida con Big Show e il neo campione Daniel Bryan, che ha incassato la valigetta del Money In The Bank sul World's Largest Athlete. Nella puntata di SmackDown del 20 gennaio, svoltasi a Las Vegas, affronta il campione Daniel Bryan per il World Heavyweight Championship in un lumberjack match ma l'incontro termina ancora una volta in un No-contest dopo che i wrestlers a bordo ring hanno interferito all'interno del quadrato. Alla Royal Rumble, prende parte al Triple Threat Steel Cage match insieme a Big Show e al campione Daniel Bryan, ma ne esce sconfitto. Il 3 febbraio, a Smackdown, Theodore Long annuncia i partecipanti all'Elimination Chamber Match per il World Heavyweight Championship che si terr\u00e0 al PPV Elimination Chamber: il campione Daniel Bryan, Wade Barrett, Big Show, Cody Rhodes, Randy Orton, e proprio Henry, che sale sul ring infuriato con Long, dicendogli che in quel match ha una possibilit\u00e0 su sei di vincere, e chiede di essere tolto da quel match. Inoltre, vuole un match titolato contro Bryan la sera stessa. Long, in tutta risposta, non solo lo toglie dal match che lo aspettava al PPV, ma lo sospende per essersi rivolto a mali modi al GM (Kayfabe).\nVarie faide (2012\u20132013).\nAl pay-per-view Elimination Chamber si tiene un siparietto sul ring nel quale intervengono Henry e i rientranti Alberto Del Rio e Christian, che chiedono la nomina di Laurinaitis come General Manager di Raw e Smackdown. A Raw, Henry vince un 2 on 1 Handicap Match in squadra con David Otunga contro il solo Santino Marella. Dopo il match, Laurinatis annuncia che sia Otunga che Henry faranno parte del Team Laurinaitis a Wrestlemania XXVIII che andr\u00e0 contro il Team Long per decidere il vero General Manager dei due roster. A WrestleMania XXVIII Mark, con il Team Laurinaitis, sconfigge il Team di Teddy Long.\nIl 9 aprile a Raw, ha un'altra opportunit\u00e0 per il WWE Championship; Mark si aggiudica il match ma solo per squalifica, non riuscendo cos\u00ec a conquistare il titolo che \u00e8 rimasto nelle mani di CM Punk. Sul sito della WWE, per\u00f2, viene riportato che Mark affronter\u00e0 ancora CM Punk per il titolo in un match senza conteggio fuori dal ring e senza squalifica. Nella puntata di Raw del 16 aprile svoltasi a Londra viene sconfitto da CM Punk, fallendo ancora una volta l'assalto al titolo. Nella puntata di Raw del 23 aprile sconfigge Sheamus, grazie a Daniel Bryan che era lo Special Guest Referee. Nella puntata di SmackDown del 27 aprile combatte ancora contro Sheamus, ma questa volta viene sconfitto. Una settimana dopo, tramite il sito ufficiale WWE, viene comunicato che Mark Henry rester\u00e0 fuori per un po' di tempo perch\u00e9 subir\u00e0 un'operazione a una spalla.\nRitorna a sorpresa il 4 febbraio a \"Raw\", dove attacca Daniel Bryan (che aveva appena terminato un match con Rey Mysterio), lo stesso Mysterio e Sin Cara. Nella puntata di SmackDown dell'8 febbraio prima attacca sia Titus O'Neil che The Great Khali e successivamente, sconfigge Randy Orton venendo ammesso all'Elimination Chamber match. Allo \"SmackDown\" successivo, sconfigge The Great Khali. Nella puntata di \"SmackDown\" prima del pay-per-view sconfigge nuovamente Randy Orton, ma questa volta solo per squalifica dopo che The Viper lo aveva attaccato con una sedia.\nAl pay-per-view Elimination Chamber viene selezionato come ultimo entrante nella struttura, e riesce velocemente ad eliminare Daniel Bryan e Kane, ma viene eliminato da Randy Orton pochi minuti dopo. A \"Raw\", sconfigge facilmente Sin Cara. Nella puntata di \"Raw Old School\", durante l'entrata si incrocia con un vittorioso Ryback, lanciandosi sguardi di fuoco; successivamente sconfigger\u00e0 Zack Ryder. A \"SmackDown\", il 9 marzo, sconfigge molto facilmente Yoshi Tatsu, e successivamente si incrocia nuovamente con Ryback. A \"Raw\", l'11 marzo, assiste al match di Ryback che esce vittorioso contro Heath Slater, successivamente cerca di attaccare Ryback, ma poi ci ripensa ed esce dal ring. Successivamente, sempre a \"Raw\", sconfigge Kofi Kingston. Mark inizia cos\u00ec una faida con Ryback con diversi scontri non verbali. Il 15 marzo a \"SmackDown\" viene sconfitto da Ryback perch\u00e9 lo Shield interviene attaccando Ryback. In seguito Henry ha consegnato tre World's Strongest Slam a Ryback. Il 19 marzo Mark e Ryback si sfidano nel sollevamento pesi, dove Henry ha concluso 53 ripetizione e lo stesso Ryback ma quando quest'ultimo tenta di fare la cinquantaquattresima ripetizione Mark interviene soffocandolo. Il 2 aprile a Wrestlemania Mark riesce a sconfiggere Ryback in un match singolo. Nella puntata di \"Raw\" del 29 aprile, Henry sfida Tensai e Brodus Clay al tiro alla fune, vincendo. Successivamente Sheamus entra in arena e propone a Mark una sfida. Inizialmente Mark \u00e8 contrario, ma poi accetta e, mentre stava per vincere, Sheamus lascia la presa facendo cadere Henry per poi colpirlo con il Brogue Kick. Nella settimana prima del pay-per-view, Mark Henry riesce addirittura a spostare 2 camion facendo notare tutta la forza che ha. Ad Extreme Rules viene sconfitto da Sheamus in uno Strap match. Henry sar\u00e0 presente alla puntata di \"Raw\" del 17 giugno dove, secondo alcune fonti, annuncer\u00e0 il suo ritiro dal mondo del pro wrestling.\nFaida con lo Shield (2013\u20132014).\nNella puntata di \"Raw\" del 17 giugno, torna interrompendo John Cena, e annuncia ufficialmente il suo ritiro. Quando per\u00f2 Cena prova ad abbracciarlo dopo il discorso, Henry lo stende con una World's Strongest Slam, urlando che presto il WWE Championship detenuto da Cena sar\u00e0 suo.\nA Money in the Bank non riesce a conquistare la corona, in quanto \u00e8 costretto a cedere alla STF di Cena. A \"Raw\" del 15 luglio viene attaccato dallo Shield dopo aver chiesto un'altra opportunit\u00e0 per il WWE Championship.\nNella puntata di \"SmackDown!\" del 19 luglio salva i The Usos dall'attacco dello Shield, iniziando dunque una rivalit\u00e0 con loro e compiendo un Turn Face. Durante un'intervista, Mark Henry ha rivelato di aver prolungato il suo contratto con la WWE di tre anni, fino a giugno 2016. Il 22 luglio a \"Raw\" \u00e8 salvato dagli Usos dallo Shield. Il 29, insieme agli Usos perde contro lo The Shield. Sempre a Raw il 5 agosto batte per count-out Ryback.\nRitorna a Survivor Series 2013 sconfiggendo Ryback in meno di 3 minuti. Nella puntata di \"Raw\" del 25 novembre Mark Henry e Big E Langston sconfiggono Curtis Axel e Ryback e i due Face decidono di formare un vero e proprio team. Nella puntata di \"SmackDown!\" del 29 novembre sconfigge Curtis Axel. Nella puntata di Raw del 2 dicembre il World Strongest Man sconfigge Fandango. Nella puntata di \"SmackDown!\" del 13 dicembre Henry sconfigge Damien Sandow per count out. Nella puntata di \"Raw\" del 16 dicembre Mark Henry e Big E Langston sconfiggono i Real Americans. Nella puntata del 30 dicembre di \"Raw\", interrompe un rientrante Brock Lesnar, i due daranno luogo ad una rissa, dove ad avere la peggio sar\u00e0 proprio Henry, che subir\u00e0 anche l'F5, all'esterno del ring. La stessa cosa accadr\u00e0 a Raw old School del 6 gennaio, dove per\u00f2 stavolta subir\u00e0 la Kimura Lock, che provocher\u00e0 al World's Strongest Man una frattura al braccio.\nMark Henry torna nella puntata di \"Raw\" del 10 febbraio sconfiggendo Dean Ambrose in un \"Open Challenge United States Championship\" per squalifica. Nella puntata di \"SmackDown!\" del 14 febbraio Mark Henry partecipa oltre ad Rey Mysterio, Kofi Kingston e Jack Swagger ad un Fatal 4-Way Intercontinental Championship's Number One Conteders Match venendo vinto da Swagger. Nella puntata di \"Raw\" del 17 febbraio Henry viene sconfitto da Roman Reigns.\nAlleanza con l'Authority (2014\u20132015).\nDopo un periodo di assenza per infortunio, dopo alcuni house show, Henry \u00e8 tornato on-screen nella puntata di Raw del 5 agosto, in cui ha sconfitto in pochi minuti Damien Sandow, reo di aver offeso il Texas (stato natio di Henry e in cui si svolgeva la puntata). Nella puntata di SmackDown dell'8 agosto ha combattuto al fianco di Big Show, in un tag team match contro i RybAxel (Ryback e Curtis Axel), match vinto dai due giganti. I due assieme combattono diversi Tag Team Match, aprendo anche una breve feud con Luke Harper e Erick Rowan della Wyatt Family. Nel post-SummerSlam, Henry intraprende una feud con Rusev, dopo che quest'ultimo, assieme alla manager Lana, aveva disonorato la bandiera americana. I due si affrontano in un International Arm Wrestling Contest durante la puntata di \"SmackDown\" del 12 settembre, vinto dall'americano, e in un match nel Pay-per-View Night of Champions, in cui invece \u00e8 Rusev a vincere. Nel Kick-off di Hell in a Cell, sconfigge Bo Dallas.\nNella puntata di Raw del 27 ottobre, nel match valido per i titoli di coppia WWE, Mark Henry compie un Turn Heel attaccando il suo compagno di team Big Show permettendo cos\u00ec a Gold e Stardust di mantenere i titoli. Nella puntata di Raw del 3 novembre, perde per squalifica contro Big Show e dopo il match stende con una World Strongest Slam ai danni del gigante sui gradoni d'acciaio. La settimana successiva a \"Raw\" viene si unisce al Team Authority che affronter\u00e0 il Team Cena a Survivor Series. Il 23 novembre alle Survivor Series, il Team Authority viene sconfitto dal Team Cena grazie all'aiuto di Sting. In seguito, Henry si prese una pausa per un infortunio non specificato.\nTorna nella puntata di Smackdown del 13 marzo interrompendo Roman Reigns dicendogli che non batter\u00e0 Brock Lesnar, ma viene colpito dal Superman Punch. Pochi istanti dopo viene colpito da una spear attraverso le barricate. Durante questo promo, Henry \u00e8 tornato tra le fila dei \"face\". Nella puntata di Smackdown del 20 marzo doveva partecipare a un 2 contro 2 in squadra con Roman Reigns contro Kane e Seth Rollins ma nel backstage viene messo ko da loro due. Il 29 marzo, a WrestleMania 31 partecipa all'Andr\u00e8 the Giant Memorial Battle Royal nel kickoff show, dove viene eliminato dagli Ascension. Nella puntata di Raw del 6 aprile, viene sconfitto da Sheamus.\nA Elimination Chamber partecipa al match nella gabbia per il titolo intercontinentale come sostituto di Rusev, venendo eliminato per terzo da Sheamus.\nNella puntata di Raw del primo di giugno affronta per decisione dell'Authority Roman Reigns dopo che quest'ultimo aveva gi\u00e0 combattuto contro King Barrett vincendo.\nLa posta in palio era un posto nel money in the bank ladder match e a vincere \u00e8 Roman Reigns per countout.\nProprio a fine match Mark Henry attacca l'ex membro dello Shield con la \"World Strongest Slam\", effettuando cos\u00ec un turn heel. Nella puntata di Raw il 22 giugno viene sconfitto da Ryback. Nella puntata di SmackDown del 2 luglio viene sconfitto ancora da Ryback.\nVarie faide e ritiro (2015\u20132017).\nNella puntata di Raw del 13 luglio \u00e8 tornato face partecipando a un 6 man tag team match. Il 23 novembre 2015 perde contro Neville a \"Raw\" e, dopo la sconfitta, si congratula col suo avversario. A Tribute to the Troops del 23 dicembre sconfigge facilmente Bo Dallas. Nella puntata di \"Raw\" del 19 gennaio 2016 forma un team con R-Truth, Titus O'Neil e Neville, i quali sconfiggono Tyler Breeze, Stardust e gli Ascension. Il 24 gennaio, alla Royal Rumble, si qualifica per il Royal Rumble Match insieme a Jack Swagger, avendo i due sconfitto gli Ascension, i Dudley Boyz e Darren Young e Damien Sandow in un Fatal 4-Way Royal Rumble Qualifying Tag Team Match. Nel Royal Rumble Match entra col numero 22 ma viene eliminato da Braun Strowman, Luke Harper ed Erick Rowan. Nella puntata di \"Raw\" dell'8 febbraio Henry sembra tornare heel, essendosi alleato con il New Day (Big E, Kofi Kingston e Xavier Woods) per affrontare i Dudley Boyz e gli Usos in un Tables match, ma alla fine decide di abbandonare i suoi compagni, che vengono in seguito sconfitti. Nella puntata di \"Raw\" del 15 febbraio viene poi sconfitto da Big E. Nella puntata di \"SmackDown\" del 25 febbraio si allea con AJ Styles e Chris Jericho e sconfigge il New Day. Mark Henry ha partecipato all'annuale Andr\u00e9 the Giant Memorial Battle Royal a WrestleMania 32 del 3 aprile ma \u00e8 stato eliminato da Kane e Darren Young. Nella puntata di \"Raw\" del 4 luglio prende parte ad un 16-man Tag Team Elimination match come componente del Team USA (insieme a Big Show, Kane, Jack Swagger, Apollo Crews, Zack Ryder e i Dudley Boyz (Bubba Ray Dudley e D-Von Dudley)) contro la \"Multinational Alliance\" (formata da Sheamus, Alberto Del Rio, Cesaro, Chris Jericho, i Lucha Dragons (Kalisto e Sin Cara), Kevin Owens e Sami Zayn) ma \u00e8 stato eliminato da Kevin Owens dopo aver eliminato Kalisto; ciononostante, il suo team ha ottenuto la vittoria finale grazie a Zack Ryder.\nCon la Draft Lottery avvenuta nella puntata di \"SmackDown\" del 19 luglio 2016, Henry \u00e8 stato trasferito nel roster di \"Raw\".\nNella puntata di \"Main Event\" del 22 luglio Henry e Jack Swagger hanno trionfato sui Breezango (Fandango e Tyler Breeze). Nella puntata di \"Raw\" del 1\u00ba agosto Henry ha affrontato Rusev per lo United States Championship ma \u00e8 stato sconfitto. Dopo un periodo di assenza di due mesi, Henry \u00e8 tornato nella puntata di \"Raw\" del 17 ottobre dove lui e i Golden Truth (Goldust e R-Truth) hanno sconfitto Titus O'Neil e gli Shining Stars (Primo e Epico). Nella successiva puntata di \"Raw\" del 24 ottobre Henry \u00e8 apparso per supportare i Golden Truth nel loro match contro gli Shining Stars (vinto dai primi). Nella puntata di \"Raw\" del 5 dicembre Henry ha sconfitto in pochi secondi Titus O'Neil.\nIl 29 gennaio 2017 Henry ha partecipato al Royal Rumble match dell'omonimo pay-per-view entrando col numero 6 ed eliminando Jack Gallagher ma \u00e8 stato eliminato da Braun Strowman dopo tre minuti e diciassette secondi di permanenza. Nella puntata di \"Raw\" del 13 febbraio Henry \u00e8 stato sconfitto da Braun Strowman.\nIl 2 aprile, nel \"Kick-off\" di WrestleMania 33, Henry ha partecipato all'annuale Andr\u00e9 the Giant Memorial Battle Royal ma \u00e8 stato eliminato dallo sforzo combinato di tutti gli altri partecipanti.\nWWE Hall of Famer e Producer (2018\u20132021).\nNella puntata di \"Raw\" del 22 gennaio 2018, in occasione del venticinquesimo anniversario dello show, \u00e8 apparso nuovamente in un segmento nel backstage con The Godfather.\nIl 19 marzo \u00e8 stata annunciata la sua introduzione nella WWE Hall of Fame, avvenuta il 6 aprile, ed \u00e8 stato introdotto dal suo vecchio amico e rivale Big Show.\nIl 27 aprile, a \"Greatest Royal Rumble\", partecip\u00f2 al Royal Rumble match a 50 uomini entrando col numero 5 ma venne eliminato da Daniel Bryan e Dolph Ziggler.\nAll Elite Wrestling (2021\u2013presente).\nHenry debutt\u00f2 nella All Elite Wrestling il 30 maggio 2021 a \"Double or Nothing\" dove venne annunciato come allenatore e come membro del team di commento del nuovo show \"AEW Rampage\"."}
{"id": "480201", "revid": "125136418", "url": "https://it.wikipedia.org/wiki?curid=480201", "title": "Corte d'appello (Italia)", "text": "La corte d'appello nell'ordinamento giudiziario italiano \u00e8 un organo giurisdizionale competente a decidere sulle impugnazioni contro le sentenze pronunciate in primo grado dal tribunale ordinario e dal tribunale per i minorenni. La sua competenza \u00e8 limitata a una circoscrizione territoriale denominata \"distretto\".\nLe sentenze della corte d'appello possono essere impugnate con ricorso per cassazione.\nStruttura.\nLa corte d'appello ha sede nel capoluogo del distretto. Sono inoltre istituite sezioni distaccate in alcune citt\u00e0 diverse dal capoluogo. Tra le sezioni, vi sono quella incaricata esclusivamente della trattazione delle controversie in materia di lavoro e di previdenza e assistenza obbligatorie, la sezione per i minorenni e, in certi distretti, quella che funziona da Tribunale Regionale delle acque pubbliche. La sezione per i minorenni \u00e8 competente per le impugnazioni contro le sentenze del tribunale dei minorenni e giudica con l'intervento nel collegio, in aggiunta ai tre giudici togati, di due giudici onorari (consiglieri onorari), un uomo e una donna. Pu\u00f2 essere considerata una sezione specializzata della corte d'appello anche la corte d'assise d'appello. Presso la corte d'appello \u00e8, inoltre, istituito il commissariato per la liquidazione degli usi civici, parificato a una sezione specializzata.\nCiascuna corte d'appello ha una cancelleria, che pu\u00f2 essere costituita anche presso le sezioni distaccate, e un ufficio notificazioni, esecuzioni e protesti (UNEP).\nNei capoluoghi di distretto, presso la corte d'appello, operano anche il relativo ufficio del pubblico ministero, che prende il nome di procura generale della Repubblica, nonch\u00e9 il tribunale di sorveglianza, il tribunale per i minorenni e la procura della Repubblica presso il medesimo. Presso ciascuna corte d'appello \u00e8 inoltre istituito un consiglio giudiziario, di cui il presidente della corte \u00e8 membro di diritto e presidente.\nComposizione.\nLa corte d'appello ha un presidente (talvolta si trova ancora la vecchia denominazione di primo presidente) che la dirige, presiede la prima sezione e pu\u00f2 presiedere anche le altre; le rimanenti sezioni sono presiedute da un presidente di sezione. Tanto il presidente della corte, quanto quelli delle sezioni devono avere la qualifica di magistrato di cassazione; per gli altri giudici \u00e8 richiesta la qualifica di magistrato d'appello. Il presidente della corte assegna gli affari alle singole sezioni; all'interno di queste sono costituiti i collegi giudicanti, formati da tre giudici, ai quali il presidente di sezione assegna gli affari. Va notato che, quando si parla di corte d'appello, si pu\u00f2 far riferimento, secondo i casi, all'intero ufficio giudiziario o a tale collegio giudicante, che costituisce il giudice collegiale propriamente detto, di fronte al quale si svolge il processo.\nI giudici della corte d'appello hanno il titolo di consigliere e sono ripartiti in sezioni con competenza civile, penale o promiscua, composte da almeno cinque magistrati, oltre a uno o pi\u00f9 supplenti.\nFunzioni.\nLa competenza principale della corte d'appello riguarda le impugnazioni contro le sentenze, in materia civile e penale, pronunciate in primo grado dal tribunale ordinario o, nelle forme del giudizio abbreviato, dal giudice per l'udienza o per le indagini preliminari, nonch\u00e9 contro le sentenze del tribunale per i minorenni. Con tale mezzo d'impugnazione, che prende il nome di \"appello\" ed \u00e8 disciplinato dagli artt. 339 e seguenti del codice di procedura civile e dagli artt. 570 e seguenti del codice di procedura penale, la parte chiede la riforma totale o parziale del provvedimento giurisdizionale che ritiene ingiusto. La corte d'appello \u00e8 \"giudice di merito\", in quanto decide su tutti gli aspetti della causa, tanto sulle questioni di fatto quanto su quelle di diritto, confermando la pronuncia impugnata o riformandola, ossia sostituendola, in tutto o in parte, con la propria.\nIn alcuni casi in via eccezionale la corte d'appello \u00e8 giudice di prima istanza; tra le materie per cui \u00e8 prevista questa competenza si possono ricordare: le controversie relative alla determinazione dell'indennit\u00e0 di espropriazione per pubblica utilit\u00e0, le delibazioni di sentenze straniere, le impugnazioni di provvedimenti amministrativi concernenti la libert\u00e0 del mercato e la concorrenza e le impugnazioni per nullit\u00e0 di lodi arbitrali.\nDistretti.\nIl territorio italiano \u00e8 suddiviso in 26 distretti, alcuni coincidenti con il territorio di una regione, altri con una sua parte. \nIn alcuni casi il distretto assomma territori di diverse regioni. Ad esempio: \nElenco delle Corti d'appello italiane:"}
{"id": "480208", "revid": "70825", "url": "https://it.wikipedia.org/wiki?curid=480208", "title": "Polovtsi", "text": ""}
{"id": "480212", "revid": "123421100", "url": "https://it.wikipedia.org/wiki?curid=480212", "title": "Partito Laburista", "text": "Il Partito Laburista () \u00e8 uno dei maggiori partiti politici del Regno Unito.\nAltri partiti con lo stesso nome nell'ambito del Regno Unito e territori ad esso appartenenti sono:\nAl nome del Partito Laburista si ispirano altri partiti generalmente d'indirizzo progressista / laburista nei Paesi anglosassoni\ne, fuori da tale ambito:"}
{"id": "480213", "revid": "18397", "url": "https://it.wikipedia.org/wiki?curid=480213", "title": "Corti di Appello", "text": ""}
{"id": "480214", "revid": "124748920", "url": "https://it.wikipedia.org/wiki?curid=480214", "title": "Locomotiva FS E.402A", "text": "La E.402A \u00e8 stata una locomotiva italiana nata negli anni novanta, dalla collaborazione tra FS ed Ansaldo Trasporti, allo scopo di poter disporre di una macchina potente e veloce di elevata affidabilit\u00e0.\nRimasero in esercizio fino al 2019 quando tutto il gruppo E.402A venne modificato e reso monocabina diventando E.401.\nStoria.\nSul finire degli anni '80, prima dell'imminente apertura della direttissima Firenze-Roma, gli unici mezzi di trazione che avrebbero permesso l'impostazione di servizi alla velocit\u00e0 massima di 200\u00a0km/h erano le E.444 che, pur essendo delle buone macchine, erano state realizzate all'inizio degli anni settanta con una tecnologia ormai datata e che, soprattutto, erano in grado di viaggiare per lunghi tratti alla velocit\u00e0 massima di 180 km/h e solo per brevi percorsi, di pochi km e pochi minuti, riuscivano a raggiungere la velocit\u00e0 di picco di 200 km/h (dichiarata come velocit\u00e0 massima di questa serie di macchine), dovendo poi subito tornare a viaggiare a 180 km/h. \nPeraltro, fino all'apertura della Direttissima Roma-Firenze, in quasi nessun tratto della rete ferroviaria italiana, era autorizzata la velocit\u00e0 massima superiore a 180 km/h. \nTra il 1981 e il 1983 i tecnici dell'allora Servizio Materiale e Trazione di Firenze elaborarono il progetto di una locomotiva per treni veloci da affiancare alle E.444. Il progetto venne impostato secondo la filosofia dell'epoca su una locomotiva universale, cio\u00e8 in grado di rimorchiare treni passeggeri impostati a 200\u00a0km/h e treni merci a 100\u00a0km/h, a quattro assi motori.\nDefinite le caratteristiche di massima della locomotiva, occorreva definire il tipo di azionamento: scartato a priori l'azionamento di tipo reostatico, ormai obsoleto, venne preferito un azionamento a convertitori elettronici (inverter) e azionamento trifase, un campo che in ambito FS aveva visto una prima sperimentazione parziale con le locomotive E.633 di una decina di anni prima, le quali montavano sia i vecchi reostati, sia una versione primordiale di inverter, rappresentando in questo senso, oltre che una serie sperimentale, anche una generazione di macchine ibride, che segn\u00f2 il passaggio dalla vecchia alla nuova tecnologia, che aveva pochi punti di riferimento anche a livello internazionale, e per questo le FS italiane si posero come amministrazione ferroviaria pionieristica. \nTale scelta fu fatta considerando gli innegabili vantaggi offerti dai motori di trazione asincroni trifase nei confronti di quelli a trazione continua: minore massa a parit\u00e0 di potenza, minori costi di manutenzione, maggiore affidabilit\u00e0 e, soprattutto, considerando che la veloce evoluzione tecnica rischiava di far diventare presto superata un'impostazione pi\u00f9 \"tradizionale\".\nAnche per il carrello e per il sistema di trasmissione furono utilizzate soluzioni tecniche inedite, in modo da conferire alla locomotiva elevate qualit\u00e0 di marcia, senza ricorrere a soluzioni sofisticate e costose come quelle utilizzate sui treni ad alta velocit\u00e0.\nVenne cos\u00ec definito il nuovo gruppo E.402, avulso dal sistema di classificazione fino ad allora adottato dalle FS, con le seguenti caratteristiche: rodiggio Bo' Bo', motori a trazione asincrona trifase, velocit\u00e0 massima 220\u00a0km/h, azionamento costituito da due convertitori elettronici (uno per ogni carrello) a controllo automatico, frenatura elettrica reostatica, a recupero e mista.\nEssendo un mezzo rivoluzionario per l'epoca, le FS decisero che prima di passare alla realizzazione delle locomotive di serie era prudente realizzare un rotabile provvisorio per poter effettuare le prime verifiche di massima sui carrelli, sulla trasmissione e sui convertitori di trazione e cinque rotabili di preserie per sperimentare le soluzioni da applicare sulle macchine definitive. Il 29 ottobre 1982 venne ordinato alle Officine Reggiane e alla Ansaldo un simulacro, classificato E.402.000, della futura locomotiva per compiere le prime sperimentazioni. Esso presentava una cassa uguale a quella prevista per le macchine di serie per valutare l'influenza aerodinamica del muso sui pantografi; l'interno era per met\u00e0 attrezzato a laboratorio, mentre l'altra met\u00e0 conteneva il convertitore elettronico, la zavorra per portare il peso totale alle 84 t delle macchine di serie e uno spartano banco di manovra. Sulla testata della cabina di guida non utilizzata erano collocati gli accoppiatori elettrici necessari al collegamento a una locomotiva E.444 che aveva il compito di fornire energia al complesso. Consegnato il 25 marzo 1985, effettu\u00f2 diverse corse di prova sulle linee Roma-Firenze (Direttissima e lenta), Firenze-Pisa e Verona-Brennero.\nContemporaneamente le FS ordinarono alle stesse ditte 5 esemplari di preserie, classificati E.402.001-005 che vennero consegnate tra il 31 maggio e il 29 dicembre 1988 e assegnate al Deposito Locomotive di Firenze. Messe subito in servizio nei turni, inizialmente sussidiate da una locomotiva \"chioccia\" con doppia trazione in testa ai treni, gi\u00e0 nei primi mesi di esercizio la parte elettronica necessit\u00f2 di diverse messe a punto per migliorarne l'affidabilit\u00e0, mentre la parte meccanica risult\u00f2 eccellente fin dall'origine.\nConfortati dai risultati delle prime prove, gi\u00e0 nel corso del preesercizio, il 21 agosto 1992, le FS ordinarono 40 locomotive di serie, classificate E.402.006-045, allestite con una cassa di nuovo disegno nella parte frontale per migliorarne il comportamento aerodinamico alle alte velocit\u00e0, ma con meccanica e parte elettronica comune agli esemplari di preserie.\nTerminate le sperimentazioni, nel 1998 le cinque locomotive di preserie vennero accantonate momentaneamente presso l'Officina Grandi Riparazioni di Foligno dove le componenti elettriche vennero aggiornate, per poi essere rimesse in esercizio a partire dal gennaio 1999, a eccezione della E.402.001 che venne avviata alla demolizione.\nNel 2013 fu indetta la gara per la trasformazione dell'intero gruppo (prototipi esclusi essendo gi\u00e0 stati accantonati in precedenza) in locomotive monocabina, con sostituzione degli azionamenti elettronici, per il traino dei convogli in servizio \"Intercity\", che da fine 2016 hanno ricevuto i nuovi schemi di colori chiamati \"Intercity Giorno\" e \"Intercity Notte\". Il nuovo gruppo cos\u00ec riconvertito \u00e8 stato riclassificato come E.401, mantenendo ancora i precedenti numeri di serie da 006 a 045. Passeranno, come parte delle E.402B, alla livrea Intercity Giorno.\nEsercizio.\nNel giugno del 1994 iniziarono le consegne delle macchine di serie che si protrassero fino al 1996. Assegnate al deposito di Firenze, dopo alcuni mesi di prove, tra cui quelli di avviamento e slittamento sul Brennero, vennero affiancate alle E.444R che sulla Direttissima, con gli IC impostati a 200\u00a0km/h, viaggiavano al limite delle loro prestazioni.\nDal loro primo turno di esercizio regolare, il 28 maggio 1995, vennero impegnate 10 locomotive sulla Firenze-Roma in testa a 37 treni della categoria IC/EC con una percorrenza giornaliera media di 1100\u00a0km. L'entrata in vigore l'orario invernale, il 24 settembre 1995, vede 17 macchine impegnate con un incremento del numero di treni trainati e del raggio d'azione che si estende da Firenze a Milano. Dall'estate del 1996 le macchine in turno aumentano ancora a 28 unit\u00e0 con il traino di 99 treni e il raggio d'azione che ormai comprende tutta la dorsale da Chiasso a Reggio Calabria e i treni migliori da Milano a La Spezia. Un anno dopo, con il completamento della fornitura, si aggiungono altri servizi sulla Firenze-Venezia, Bologna-Verona e Roma-Paola-Cosenza.\nNel 1999, in concomitanza della divisionalizzazione delle Ferrovie dello Stato, le locomotive vengono assegnate alla divisione passeggeri e le unit\u00e0 002 e 003 rientrano in servizio. 15 unit\u00e0 vengono assegnate al deposito di Mestre e dal dicembre 2000 diventano titolari dei primi \"Intercity\" reversibili da 200\u00a0km/h con le nuove carrozze UIC-Z1 semipilota, composizioni bloccate assimilabili dal punto di vista dell'esercizio agli elettrotreni. L'orario estivo vede l'estensione delle composizioni reversibili sull'asse Milano-Roma, ma per alcuni problemi nella comunicazione tra le centraline di comando della carrozza pilota e della locomotiva tali servizi dovettero essere parzialmente sospesi.\nNel 2002, risolti i problemi al telecomando, tutte le unit\u00e0 in servizio vengono riassegnate ai depositi di Milano e Mestre. Contemporaneamente rientrano in servizio le unit\u00e0 di preserie 002 e 005, mentre il simulacro e la 001 vengono accantonate e avviate alla demolizione. Le unit\u00e0 milanesi prestano servizio principalmente sulla dorsale Milano-Napoli, mentre da Venezia le E.402 vengono poste al traino degli IC reversibili tra Venezia, Milano, Livorno e Udine e sulla Venezia-Napoli.\nNel 2008 le E.402 trainano per la penisola 61 tra IC, EC ed EN con una percorrenza giornaliera complessiva di 24.500\u00a0km.\nCon l'avvento dell'Alta Velocit\u00e0, nessuna delle macchine del gruppo E.402A viene assegnata ai nuovi servizi Frecciabianca, mantenendo il traino dei servizi IC rimasti, in sostituzione delle E.444R che vengono via via accantonate.\nIl servizio delle E402A termina la mattina del 30 aprile 2019, quando la E402.030 giunge a Roma con un Intercity Notte da Trieste, venendo trasferita il giorno stesso a Foligno per iniziare il percorso di trasformazione in E401.\nTrasformazione in E.401.\nNel 2014 il Gruppo FS ha deciso di trasformare le E.402A in versione monocabina per servizi Intercity. La modifica di carpenteria \u00e8 stata commissionata alle O.G.R. di Foligno, mentre la parte elettronica \u00e8 stata affidata dall'azienda spagnola CAF. La prima macchina oggetto di trasformazione \u00e8 l'unit\u00e0 danneggiata 013, che sar\u00e0 seguita successivamente dalla 015, dalla 026, dalla 022 e dalla 016.\nA marzo 2016 il Gruppo FS ha deciso di riclassificare le E.402A monocabina in E.401. La consegna delle macchine alle OGR Foligno per la trasformazione \u00e8 terminata il giorno 30 aprile 2019.\nCaratteristiche tecniche.\nLa locomotiva \u00e8 caratterizzata dall'elevata potenza massima, 6\u00a0MW sotto catenaria a 3000 V sviluppabile per 20 minuti, e 5.2\u00a0MW continuativi resi gi\u00e0 a partire da 133\u00a0km/h e fino alla massima velocit\u00e0 di 220\u00a0km/h, il che la rende adatta anche al valico di linee a forte pendenza oltre che all'esercizio nelle tratte pi\u00f9 veloci.\nLa cassa della locomotiva \u00e8 in acciaio ad alta rigidit\u00e0 e utilizza strutture reticolari che permettono insieme resistenza e leggerezza. Il tutto \u00e8 volto ad assicurare anche la sicurezza del personale che vi svolge servizio in caso di sinistri. Le apparecchiature di bordo sono di facile accessibilit\u00e0 e di agevole smontaggio dall'alto o dalle fiancate per le operazioni di manutenzione e riparazione. I carrelli sono particolarmente leggeri per ridurre le masse non sospese, cosa essenziale in un mezzo molto veloce.\nLa locomotiva \u00e8 dotata di motori asincroni trifase azionati autonomamente con un inverter trifase ed un chopper singoli per carrello. Lo stadio di ingresso prevede un chopper bifase elevatore di tensione fino a 4200 Volt ottenibili per tensioni di linea, a corrente continua variabili tra 1\u00a0200 volt e 4\u00a0000 volt. Tale chopper \u00e8 reversibile in caso di frenatura elettrica.\nIl concetto di modularit\u00e0 degli azionamenti di trazione \u00e8 applicato anche alle restanti apparecchiature ausiliarie, come i ventilatori di raffreddamento, e i compressori di aria alimentati a 450 volt, 60 Hz da due convertitori identici da 210\u00a0kW commutabili in caso di guasto. Tutte le funzioni importanti sono monitorate da un sistema diagnostico a microprocessore.\nI 4 prototipi pi\u00f9 il simulacro sono stati costruiti alla fine degli anni '80. Tutti i prototipi eccetto lo\u00a0000 e lo 001 sono stati riconvertiti in unit\u00e0 in servizio effettivo: il primo \u00e8 stato demolito nel novembre-dicembre 2006, il secondo e il quarto sono accantonati a Foligno."}
{"id": "480215", "revid": "18397", "url": "https://it.wikipedia.org/wiki?curid=480215", "title": "Corte di appello", "text": ""}
{"id": "480216", "revid": "18397", "url": "https://it.wikipedia.org/wiki?curid=480216", "title": "Corte di Appello", "text": ""}
{"id": "480217", "revid": "1745361", "url": "https://it.wikipedia.org/wiki?curid=480217", "title": "Archeologia medievale", "text": "L'archeologia medievale \u00e8 quell'ambito specialistico della ricerca archeologica che applica i metodi propri di questa disciplina alla cultura post-classica nell'indagine delle strutture, della mentalit\u00e0, dei manufatti e di ogni minuziosa testimonianza del periodo che va dalla caduta dell'Impero Romano (476 d.C.) alla nascita dell'et\u00e0 moderna (1492 scoperta dell'America): all'interno di questi due paletti storici (sempre pi\u00f9 messi in discussione almeno per la realt\u00e0 italiana), l'archeologia medievale indaga ogni \u2018tipo di Medioevo\u2019, da quello islamico a quello cristiano, dai bizantini ai longobardi agli ebrei etc., in una discesa specialistica sempre pi\u00f9 profonda che ne \u00e8 anche una sua caratteristica fondamentale.\nStoria dell'archeologia medievale.\nLa ricerca archeologica in ambito medievale era iniziata nella seconda met\u00e0 dell'Ottocento: l'interesse, inizialmente rivolto alle architetture e quindi ai siti e ai materiali di epoca medievale, si manifest\u00f2 anche con veri e propri scavi archeologici, soprattutto in Gran Bretagna e nei paesi scandinavi, in collegamento con il pensiero positivistico e con lo sviluppo della ricerca sulle origini nazionali, propria della cultura del tempo. In quest'ambito, il generale inglese Pitt Rivers si dedic\u00f2 tra il 1881 e il 1896 alla ricerca di villaggi e necropoli, registrando in modo estremamente accurato tutti i dati dei ritrovamenti.\nNel 1952 Beresford, Jack Golson e John Hurst scavarono il villaggio abbandonato di Wharram Percy, nel Nord Yorkshire: 38 campagne di scavo estese su ampie aree che permisero di illustrare in maniera innovativa e con risultati eccellenti le fasi di vita del villaggio dal tempo dei romani. Nello stesso 1952 venne costituito il Deserted Medieval Research Group (MSRG) che svolse un gran numero di ricerche sulla storia dell'insediamento rurale.\nSempre in Inghilterra sono da ricordare le numerose campagne di scavo su necropoli, come Sutton Hoo, cimitero reale anglossassone, scoperto nel 1939 vicino a Woodbridge (Suffolk).\nIn Inghilterra esisteva gi\u00e0 dal 1956 una \"Society for Medieval Archeology\", ma le prime pubblicazioni di archeologia medievale risalgono solo negli anni settanta-ottanta del Novecento. Successivamente si hanno numerose pubblicazioni in tutta Europa.\nIn Francia sicuramente uno dei pi\u00f9 importanti esponenti della storia della disciplina \u00e8 rappresentato da Viollet-le-Duc, la cui attivit\u00e0 fu finalizzata all'individuazione dei principi dell'architettura del passato. La sua attivit\u00e0 di restauratore, basata su una conoscenza straordinaria della civilt\u00e0 medievale francese, si esplicita con la sua affermazione: \u00abrestaurare \u00e8 ripristinare l'edificio in uno stato di compiutezza che potrebbe non essere mai esistito\u00bb. Tra le sue attivit\u00e0 di restauro \u00e8 da ricordare il rifacimento della cattedrale di Notre-Dame a Parigi, sostituendo la guglia a crociera e la decorazione scultorea del portale maggiore con libere creazioni in stile gotico.\nPer quanto riguarda il Novecento, tra gli esponenti di maggior rilievo ricordiamo Michel de Bouard, nominato professore all'Universit\u00e0 di Caen nel 1940, partecip\u00f2 allo scavo ed alla ricostruzione del castello di Caen, affermandosi come capo fila dell'archeologia medievale: tra i primi utilizz\u00f2 il metodo stratigrafico su siti medievali.\nIn Germania le ricerche, soprattutto durante i primi anni del Novecento, furono tutti indirizzati alla ricerca delle origini del popolo Germanico. Da ricordare l'attivit\u00e0 di Gustaf Kossinna, diretto predecessore dell'archeologia nazista, linguista e professore dell'Archeologia germanica all'Universit\u00e0 di Berlino. Le sue idee furono collegate alla pretesa che i popoli germanici costituivano una identit\u00e0 nazionale con diritti storici sulle terre una volta occupate: pretesa utilizzata durante l'occupazione della Polonia e della Cecoslovacchia. \nDurante il periodo nazista, da ricordare la fondazione dell'associazione Deutsche Ahnenerbe, fondata nel 1937 e sovvenzionatrice di scavi e ricerche in tutta Europa finalizzate al rafforzamento dell'identit\u00e0 germanica. Tra i promotori da ricordare il Reichsf\u00fchrer-SS Heinrich Himmler, che mantenne il controllo totale dell'associazione dall'estate 1937, fissandone il nuovo quartier generale presso Berlino-Dahlem.\nRicerche di archeologia medievale in Italia.\nAnche in Italia gli studiosi si occuparono di archeologia medievale anche molto tempo prima che nascesse questa definizione: nel corso del XIX secolo si citavano i ritrovamenti di epoca medievale rinvenuti negli scavi, ma tuttavia, l'interesse specifico per il Medioevo rimaneva scarso e casuale, ed anche un tema storiografico famoso come quello del \u2018castello' anim\u00f2 ricerche comunque ridotte e specifiche.\nLuigi Pigorini con la pubblicazione nel 1865 del suo libretto \"Sulle abitazioni palustri\", ritrovate durante lo scavo nel centro di Fontanellato aveva gi\u00e0 applicato a materiali di epoca medioevale le tecniche proprie dell'indagine archeologica del tempo: le strutture, ipotizzate come appartenenti all'et\u00e0 del ferro, vennero poi identificate come costruzioni del periodo delle invasioni barbariche, grazie all'attenta osservazione dei recipienti in pietra ollare rinvenuti.\nNel 1887 Giuseppe Scarabelli nella pubblicazione dello scavo condotto a Monte Castelluccio, presso Imola, in cui era stato rinvenuto un insediamento dell'et\u00e0 del bronzo, descrisse con precisione i resti di una necropoli, rilevando anche i buchi lasciati nel terreno dai pali e disegnando i numerosi manufatti rinvenuti: grazie a questo resoconto i resti furono pi\u00f9 tardi attribuiti all'epoca altomedievale.\nSempre durante l'Ottocento si ebbero ancora gli studi di Giacomo Boni (abbondanti resti medievali nel sito terramaricolo di Montale), di Francesco Coppi (descrizione dei materiali rinvenuti nelle tombe del cimitero medievale dell'oratorio di Sant'Alberto). Gaetano Chierici condusse campagne di scavo in siti medioevali (campagne di scavo nel castello di Canossa a partire dal 1877, poi proseguite da Naborre Campanini, scoperta di una chiesa e di tombe altomedievali a Sant'Ilario d'Enza nel 1878, scavo nella torre di Bismantova. I risultati degli studi di Chierici vennero illustrati nel museo civico di Reggio Emilia, con un criterio topografico rimasto d'esempio per numerosi altri musei.\nLe \"Deputazioni di storia patria\", associazioni per lo studio della storia locale, fondate dopo l'unit\u00e0 d'Italia nel 1861, raccoglievano materiali appartenenti ad epoche diverse, in mancanza di una legge che regolamentasse il possesso di oggetti archeologici, ma i manufatti di epoca medievale erano il frutto di ritrovamenti casuali e non di mirate campagne di scavo.\nContemporaneamente gli storici e gli storici dell'arte cominciarono a pubblicare gli 'inventari di beni', introducendo lo studio della cultura materiale, fondamentale fonte di informazione per comprendere e ricostruire il vivere quotidiano del singolo individuo come di interi villaggi. Inoltre la stessa archeologia andava allargando il proprio campo di indagine al di fuori della sola antichit\u00e0 classica e delle tradizionali tematiche storico-artistiche: nacque l'archeologia cristiana e si svilupp\u00f2 la ricerca sulle culture barbariche e sugli aspetti materiali della cultura bizantina. Gli studi si estesero a temi quali le monete, le catacombe, la chiesa, il monastero ed il villaggio. Il problema storiografico centrale restava quello dell'identit\u00e0 nazionale.\nProblema usato durante la ricostruzione di Roma durante gli anni del fascismo, quando vennero effettuati notevoli sbancamenti nella zona del Foro Romano, cancellando per sempre interi quartieri medievali della citt\u00e0. La ricerca della \"romanit\u00e0\" era fortemente incentivata dal Duce, ritratto durante l'inaugurazione della Via dell'Impero (9 aprile 1932) e dei Fori Imperiali. Simile sorte ebbero gli scavi presso Ostia, diretti da Guido Calza.\nDurante la ricostruzione, negli anni immediatamente successivi alla Seconda guerra mondiale, molte furono le scoperte nelle principali citt\u00e0 italiane. In questi anni fu manifesto il legame con la scuola d'Oltralpe, guidata in primo luogo da Joachim Werner. Ai suoi allievi Volker Bierbrauer e Ottone d'Assia si devono le prime sistematizzazioni delle scoperte di et\u00e0 gota e longobarda in Italia.\nAgli inizi del anni sessanta risalgono i primi grandi progetti di ricerca archeologica medievale, promossi da Gian Piero Bognetti, finalizzati alla conoscenza di due siti di grande interesse per l'Alto Medioevo italiano: Torcello nella laguna veneta e Castelseprio in provincia di Varese.\nIn Italia la disciplina venne codificata solo a partire dagli anni settanta del Novecento, con i primi incarichi accademici ed i primi interventi di recupero di contesti archeologici. A partire dal 1974 inizi\u00f2 anche la pubblicazione di una rivista specialistica, \"Archeologia Medievale\" sotto la direzione di Riccardo Francovich. Le prime pubblicazioni furono monografie su aspetti specifici, testi di sintesi e rivisitazioni di tematiche storiografiche alla luce delle scoperte archeologiche. Tra i primi scavi archeologici italiani, condotti in questo periodo e di specifico interesse per l'archeologia medievale, si ricorda quello condotto a Brescia da Gian Pietro Brogiolo negli anni 1980 sul sito della \"domus\" di via Alberto Mario.\nL'archeologia medievale \u00e8 oggi entrata a pieno titolo nel mondo delle discipline archeologiche e storiche in generale, contribuendo a far luce e a rendere pi\u00f9 chiare le testimonianze della vita dell'uomo nelle sue diverse fasi cronologiche (tarda antichit\u00e0 - alto Medioevo - basso Medioevo)."}
{"id": "480218", "revid": "767487", "url": "https://it.wikipedia.org/wiki?curid=480218", "title": "Opoterapia", "text": "L'opoterapia (o anche organoterapia) \u00e8 un'antica terapia medica che consisteva nella somministrazione al malato, per via orale o per via ipodermica, di pozioni preparate con estratti di succhi di organi.\nCon questo metodo terapeutico si intendevano curare, in particolare, insufficienze funzionali di ghiandole e altri organi, come reni e fegato, e si somministravano i succhi prelevati dall'organo o dalla ghiandola omonima di un animale. Oggi questo metodo \u00e8 stato soppiantato dalla pratica dell'ormonoterapia, diffusasi con la scoperta delle secrezioni endocrine, la quale utilizza ormoni purificati o sintetici. Il termine stesso \"opoterapia\" \u00e8 diventato sinonimo di \"ormonoterapia\".\nOrigini.\nL'origine di questa terapia \u00e8 antichissima e risale alle origini stesse della medicina. Essa era gi\u00e0 nota all'epoca di Ippocrate ed aveva valenza magiche e rituali, come le primitive pratiche cannibalistiche di guerra che prevedevano, alla fine di una battaglia o di un conflitto, che i vincitori smembrassero il nemico morto e ne mangiassero le viscere per appropriarsi dei suoi pregi e caratteristiche. Secondo Tito Livio, Annibale, nei suoi tentativi d'assedio in Italia, era solito far mangiare ai suoi uomini la carne e le membra dei nemici vinti perch\u00e9 fossero pi\u00f9 crudeli nei confronti dei Romani, nelle successive battaglie, oltre che per soddisfare il loro mero bisogno di cibo.\nNel 1848 il medico e omeopata tedesco Hermann pubblic\u00f2 un'opera riguardante l'organoterapia che intendeva determinare la \"potenza medica della sostanza degli organi nelle malattie di organi omologhi\" e fu il primo ad utilizzare estratti dal fegato della volpe."}
{"id": "480219", "revid": "46931", "url": "https://it.wikipedia.org/wiki?curid=480219", "title": "Organoterapia", "text": ""}
{"id": "480220", "revid": "12067", "url": "https://it.wikipedia.org/wiki?curid=480220", "title": "Biopsichiatria", "text": ""}
{"id": "480222", "revid": "6066", "url": "https://it.wikipedia.org/wiki?curid=480222", "title": "San Gabriele (arcangelo)", "text": ""}
{"id": "480225", "revid": "46931", "url": "https://it.wikipedia.org/wiki?curid=480225", "title": "Oppanol", "text": ""}
{"id": "480229", "revid": "1543377", "url": "https://it.wikipedia.org/wiki?curid=480229", "title": "Armenia Edizioni", "text": "Armenia Edizioni \u00e8 una casa editrice italiana fondata da Giovanni Armenia nel 1972.\nNello stesso anno di fondazione, avvia a giugno la rivista \"Arcana\", \"Mensile del mondo occulto e misterioso\", che in quel dicembre diverr\u00e0 \"Gli Arcani\"; la pubblicazione cesser\u00e0 nel dicembre 1981.\nDalla met\u00e0 degli anni settanta la casa editrice si \u00e8 dedicata alla fantascienza, pubblicando oltre a varie collane lo storico periodico mensile \"Robot\", fondato da Vittorio Curtoni, dal 1976 al 1989, seguito dalla rivista \"Aliens\" dal 1979 al 1980, la cui chiusura decreta il ritiro dell'editore dal campo fantascientifico nel corso del decennio successivo.\nDagli anni novanta Armenia si \u00e8 specializzata in due filoni specifici: uno relativo alla narrativa fantastica, soprattutto alla fantasy, l'altro relativo all'astrologia e alla New Age. Nel catalogo Armenia vi sono testi sia sulle filosofie orientali e sullo stile di vita e i metodi di cura ad esse collegati, sia libri di psicologia e pedagogia: in particolare Armenia pubblica per il mercato di lingua italiana le opere sul pensiero positivo di Louise Hay.\nL'azienda ha fatto ricorso alla cassa integrazione straordinaria nel 2013 e a riduzioni d'orario ed \u00e8 stata messa in liquidazione a gennaio 2014.\nDa gennaio 2015 il Gruppo Editoriale Armenia, diventato Armenia srl, \u00e8 stato acquisito da Il Castello Editore e Rusconi Libri e la casa editrice ha ripreso le pubblicazioni.\nFantasy.\nNel campo della narrativa fantastica, Armenia \u00e8 stata una delle prime case editrici in Italia ad aver pubblicato romanzi di fantasy. Tra i cicli pi\u00f9 importanti, i romanzi dedicati ai mondi di \"Dragonlance\" e \"Forgotten Realms\" e la saga di Malazan. Fra gli autori pubblicati, gli statunitensi Margaret Weis, Tracy Hickman, R. A. Salvatore, Jean Rabe, Terry Brooks, Ed Greenwood e Richard A. Knaak.\nCon la ripresa delle attivit\u00e0 nel 2015, la casa editrice ha riportato in libreria la ristampa completa e corretta dei primi otto volumi (di dieci) de \"Il Libro Malazan dei caduti\", saga heroic fantasy di successo dell'autore canadese Steven Erikson."}
{"id": "480230", "revid": "125558411", "url": "https://it.wikipedia.org/wiki?curid=480230", "title": "Arianna Ciampoli", "text": "\u00c8 legata principalmente alla Rai dal 1994 e a TV2000 dal 2005.\nBiografia.\nGli esordi a Telemontecarlo e la tv dei ragazzi in Rai.\nNella met\u00e0 degli anni ottanta, appena quindicenne, inizia a lavorare per tv e radio private della sua citt\u00e0 di nascita, Pescara. Esperienza che prosegue per quasi sei anni. Nell'autunno del 1992, trasferitasi a Roma, debutta in tv nella trasmissione \"TV Donna\", contenitore pomeridiano condotto da Carla Urban su Telemontecarlo, dove rimane sino al mese di dicembre. Nella primavera del 1993, sempre su Telemontecarlo, prende parte alle trasmissioni \"Tappeto volante\" curando uno spazio dedicato ai bambini, che dall'autunno dello stesso anno diventa un programma autonomo dal titolo \"Sorrisi e Cartoni\". A gennaio del 1994 passa in Rai, dove ottiene la conduzione del programma del sabato e domenica mattina di Rai 1 \"La Banda dello Zecchino\" e dello spin off \"Aspetta la Banda\"; conduzione che verr\u00e0 confermata anche per l'estate del 1994 e per l'intera stagione 1994/1995. Successivamente affianca Mario Cobellini nella conduzione della rubrica \"Vivere il Mare\", in onda su Rai3. \nIl 9 settembre 1995, nell'ambito della manifestazione religiosa \"EurHope\" svoltasi a Loreto, conduce, in coppia con Massimo Giletti, la diretta su Rai 1 dell'incontro di papa Giovanni Paolo II con decine di migliaia di giovani europei giunti in pellegrinaggio nella citt\u00e0. Il giorno di Natale del 1995 \u00e8 la conduttrice di Buon Natale a tutto il mondo, mentre nel 1996 \u00e8 la padrona di casa del \"Concerto di Primavera\", entrambi in onda su Rai 1. Nel 1997 sul canale satellitare Rai Sat conduce il programma \"Glu Glu\", anch'esso destinato al pubblico dei pi\u00f9 giovani.\nA Sua Immagine, Solletico e il passaggio a La7.\nDa domenica 30 novembre e per tutta la stagione 1997/1998 conduce la prima edizione di \"A sua immagine\", il nuovo settimanale di informazione religiosa cristiana di Rai 1, realizzato in collaborazione con la Conferenza Episcopale Italiana. Esperienza che ripete anche nella stagione 1998/1999. Nell'autunno del 1999 conduce su Rai 3 \"Imparare la Tv\", un programma realizzato in collaborazione con Rai Educational in onda dal luned\u00ec al venerd\u00ec alle 8.35, il cui obbiettivo \u00e8 quello di cercare di sviluppare un modo critico e consapevole di guardare la tv. Nello stesso anno torna su Rai 1, dove conduce l'edizione 1999/2000 del programma per ragazzi \"Solletico\", insieme a Michele La Ginestra e Mauro Serio, e nel giugno 2000 \"Solletico Story\". Nell'estate del 2001 passa alla neonata LA7 dove all'interno del contenitore di giochi telefonici \"Call Game\".\nIl ritorno in Rai con La Vita in Diretta.\nDal luglio al settembre del 2001 conduce su Rai 3, insieme a Mauro Marino e con la regia di Stefano Gigli, le 10 puntate del \"Girofestival\", manifestazione musicale che si svolge nell'Anfiteatro romano Fausto di Terni. Dal 2002 al 2006 collabora con il programma pomeridiano di Rai1 \"La vita in diretta\", condotto da Michele Cucuzza, dove ricopre il ruolo di inviata e, nella stagione 2005/2006, quello di conduttrice in studio dello spazio legato alla Lotteria Italia (settembre-gennaio) e del gioco \"Gossip Quiz\" (gennaio-maggio). A dicembre del 2002 \u00e8 inoltre inviata da Padova per la maratona benefica del Telethon, mentre nel luglio del 2003 conduce su Rai 3 \"Tutti a Bordo! - La Festa della tv dei Ragazzi\", uno speciale realizzato in occasione di Agor\u00e0 2003 - Summit Internazionale su Media e Minori, che vede riuniti al Teatro dell'Antoniano di Bologna tutti volti delle principali trasmissioni Rai dedicate al pubblico pi\u00f9 giovane.\nIl debutto su Sat 2000, Cominciamo Bene Estate e il Telethon.\nA partire dal novembre 2005 su Sat 2000, l'emittente satellitare di propriet\u00e0 della Conferenza episcopale italiana, conduce \"1 x 1\", talk show pomeridiano, trasmesso in diretta dalle ore 15:15 alle ore 16:45, dedicato ad un pubblico adolescente, a cui partecipano come ospiti ad ogni puntata degli studenti delle classi superiori. Prosegue nella conduzione del programma per 4 edizioni sino alla stagione 2008/2009. Il 6 gennaio 2006 cura il collegamento della trasmissione \"Ballando con le stelle\" con la sede dei Monopoli di stato per l'estrazione dei biglietti vincenti della Lotteria Italia (a cui il programma era abbinato). Nell'estate del 2006 affianca Michele Mirabella nella conduzione di \"Cominciamo bene estate\", talk show in onda ogni mattina dal luned\u00ec al venerd\u00ec su Rai 3 per tutto il periodo estivo; esperienza che ripete per 7 edizioni sino al 2012 (le ultime due edizioni intitolate semplicemente \"Cominciamo Bene\", vedono l'arrivo alla conduzione di Giovanni Anversa in sostituzione di Mirabella). Dal 2008 diventa una delle conduttrici principali della maratona Telethon, prendendovi parte anche negli anni successivi. Dal 26 ottobre 2009 su TV2000 conduce, al fianco del giornalista Antonio Soviero, \"Formato famiglia\", un talk show dedicato alle tematiche familiari in onda dal luned\u00ec al venerd\u00ec alle 11.45. Rimane alla guida della trasmissione per 2 edizioni, sino al 2011.\nNel gennaio 2010, in occasione dell'inaugurazione dell'Auditorium Antonianum di Roma, conduce su Rai 1 insieme a Marco Liorni, \"Francesco, il frate piccolino\", speciale dedicato a San Francesco. Dal 24 luglio 2010 su Radio 1, presenta insieme a Laura Freddi e Georgia Luzi \"No Comment\", un'intervista a tre voci ad un personaggio dello spettacolo in onda ogni sabato dalle 12.35 alle 14.00. Il programma torna nel febbraio 2011 con degli speciali dal titolo \"Sanremo? No Comment\", e da aprile a giugno dello stesso anno in versione quotidiana dal marted\u00ec al venerd\u00ec dalle 14,45 alle 15,30. Sempre su Radio 1 Rai conduce dal 18 luglio al 9 settembre 2011, insieme a Roberto Zampa, \"Un'estate fa\", che propone, rileggendole, le notizie e le canzoni che hanno caratterizzato l'estate 2010. Nell'autunno del 2011 dopo l'esperienza di \"Formato Famiglia\", torna al fianco di Antonio Soviero su TV2000 per condurre il programma \"Romanzo Familiare\", esperienza che dura per l'intero biennio 2011-2013.\nFiction Magazine e i nuovi impegni in Rai e Tv2000.\nDal 15 gennaio 2012 al 27 dicembre 2013 conduce per tre edizioni su Rai Premium la trasmissione \"Fiction Magazine\", dedicata interamente al mondo delle fiction. Nell'estate del 2012 torna in radio per condurre su Radio 1 Rai \"Last Minute\". Dal 19 gennaio 2013 presenta su LA7 il talk show a sfondo sociale \"Tutta la vita davanti\", che a causa dei bassi ascolti viene spostato dalla terza puntata su La7d. Sempre nel 2013 conduce la puntata pilota de \"Lo Scantinato\", uno spazio musicale che racconta gli esordi e i primi passi nel panorama musicale indipendente di alcuni cantanti e musicisti italiani. Il programma, prodotto da Officine Sonore Network, non trover\u00e0 per\u00f2 uno sbocco televisivo. Dal 14 marzo 2014 per TV2000 \u00e8 la padrona di casa del programma musicale \"La Canzone di Noi - La Gara\". Nella stagione 2014/2015 conduce su Tv2000 il talk show \"Revolution\". Da giugno a settembre 2015 torna su Rai 1 per presentare la rubrica di cucina \"Mezzogiorno italiano\", programma legato all'Expo di Milano.\nDall'11 gennaio 2016 \u00e8 la padrona di casa del talk show \"Revolution - Pregate per me\" su TV2000, mentre per tutta l'estate del 2016 \u00e8 la conduttrice della prima parte del programma estivo di Rai 1 Estate in diretta.. Dal 30 gennaio 2017 torna a Tv2000, dove conduce il talk-show pomeridiano \"Ci vediamo da Arianna\" e, a primavera dello stesso anno, firma come autrice il game show \"Il Programma del Secolo\", condotto da Michele La Ginestra. Entrambe le esperienze la vedranno protagonista anche nella stagione 2017/2018. Nelle estati del 2017 e 2018 \u00e8 inoltre una delle conduttrici della trasmissione quotidiana di Rai 1 \"Quelle brave ragazze...\", in onda dal luned\u00ec al venerd\u00ec dalle 10.00 alle 11.00. Nella primavera del 2019 conduce al fianco di Michele La Ginestra la trasmissione \"Questa \u00e8 Vita!\" in prima serata su Tv2000.\nI nuovi impegni e il lavoro di autrice.\nIl 4 ottobre 2019 \u00e8 la padrona di casa della quinta edizione del \"Women for Women against violence - Premio Camomilla\", un evento che unisce due grandi temi del mondo femminile, la violenza di genere e quella del tumore al seno, realizzato presso il Lifestyle Hotel di Roma e proposto da Rai2 in terza serata il 20 agosto 2020. Il 22 febbraio 2020, in diretta dal Teatro Petruzzelli di Bari, su Tv2000 conduce insieme a Paola Saluzzi e Michele La Ginestra la lunga maratona-evento \"Sulla stessa barca\", nata con lo scopo di abbattere i luoghi comuni e i pregiudizi e poter cos\u00ec costruire ponti di amicizia e solidariet\u00e0 tra i vari popoli. Il 24 giugno, in diretta su Rai Premium conduce \"La Notte di San Giovanni\", una serata evento nella quale per la prima volta le citt\u00e0 di Torino, Genova e Firenze, unite dallo stesso Santo Protettore, condividono i festeggiamenti del patrono in un\u2019unica grande \"piazza virtuale\". Il 2 ottobre dello stesso anno, in diretta dal Teatro Ghione di Roma e in contemporanea su RaiPlay, coordina insieme a Roberta Blasi e Caterina Raspanti gli interventi degli ospiti della manifestazione \"Disability Pride 2020\". Sempre ad ottobre 2020 \u00e8 una dei testimonial della Uildm, l'Unione italiana lotta alla distrofia muscolare con il progetto solidale \"Un caff\u00e8 con...\" in streaming su Facebook. A dicembre del 2020 \u00e8 per il tredicesimo anno consecutivo tra i conduttori della maratona benefica della Rai \"Telethon\", e firma come autrice insieme ad Alessandro Sortino il programma di RaiPlay \"Tu non sai chi sono io\". A gennaio 2021 \u00e8 la padrona di casa del Concerto dell'Epifania, in onda in terza serata su Rai1, esperienza che ripete anche l'anno successivo. Dal 13 gennaio dello stesso anno firma come autrice il programma \"I Magnifici Sette\", condotto da Michele La Ginestra su Tv2000. Sempre al fianco di La Ginestra. dal 24 marzo 2021 conduce, dopo un anno di stop dovuto alla pandemia da Covid, la nuova stagione del programma \"Questa \u00e8 Vita!\". Nell'estate dello stesso anno \u00e8 autrice della trasmissione di Rai1 \"Dedicato\", condotta da Serena Autieri, ruolo che ricopre anche nell'edizione settimanale in onda al sabato pomeriggio nella stagione 2020/2021. Gioved\u00ec 25 novembre 2021 \u00e8 la padrona di casa al pomeriggio su Rai2 di \"Women for Women against Violence \u2013 Camomilla Award\", evento dedicato alla lotta contro la violenza sulle donne registrato al'Auditorium Parco della Musica di Roma a marzo dello stesso anno. A dicembre \u00e8 per il 14\u00b0 anno consecutivo una delle conduttrici della maratona benefica Telethon.\nVita privata.\nIl 1\u00ba agosto 2014 ha sposato Alessio Pascucci, sindaco di Cerveteri, di undici anni pi\u00f9 giovane. Nel 2005 ha avuto una bambina di nome Angelica dal precedente compagno Andrea.\nArianna Ciampoli \u00e8 nipote da parte materna del fotografo Giovanni Marocchi, tra i fondatori dell'Unione Italiana Fotoamatori."}
{"id": "480232", "revid": "830939", "url": "https://it.wikipedia.org/wiki?curid=480232", "title": "Albert Oppel", "text": "Biografia.\nNacque a Hohenheim nel W\u00fcrttemberg, il 19 dicembre 1831. Studi\u00f2 all'Universit\u00e0 di Tubinga, dove si laure\u00f2 con un dottorato di ricerca nel 1853. I risultati del suo lavoro furono pubblicati in \"Die Juraformation Englands, Frankreichs and des s\u00fcdwestlichen Deutschlands\" (1856-1858). Divenne assistente al Museo Paleontologico di Monaco nel 1858. Nel 1860 divenne professore di paleontologia presso l'Universit\u00e0 di Monaco, una delle prime cattedre di paleontologia istituite al mondo.\nUn anno dopo, fu nominato direttore della collezione paleontologica. Mor\u00ec il 23 dicembre 1865 all'et\u00e0 di 34 anni.\nGli \u00e8 stata intitolata la catena di creste lunari Dorsum Oppel.\nStudi e opere.\nDelle sue opere, la pi\u00f9 importante \u00e8 \"Pal\u00e4ontologische Mittheilungen aus dem Museum des K\u00f6niglichen Bayerischen Staates\" (1862\u20131865). Dedic\u00f2 la sua vita allo studio dei fossili e delle ammoniti risalenti al periodo giurassico e alla sua stratigrafia."}
{"id": "480235", "revid": "46931", "url": "https://it.wikipedia.org/wiki?curid=480235", "title": "Carl Albert Oppel", "text": ""}
{"id": "480240", "revid": "123840892", "url": "https://it.wikipedia.org/wiki?curid=480240", "title": "Franz Oppenheimer", "text": "Biografia.\nNato a Berlino da una famiglia ebraica, dopo aver studiato medicina a Friburgo in Brisgovia e Berlino, Oppenheimer pratic\u00f2 la professione di medico a Berlino dal 1886 al 1895. Dal 1890 in poi, cominci\u00f2 a occuparsi di questioni di socio-politica ed economia sociale. Dopo la sua attivit\u00e0 di medico, fu redattore capo della rivista \"Welt am Morgen\", e conobbe Friedrich Naumann, che, all'epoca, lavorava per diversi quotidiani.\nNel 1909, Oppenheimer consegu\u00ec un dottorato di ricerca a Kiel con una tesi sull'economista David Ricardo. Dal 1909 al 1917, fu \"privatdozent\" a Berlino, poi, per due anni, \"titularprofessor\". Nel 1914 fu uno dei co-fondatori del Comitato tedesco per la liberazione degli ebrei russi (\"Deutsches Komitee zur Befreiung der russischen Juden\"). Nel 1919, accett\u00f2 la cattedra di sociologia ed economia teorico-politica presso la Johann Wolfgang Goethe-Universit\u00e4t di Francoforte. Questa fu la prima cattedra dedicata espressamente alla sociologia in Germania.\nDal 1934 al 1935, Oppenheimer insegn\u00f2 in Palestina, all'epoca un protettorato britannico. Nel 1936 fu nominato membro onorario della \"American Sociological Association\". Nel 1938, a causa delle persecuzioni anti-semitiche naziste, emigr\u00f2 via Tokyo e Shanghai a Los Angeles, negli Stati Uniti. Nel 1941 divenne uno dei membri fondatori del \"The American Journal of Economics e Sociology\".\nHillel Oppenheimer fu figlio di Franz Oppenheimer e professore di botanica presso l'Universit\u00e0 Ebraica di Gerusalemme e destinatario di un Premio Israele.\nOpera.\nConsideratosi da sempre un socialista liberale, Oppenheimer si dedic\u00f2 maggiormente ad analisi socio-economiche, tra cui lo studio della propriet\u00e0 terriera, per la quale auspic\u00f2 una sua totale abolizione in favore del principio di propriet\u00e0 collettiva, e della natura antropologica dello Stato, sulla quale espresse un'originale continuit\u00e0 con il pensiero enunciato dal sociologo polacco Ludwig Gumplowicz, secondo cui esso nascerebbe da forme, cruente e no, di sopraffazione di un determinato gruppo sociale su di un altro. Per Oppenheimer, dunque, l'autorit\u00e0 statale ed il capitalismo, secondo lo stesso pensatore inevitabilmente collusi l'uno con l'altro, erano da indicare quale principali cause delle disuguaglianze e iniquit\u00e0 della societ\u00e0. In alternativa, propose dunque, in buona parte sulla scorta delle teorie economiche di David Ricardo e Henry George, un modello di economia di mercato collettivista e cooperativista, che consentisse una fruizione egualitaria e mutualistica del lavoro, attraverso l'utilizzo da parte della popolazione di particolari strutture organizzative autogestite, chiamate \"Siedlungsgenossenschaften\" (\"cooperative di colonizzazione\"), e la riduzione delle istituzioni statali ad un mero apparato di organi amministrativi con la sola funzione di coordinare, in maniera imparziale e non intrusiva, gl'interessi generali delle singole unit\u00e0 produttive.\nIl politico ed economista Ludwig Erhard, Cancelliere dell'allora Germania dell'Ovest dal 1963 al 1966, fu un suo studente, col quale tra l'altro discusse la tesi di dottorato, che attu\u00f2 un particolare modello d'economia di mercato, il \"Soziale Marktwirtschaft\" (\"economia sociale di mercato\"), ispirandosi alle sue tesi sul ruolo degli organi statali nella gestione del ciclo economico e sulla sua tenuta sociale, pur rifiutandone categoricamente l'assetto socio-economico socialista e collettivistico-autogestionario. Le sue idee, inoltre, esercitarono una considerevole influenza sullo sviluppo dei \"kibbutz\" da parte dei primi coloni socialisti sionisti.\nI suoi lavori comprendono circa 40 libri e 400 saggi incentrati sulla sociologia, sull'economia, e sulle questioni politiche del suo tempo. Uno dei pi\u00f9 famosi fu \"Der Staat\" (\"Lo Stato\").\nAltre importanti opere sono:"}
{"id": "480250", "revid": "110157", "url": "https://it.wikipedia.org/wiki?curid=480250", "title": "Alexandre Jean Oppenordt", "text": "Si conosce poco della vita di Alexandre Jean Oppenordt. Si trasfer\u00ec dai Paesi Bassi in Francia, a Parigi, e nel 1679 divenne un cittadino naturalizzato francese. In seguito collabor\u00f2 come ebanista per il re Luigi XIV e nel 1684 ottenne anche il riconoscimento al Louvre. Tra i suoi lavori si ricordano i 12 medaglieri intarsiati inseriti nella collezione personale del re nel castello di Versailles. Si specializz\u00f2 inoltre nella produzione di pavimenti in parquet anche questi installati a Versailles.\nSuo figlio Gilles-Marie Oppenord \u00e8 stato un famoso designer e architetto."}
{"id": "480256", "revid": "1543377", "url": "https://it.wikipedia.org/wiki?curid=480256", "title": "Gilles Marie Oppenordt", "text": "Biografia.\nFiglio di Alexandre Jean Oppenordt, fu il pupillo di Jules Hardouin Mansart.\nNel 1692 si trasfer\u00ec a Roma dove rimase fino al 1699. In Francia costru\u00ec a Montmorency l'orangerie del castello di Pierre Crozat e le scuderie del castello d'Enghien per il principe di Cond\u00e9 con uno stile decorativo che ha influenzo le successive schiere di decoratori francesi. \nFu uno dei maggiori rappresentanti del Rococ\u00f2 francese nel periodo storico della Reggenza (1715-1730) di Filippo d'Orleans, in cui la nuova moda si afferm\u00f2 grazie ad un movimento di architetti, pittori, ebanisti, specialisti di arte dei giardini.\nAllievo di suo padre, studi\u00f2 in Italia, sia a Roma all'accademia di Francia sia in Lombardia e a Venezia: questa sua formazione italiana gli valse il nome di \"Borromini francese\".\nFu inoltre il responsabile a Parigi per la decorazione degli appartamenti del Palais-Royal.\nFra le opere nell'ambito religioso si ricordano la chiesa del Noviziato dei Domenicani riformati a Parigi (1704), la cappella di San Giovanni Battista nella cattedrale di Amiens (1709-1711), gli altari maggiori della chiesa di Saint Germain des Pr\u00e8s e di Saint Sulpice a Parigi (1704).\nDisegnatore prolifico, lasci\u00f2 numerosi libri, tra i quali: il \"Livre des Fragments d'Architecture recueillis et dessin\u00e9s \u00e0 Rome\", il \"Livre eds diff\u00e9rents morceau ecc.\", l\"Oeuvre contenant diff\u00e9rents Fragments d'Architecture et d'Ornement\"."}
{"id": "480261", "revid": "140509", "url": "https://it.wikipedia.org/wiki?curid=480261", "title": "Slide guitar", "text": "La Slide guitar (o: bottleneck guitar) \u00e8 una tecnica chitarristica che impiega un accessorio detto in inglese \"bottleneck\", \"slide\" o \"slider.\"\nIl \"bottleneck\" solitamente ha forma cilindrica e un'altezza pari almeno alla larghezza della tastiera della chitarra; \u00e8 prodotto in vetro, ceramica, metallo o plastica, a seconda del timbro desiderato, ed \u00e8 cavo per poterlo infilare al dito. Il termine \"slide\" (letteralmente sia: \u00abscivolo\u00bb che \u00abscivolare\u00bb) si riferisce al fatto che tale strumento va fatto scivolare lungo le corde, tenendolo costantemente a contatto con esse, mentre le si pizzica con l'altra mano; Il nome \"bottleneck\" rimanda invece all'effettivo uso, in origine, di un collo di bottiglia di vetro per eseguire la tecnica.\nCasi a s\u00e9 stanti sono la \"lap steel guitar\" e la \"pedal steel guitar\", che si suonano solitamente con un accessorio in acciaio \u2013 non cavo e pertanto poggiato sulle corde con la mano anzich\u00e9 infilato a un dito \u2013 per indicare il quale si parla pi\u00f9 propriamente di \"steel-bar\" o \"tone-bar\".\nL'effetto della tecnica all'ascolto \u00e8 un glissando ascendente o discendente \u2013 sia di note singole che di accordi \u2013 simile a quello ottenibile sugli strumenti ad arco e \"fretless\", in quanto lo \"slider\" permette di variare l'altezza delle note in modo progressivo e fluido, a differenza di quanto accade con la tecnica tradizionale in cui le traversine metalliche (\"frets\") poste lungo la tastiera consentono soltanto note a intonazione fissa e passaggi discreti tra una e l'altra (salvo l'impiego di altre tecniche manuali come il vibrato e il \"bending\" che tuttavia, per loro natura, producono solo variazioni microtonali o, nel caso del \"bending\", di non pi\u00f9 di qualche semitono). La tecnica funziona inoltre per tutta la lunghezza della corda, sfruttandone quindi l'intera estensione, poich\u00e9 prescinde dalla lunghezza della tastiera (che solitamente limita tale estensione a non pi\u00f9 due ottave per corda)."}
{"id": "480268", "revid": "3507674", "url": "https://it.wikipedia.org/wiki?curid=480268", "title": "Wilkinson Microwave Anisotropy Probe", "text": ""}
{"id": "480274", "revid": "767487", "url": "https://it.wikipedia.org/wiki?curid=480274", "title": "Ikan'e", "text": "La ikan'e (in russo \u0438\u043a\u0430\u043d\u044c\u0435 , lett. \"pronunciare \u00abi\u00bb\") \u00e8 un fenomeno fonologico della lingua russa in cui la in posizione atona si pronuncia (suono simile ad , da cui il nome). Ad esempio, in russo \u0441\u0435\u043c\u0435\u043d\u0430 (\"semi\") viene pronunciato , come se la parola fosse scritta *\"\u0441\u0438\u043c\u0438\u043d\u0430\".\nLa convenzione ortografica del russo non segnala nella scrittura l'esistenza della \"ikan'e\". Gli studenti di russo principianti vengono spesso confusi da questo fenomeno, poich\u00e9 la pronuncia non corrisponde alla scrittura (come del resto avviene nel caso di altre lettere dell'alfabeto russo), cosicch\u00e9 spesso le parole vengono pronunciate male se lette da un testo scritto o trascritte male se ascoltate, a causa anche dell'abitudine ortografica di non segnalare la posizione dell'accento.\nLa \"ikan'e\" \u00e8 tipica del dialetto moscovita. In altri dialetti russi la atona si pronuncia (\"ekan'e\", fenomeno pi\u00f9 antico che rende il russo pi\u00f9 simile all'ucraino e al ruteno)."}
{"id": "480278", "revid": "112906922", "url": "https://it.wikipedia.org/wiki?curid=480278", "title": "Piattaforma continentale", "text": "In geologia la piattaforma continentale \u00e8 la linea di demarcazione di un continente che pu\u00f2 distare anche centinaia di chilometri dal perimetro costiero. La piattaforma normalmente termina nel punto in cui il pendio di uno strato aumenta fortemente la sua inclinazione. Il fondale marino che segue questo punto di \"rottura\" \u00e8 anche chiamato scarpata continentale, la quale a sua volta termina nella parte pi\u00f9 bassa degli oceani, detta anche piana abissale.\nDiritto internazionale.\nSecondo il diritto internazionale e la Convenzione di Montego Bay del 1982, allo Stato costiero sono attribuiti i diritti di sfruttamento economico della piattaforma continentale. In particolare, fermo restando il regime giuridico del mare e dello spazio aereo sovrastanti, gli Stati possono sfruttare in modo esclusivo le risorse minerali e gli idrocarburi presenti sul suolo e nel sottosuolo, le risorse viventi sedentarie nonch\u00e9 installare isole e circondarle di zone di sicurezza.\nStoricamente, la piattaforma continentale \u00e8 stata sottratta al fondo marino internazionale a partire dalla prima met\u00e0 del Novecento, quando il presidente statunitense Harry Truman rivendic\u00f2 diritti esclusivi di sfruttamento sull'area."}
{"id": "480283", "revid": "767487", "url": "https://it.wikipedia.org/wiki?curid=480283", "title": "Il diario di Anna Frank (film 1959)", "text": "Il diario di Anna Frank (\"The Diary of Anne Frank\") \u00e8 un film del 1959 diretto da George Stevens, presentato in concorso al 12\u00ba Festival di Cannes, vincitore di tre Premi Oscar (migliore attrice non protagonista, migliore fotografia b/n, migliore scenografia b/n). Il film, basato sull'adattamento teatrale del diario, \u00e8 stato girato a 14 anni di distanza dalla morte di Anna Frank. La colonna sonora \u00e8 di uno dei pi\u00f9 grandi compositori americani di musiche da film, Alfred Newman.\nTrama.\nAmsterdam, 1945: Otto Frank \u00e8 l'unico sopravvissuto della sua famiglia e ritorna dal campo di sterminio in cui era internato. Arrivato nella soffitta dove si era nascosto pochi anni prima insieme alle figlie Anna e Margot e alla moglie Edith ritrova il diario di sua figlia. Leggendolo la sua mente ritorna al 1942 quando, per sfuggire alla polizia nazista (chiamata nel film \"polizia verde\", nome non ufficiale della Ordnungspolizei) si rifugiarono, grazie all'aiuto di Miep e del signor Kraler, amici ed ex dipendenti di Otto, in una soffitta che si trovava sopra una fabbrica di spezie, di propriet\u00e0 di Otto, nel centro di Amsterdam.\nLa narrazione inizia quando la famiglia Frank arriva nell'Alloggio segreto insieme alla famiglia Van Dann, costituita da Hans, Petronella e il loro figlio, Peter. Hanno giusto pochi minuti di tempo per sistemarsi prima dell'arrivo degli operai, e Otto illustra a tutti come comportarsi: camminare a piedi scalzi solo se necessario, non usare il gabinetto n\u00e9 l'acqua, non guardare fuori dalle finestre durante il giorno ed evitare fare il minimo rumore o movimento. Cos\u00ec, dopo una prima giornata passata in questo modo, le due famiglie si concedono un momento di libert\u00e0: \u00e8 qui che Otto regala a sua figlia un diario. Anna si affeziona subito a quell'oggetto tanto da annotare subito su di esso le sue paure, le sue riflessioni, i suoi ricordi e tutto quello che accade nell'Alloggio segreto. La narrazione da qui riprende in \"presa diretta\", scandita dalle pagine del diario.\nInsieme alla convivenza, iniziano anche i primi contrasti tra i coinquilini, costretti a condividere in sette uno spazio ridotto. Peter si isola con il suo gatto, Mouschi, e infastidito dal carattere troppo scherzoso di Anna. Il signor Van Daan, dipendente dalle sigarette, cambia umore facilmente e litiga di frequente con la moglie, affezionata alla sua costosa pelliccia. Anna, di natura vivace e curiosa, fa fatica ad abituarsi a questa nuova vita, e si attira le critiche di tutti, soprattutto di sua madre, causando le ire della ragazza che si sente sempre in difetto rispetto al carattere modesto e taciturno della sorella Margot. L'unico a fare da paciere \u00e8 Otto, a cui Anna vuole molto pi\u00f9 bene che alla madre, e presso cui trova sempre conforto e sostegno.\nLe notizie dal mondo esterno non sono rassicuranti: i nazisti hanno iniziato i rastrellamenti e le deportazioni di massa verso i campi di sterminio e ogni giorno per le strade passano centinaia di ebrei, tra i quali sicuramente qualche amico o conoscente. Inoltre, per alcune sere gli alleati bombardano la citt\u00e0, lasciando gli otto clandestini nella paura di ritrovarsi senza un tetto sulla testa o di morire sotto le macerie, non avendo il permesso di uscire in alcun modo dal rifugio. A questi problemi si aggiunge, in ben due occasioni, la visita di un ladro. I clandestini, non potendo mai uscire dal rifugio, restano muti, immobili e in angoscia. Alla seconda occasione, a causa di Mouschi che combina un fracasso, un guardiano notturno avvisa due SS di perlustrare l'edificio, e i due soldati arrivano fino alla libreria che nasconde il rifugio, senza andare oltre.\nLa narrazione fa un salto temporale al 1 gennaio 1944, dividendo il film come a met\u00e0. La situazione \u00e8 diversa: non c'\u00e8 pi\u00f9 il clima di speranza e di attesa che regnava nell'alloggio. Gli otto clandestini sono tutti pi\u00f9 poveri e pi\u00f9 magri, a causa delle restrizioni del governo nazista, litigano spesso e sono sconfortati perch\u00e9, a distanza di un anno, niente \u00e8 cambiato. Le deportazioni aumentano considerevolmente, gli olandesi iniziano a soffrire la fame e la paura e gli Alleati sembrano molto lontani dal vincere la guerra. Inoltre Kraler porta brutte notizie: uno dei suoi operai nutre sospetti sul retro della casa e ha chiesto un aumento: probabilmente lo sta ricattando.\nTuttavia, in Anna avviene un cambiamento importante: diventa pi\u00f9 introversa e riflessiva, e inizia a meditare sui suoi cambiamenti, consapevole di stare per maturare in una giovane donna. E nonostante quello che accade intorno a lei, annota nelle sue pagine un sentimento religioso e una prospettiva di fede e di salvezza profonde, convinta che il mondo possa ritornare ben presto al bene e alla vita di prima della guerra. Inoltre cresce l'interesse tra Peter e Anna: si stanno innamorando, ma il loro interesse non \u00e8 visto di buon occhio dagli altri membri dell'Alloggio segreto.\nIl mattino del 6 giugno 1944 alla radio viene annunciato lo sbarco in Normandia degli Alleati, e per tutti si riaccende la speranza. Le notizie sembrano rassicuranti, ma la \"febbre dell'invasione\" si ferma ben presto. E si arriva al 4 agosto 1944 quando, dopo essere rimasti da soli per ben quattro giorni, senza la visita n\u00e9 di Miep n\u00e9 del signor Kraler, i clandestini sentono la Polizia Verde che irrompe nell'edificio. Consapevoli di essere stati scoperti, attendono in silenzio mentre le SS scardinano lo scaffale. La scena dell'arresto non avviene: la narrazione del diario si conclude con la polvere che si alza su di loro insieme alle urla dei nazisti.\nE si ritorna alla scena iniziale in cui Otto finisce di leggere il diario. Miep racconta di essere stata in campagna a cercare del cibo e che quando era tornata in fabbrica erano gi\u00e0 stati portati via. E prima che il signor Kraler riveli l'identit\u00e0 del traditore, Otto racconta la loro fine. Una volta internati nel campo di transito di Westerbork, tutti e otto vengono deportati ad Auschwitz, dove Otto viene separato da tutti e vi rimane fino alla liberazione. Sulla strada del ritorno viene a sapere della morte della moglie e del signor Van Daan, e man mano scopre con angoscia la fine di tutti gli altri, Anna e Margot comprese, che sperava di trovare ancora vive. Il film si conclude con Otto che rilegge una delle frasi pi\u00f9 famose del Diario, la frase di una ragazza ancora disposta a credere nel futuro dell'uomo, scritta da lei prima di essere stata arrestata: \"\"Nonostante tutto, io credo ancora che la gente in fondo sia buona\".\"\nRemake.\nSono seguiti a questo film numerosissimi remakes o film su Anna Frank per la televisione nonch\u00e9 una versione animata realizzata in Giappone (\"Anne no nikki\", produzione MadHouse 1995) di cui in Francia ne \u00e8 stato fatto un nuovo montaggio nel 1999 con il titolo \"Le Journal d'Anne Frank\" (inedita in italia) togliendo alcune scene e modificando alcune battute originali.\nTra i pi\u00f9 noti lavori per la tv sul diario: "}
{"id": "480286", "revid": "767487", "url": "https://it.wikipedia.org/wiki?curid=480286", "title": "Jules Oppert", "text": "Autore di importanti studi sugli Assiri e sulla scrittura cuneiforme, \u00e8 considerato uno dei fondatori dell'assiriologia.\nBiografia.\nDopo aver studiato nelle universit\u00e0 di Heidelberg, Bonn e Berlino, si laure\u00f2 a Kiel nel 1847, e l'anno successivo si rec\u00f2 in Francia, dove fu insegnante di tedesco a Laval e Reims. Nel tempo libero si dava agli studi orientali, in cui aveva fatto grandi progressi in Germania.\nNel 1851 entr\u00f2 a far parte della missione archeologica francese in Mesopotamia e nella Media con a capo Fulgence Fresnel. Al suo ritorno si occup\u00f2 di analizzare i risultati della spedizione, con particolare attenzione alle iscrizioni cuneiformi che aveva raccolto.\nNel 1855 pubblic\u00f2 \"\u00c9criture Anarienne\", in cui avanz\u00f2 la teoria secondo la quale la lingua parlata in origine in Assiria fosse turanica (relativo al turco e al mongolo), piuttosto che ariana o di origine semitica, e che i parlanti di tale lingua avessero inventato il sistema di scrittura cuneiforme.\nNel 1856 pubblic\u00f2 \"Chronologie des Assyriens et des Babyloniens\" e nel maggio dello stesso anno fu naturalizzato francese per decreto, in riconoscimento dei suoi servizi.\nNel 1857 fu nominato professore di sanscrito e filologia comparata alla scuola di lingue connessa con la Biblioteca Nazionale di Francia e in questo ruolo produsse la sua \"Grammaire Sanscrite\" (1859). Ma la sua attenzione si volgeva principalmente verso soggetti assiri e affini. Il suo resoconto della missione Fresnel ed i risultati dei suoi studi furono pubblicati con il titolo di \"Exp\u00e9dition Scientifique en M\u00e9sopotamie\" (1859-1863), con il secondo volume intitolato \"D\u00e9chiffrement des inscriptions cun\u00e9iformes\".\nNel 1865 pubblic\u00f2 una storia dell'Assiria e della Caldea (\"Histoire des Empires de Chald\u00e9e et d'Assyrie\") nel contesto delle nuove scoperte archeologiche. La sua grammatica assira, \"\u00c9l\u00e9ments de la grammaire assyrienne\", fu pubblicata nel 1868. Nel 1869 fu nominato professore di filologia assira e archeologia presso il Coll\u00e8ge de France. Nel 1876 inizi\u00f2 a concentrarsi sui Medi e sul loro linguaggio, pubblicando i risultati degli studi in \"Le Peuple et la langue des M\u00e8des\" (1879). Nel 1881 fu ammesso alla Acad\u00e9mie des inscriptions et belles-lettres e nel 1890 ne fu eletto presidente. Fu decorato con la Legion d'Onore.\nMor\u00ec a Parigi il 21 agosto 1905."}
{"id": "480287", "revid": "46931", "url": "https://it.wikipedia.org/wiki?curid=480287", "title": "Julius Oppert", "text": ""}
{"id": "480288", "revid": "123441572", "url": "https://it.wikipedia.org/wiki?curid=480288", "title": "Partito Nazionale d'Australia", "text": "Il Partito Nazionale d'Australia (\"National Party of Australia\", NPA) \u00e8 un partito politico australiano.\nL'NPA \u00e8 un partito conservatore, fondato nel 1922, dal dr. Page. Alle ultime elezioni del 2013 ha ottenuto solo il 4,29% delle preferenze alla Camera, vedendo eletti solo 9 deputati; mentre alle politiche del 2004, NPA ha ottenuto il 5,9% dei voti alla Camera ed ha eletto 12 deputati. Al Senato, nel 2004, ha presentato candidati comuni con i liberali. \u00c8 stato dal 1998 al 2007 al governo insieme ai liberali. Leader attuale \u00e8 Warren Truss.\nStoria.\nL'NPA nasce nel 1922 come Country Party (Partito \"contadino\" o \"rurale\" o del \"paese\"), facendosi portatore delle istanze del mondo rurale. Earle Page, il fondatore, aveva riunito vari partiti agrari, nati dal 1900 in poi nei vari stati australiani.\nIl partito vivr\u00e0 il periodo di massima diffusione dagli anni '40 fino alla fine degli anni'60. Leader in questi anni saranno Arthur Fadden (1940 - 1958), primo ministro nel 1941 e poi ministro del tesoro, e John McEwen (1958 - 1971), primo ministro tra il 1967 ed il 1968 e vice-primo ministro tra il 1968 ed il 1971.\nDagli anni '70 in poi, a causa dell'aumento della popolazione urbana e del calo dei lavoratori del settore primario, il partito inizi\u00f2 un lento indebolimento, soprattutto a vanteggio degli alleati del Partito Liberale d'Australia e di alcune formazioni minori di centro-destra. Nel 1975, il partito per darsi un connotato pi\u00f9 nazionale cambi\u00f2 il proprio nome in \"National Country Party\", nel 1982 assumer\u00e0 il nome attuale. Il partito, grazie alla guida del leader locale Joh Bjelke-Petersen, rester\u00e0 molto forte nello stato del Queensland, che rappresenta 1/5 della popolazione dell'Australia. Infatti, in questo stato, NPL ha espresso il premier dal 1968 al 1989 e, nuovamente, dal 1996 al 1998.\nAlle elezioni politiche per la Camera, l'NPA conquist\u00f2 nel 1983 e 1987 tra il 10 e l'11% dei voti, sceso intorno all'8% in quelle del 1990, 1993 e 1996. Nelle elezioni del 1998, 2001, 2004 e 2007 il partito si attest\u00f2 poco sopra al 5%, divenendo il quarto partito nazionale, essendo stato superato dai Verdi Australiani. Il numero dei seggi, per\u00f2, \u00e8 progressivamente calato da 16 a 10.\nIdeologia.\nL'NPA \u00e8 un tradizionale partito conservatore. Difende la famiglia tradizionale, invoca tariffe protezionistiche in difesa dei prodotti agricoli australiani, rifiuta le politiche ambientaliste e quelle per l'integrazione degli immigrati e degli aborigeni. \u00c8 l'unico partito che si \u00e8 apertamente schierato contro l'introduzione della Repubblica."}
{"id": "480292", "revid": "287204", "url": "https://it.wikipedia.org/wiki?curid=480292", "title": "Madhukar", "text": "Introduzione.\nMadhukar \u00e8 un rappresentante moderno dell'Advaita Ved\u0101nta (A-dvaita: non\u00a0\u2013 due = \"non \u2013 dualit\u00e0\"). Dal 1997 insegna in tutto il mondo l'autoindagine (l'Atma Vichara), durante degli incontri pubblici, chiamati tradizionalmente Satsang (nome composto da Sat= verit\u00e0 e Sangha = comunit\u00e0). Madhukar \u00e8 considerato un Guru del Silenzio.\nNomi.\nMadhukar rinunci\u00f2 ufficialmente al suo nome civile ed usa adesso il suo nome spirituale, che ricevette dal suo Maestro H.W.L. Poonja. Nel Satsang \u00e8 possibile chiedere un nome al Maestro.\nVita.\nMadhukar nacque e crebbe a Stoccarda in Germania. Dopo essersi laureato in economia e commercio e pure in filosofia, lavor\u00f2 come giornalista per varie reti televisive.\nAll'inizio degli anni ottanta, Madhukar intraprese diversi viaggi in Asia, dove ebbe l'esperienza di un risveglio spontaneo della Kundalini. Di seguito divent\u00f2 allievo di Namkhai Norbu, un Maestro Dzogchen del buddismo tantrico, e si stabil\u00ec come maestro di yoga e di meditazione.\nNell'anno 1992, durante un soggiorno in India, incontr\u00f2 il suo Guru H.W.L. Poonja, un devoto del famoso saggio Ramana Maharshi. H.W.L. Poonja, chiamato anche Papaji oppure \"il Leone di Lucknow\", \u00e8 tuttora uno dei pi\u00f9 conosciuti Maestri dell'Advaita. Molte persone da tutte le parti del mondo vennero da lui quando era ancora in vita. Advaita Ved\u0101nta \u00e8 l'orientazione mistica dell'induismo. L'induismo stesso \u00e8 una filosofia monistica (monismo = tutto \u00e8 uno). Le sue origini si trovano soprattutto da Shankara (788\u00a0\u2013 820 d.C.).\nAttivit\u00e0 attuale.\nDal 1997 Madhukar diffonde l'Advaita in incontri e ritiri organizzati in tutto il mondo, vale a dire nel Satsang. Da una parte in questi incontri regna il silenzio, dall'altra c'\u00e8 una parte molto pratica in quanto i partecipanti hanno la possibilit\u00e0 di chiarire le loro domande nel dialogo con Madhukar. Al centro c'\u00e8 l'autoindagine, Atma Vichara, con la domanda \"Chi sono io?\". La realizzazione del S\u00e9 nell'Advaita comporta la pace interna e la felicit\u00e0 permanente.\nMadhukar accentua la connessione tra spiritualit\u00e0 e conoscenze delle scienze moderne.\nSecondo Madhukar l'essere umano vive presupponendo erratamente un \"Io\" reale. L'uomo crede di scegliere liberamente le proprie azioni e di esistere in un mondo oggettivo. Questa percezione per\u00f2 sarebbe limitata. In verit\u00e0 ogni essere vivente sarebbe consapevolezza pura, nella quale il mondo si specchia in modo soggettivo. Con la domanda \"Chi sono io?\" la realt\u00e0 percepita, limitata verrebbe messa in questione e perci\u00f2 sarebbe possibile fare l'esperienza della consapevolezza pura (il S\u00e9). L'identificazione oltre ogni dubbio con il S\u00e9 sarebbe libert\u00e0 assoluta, pace interna, amore completo e beatitudine.\nPer quanto riguarda i contenuti, soprattutto nel discorso riguardante la libera volont\u00e0, si trovano dei concetti simili. Come Madhukar anche gli scienziati di neurologia ritengono che l'\"Io\" e la \"libera volont\u00e0\" siano un'illusione."}
{"id": "480293", "revid": "1048993", "url": "https://it.wikipedia.org/wiki?curid=480293", "title": "Ubaldo Oppi", "text": " \u00c8 inoltre considerato uno dei maggiori esponenti del \"Realismo magico\".\nBiografia.\nFiglio di Pompeo Oppi, commerciante di scarpe, fin da giovane viaggia molto per seguire il padre, che spera che il figlio diventi suo collaboratore e impari il tedesco. Invece il giovane Ubaldo Oppi decide di seguire la propria passione per il disegno e nel 1906 si iscrive all'Accademia di nudo di Vienna, attratto dal gruppo della Secessione. L\u00ec conosce il direttore Klimt. Tra il 1908 e il 1909 viaggia nell'Est Europa, dalla Germania alla Russia. Stabilitosi nel 1910 a Venezia espone come esordiente a Ca' Pesaro; nel 1911 \u00e8 a Parigi, dove frequenta Severini che lo introduce negli ambienti parigini; qui conosce Modigliani e Picasso; al Louvre studia la pittura italiana del Quattrocento.\nDal 1912 Oppi produce una serie di nudi immersi nel paesaggio, in boschi dove il rapporto tra uomo e natura \u00e8 rappresentato da danze e gruppi di uomini e donne in evidente armonia tra di loro e con l'ambiente. In seguito l'interesse dell'artista si concentra su soggetti che contemplano la miseria dell'essere umano, la solitudine e la povert\u00e0 della vita. La semplicit\u00e0 e l'essenzialit\u00e0 della rappresentazione sono tratti fondamentali di questo ciclo, dominati dalla malinconia dello sguardo e dei gesti dei personaggi, le cui figure sono emaciate, esangui e caratterizzate da occhi a mandorla.\nVerso la fine della prima stagione Oppi realizza opere stilizzate nella fredda trasparenza della luce e immobile durezza delle espressioni, con una forte valenza metafisica. Le figure femminili, molte delle quali sono riconducibili probabilmente alla modella Fernande Olivier (compagna di Picasso e da lui separatasi perch\u00e9 innamorata di Ubaldo) hanno occhi bistrati e velati di tristezza. A Parigi Ubaldo \u00e8 chiamato Antin\u00f2us (Antinoo) perch\u00e9 \u00e8 un bellissimo giovane, alto, con un viso maschio e un corpo atletico formatosi nell'esercizio di boxe, calcio e della pratica quotidiana di ginnastica.\nSono gli anni 1913/14 in cui il tema dominante \u00e8 un mondo di poveri, di emarginati, di figure sole e tristi, che lasciano trasparire l'oppressione e la rassegnazione.\n\u00c8 il periodo degli acquarelli prevalentemente monocromatici blu, in cui sembra profonda la consonanza con \u201ci derelitti\u201d del periodo blu di Picasso che peraltro Oppi, secondo la sua testimonianza a Persico, conosce soltanto successivamente.\nSono anche presenti acquarelli policromatici dove la mescolanza di pi\u00f9 sfumature di colori tende a rendere meno angosciosa l'assenza di espressione dei visi e la vacuit\u00e0 degli sguardi.\nLe immagini sono enigmatiche e mostrano, in un'atmosfera surreale, sguardi che non si incrociano mai.\nAlla stessa grande stagione appartengono gli innumerevoli disegni e acquarelli prodotti durante la guerra in cui combatte da tenente degli alpini (rimane ferito quattro volte sul Pasubio e sulla battaglia della Bainsizza) e durante la prigionia nel campo di Mauthausen.\nI soggetti sono ispirati soprattutto alla povera gente, famiglie di soldati, contadini, operai, madri con bambini e padri disoccupati davanti alla fabbrica, una raccolta di tipi proletari, disegnati con una \u201cpietas\u201d pudica e introversa.\nI temi principali sono sempre la miseria, la constatazione delle fatiche dell'esistenza e il vagheggiamento di un mondo senza drammi.\nA Ojetti che gli chiedeva cosa gli avesse insegnato l'esperienza della guerra Oppi rispondeva: \u201cUn amore infinito verso gli uomini\u201d.\nIl Dopoguerra.\nCon la fine del conflitto ha inizio la seconda grande stagione di Oppi. Il pauperismo della prima stagione si addolcisce intorno al 1919. Abbandona quasi completamente le influenze della sua formazione mitteleuropea (le cadenze impressioniste e simboliste, la macilenza delle figure).\nUna nuova serenit\u00e0 permea la sua pittura quando conosce Adele Leoni, detta Dhely, che sposer\u00e0 nel 1921; il suo nome apparir\u00e0 spesso nei dipinti dell'artista. La coppia si trasferisce a Milano.\nSempre nel 1921 ottiene una lusinghiera affermazione al grande \u201cSalon des Independants\u201d di Parigi dove le sue opere vengono segnalate tra le pi\u00f9 significative e sono particolarmente apprezzate per l'elegante, aristocratica, oggettivit\u00e0.\nLa povert\u00e0 narrata negli anni precedenti non scompare, ma si tramuta in una dimessa letizia del riposo dopo, la fatica del lavoro quotidiano.\nDal 1913 al 1921 la pittura di Ubaldo Oppi rappresenta un tentativo di restaurazione dei valori intellettuali dell'arte che rivela, per\u00f2, un'inquietudine di fondo, forse gi\u00e0 un presentimento di conversione religiosa.\nNel 1922 Oppi \u00e8 tra i sette fondatori del Novecento Italiano raccolto intorno a Margherita Sarfatti insieme con Bucci, Dudreville, Funi, Malerba, Marussig, Sironi.\n\u00c8 importante ricordare che \u201cil Novecento\u201d, movimento di cui Oppi fa parte in una posizione di grande importanza, \u00e8 un'invenzione anzitutto italiana, per la quale gli artisti nostrani hanno avuto un ruolo fondamentale, anche se corrisponde a un orientamento della cultura internazionale nel momento della prima crisi delle avanguardie.\n&lt;br&gt;Il movimento novecentista interpreta un diffuso sentimento dell'arte, anticipato per molti aspetti, tra il 1918 e il 1921, da \u201cValori Plastici\u201d, e ha in comune con \u201cRitorno all'ordine\u201d, \u201cNuova Oggettivit\u00e0\u201d e \u201cClassicismo\u201d le istanze di rivalutazione della figura di uomini e cose, astraendole e isolandole dalla vita intorno a loro.\nOppi interpreta queste esigenze senza dimenticare n\u00e9 tradire la \u201cpietas\u201d che l'ha sempre animato, conferendo alle sue opere schemi pittorici e compositivi di impronta quattrocentesca, sovente filtrati da primitivismo e da realismo asciutto e metafisico.\nQuesto movimento, soprattutto nei primi anni fino al 1926, \u00e8 spesso caratterizzato da suggestioni di \u201crealismo magico\u201d e Ubaldo Oppi, viene proprio indicato da Franz Roh (grande teorico del Realismo Magico), come artista rappresentativo di questa formula che \u00e8 mediazione tra naturalismo e metafisica (intesa come tensione e suggestione di sensi e significati nascosti delle cose e delle situazioni).\n\"Gruppo del Novecento\" prima e \"Novecento Italiano\" poi non sono movimenti unitari per cultura e proposta estetica, ma lo sono per \u201ctensione epica\u201d, secondo Margherita Sarfatti nella sua \u201cStoria della pittura moderna\u201d.\nNei suoi articoli sul \u201cPopolo d'Italia\u201d la Sarfatti conia anche degli ossimori come \u201cmoderna classicit\u00e0, \u201ctradizione nuova\u201d, \u201ctradizione moderna\u201d. Sua \u00e8 l'affermazione \u201cil nuovo \u00e8 solo una delle infinite modulazioni dell'eterno\u201d.\nCoerenza non significa totale identificazione di modi e accenti, ma indica un obiettivo comune, il ritorno al figurativismo, il superamento di astrattismo, scomposizione, futurismo, cubismo e anche divisionismo e impressionismo.\nBasta pensare a De Chirico, Severini, Martini, De Pisis per rilevare quanto stili e ispirazioni siano diversi tra loro.\nIl Novecento milanese insiste particolarmente su un naturalismo di tipo purista senza inclinazioni primitiviste. L'adesione di Oppi al movimento \u00e8 breve. \nNel 1924 Oppi ottiene una sala personale alla XIV Biennale di Venezia e si distacca bruscamente dal gruppo. La sua figura \u00e8 autonoma perch\u00e9 in lui \u00e8 pi\u00f9 forte ed esplicita la matrice mitteleuropea. Al suo segno tagliente, freddo, non possono essere estranee le esperienze maturate nei suoi soggiorni a Vienna e in Germania.\nNella presentazione di Oppi alla XIV Biennale di Venezia, Ugo Ojetti dice tra l'altro: \u201cCon la sua arte egli vuole parlare a tutti, non pi\u00f9 soltanto ai cenacoli... La figura umana, piena, bella, robusta, a dominio del paesaggio di fondo, \u00e8 il suo soggetto preferito. \u00c8 un'arte che si parte dal vero ma lo domina, lo sceglie, lo ordina, per creare qualcosa che sia pi\u00f9 durevole e consolante della fugace realt\u00e0\u201d.\nConciliare la tensione della relazione tra apparenza, realt\u00e0 e verit\u00e0, tra esistenza e cultura, tra uomo e natura, tra individuo e totalit\u00e0, \u00e8 il senso dell'annotazione di Ojetti.\nLa fama di Oppi cresce in Italia e all'estero. \nOppi, in seguito, sar\u00e0 invitato a tutte le Biennali fra il 1926 e il 1932.\nSempre nel 1924 l'artista partecipa (con Casorati) alla Mostra Mondiale al Carnegie Institut di Pittsburgh e vince il secondo premio con \u201cil Nudo Disteso\u201d.\nUbaldo Oppi \u00e8 forse il pi\u00f9 importante esponente del Realismo Magico, stile che realizza grande suggestione nel raffigurare situazioni quotidiane immerse in una ambigua magica atmosfera, senza tempo.\nCi\u00f2 \u00e8 tanto vero, che il catalogo, edito in occasione della mostra \u201cRealismo Magico\u201d all'Arengario di Milano nel 1988, in copertina porta la riproduzione del suo famoso quadro \u201cle Amiche\u201d, ripreso anche sulla copertina di Arte di Aprile 2006, come presentazione del trionfo dei 50 anni di arte spettacolare italiana alla grande mostra del Grand Palais di Parigi.\nUltimo periodo.\nL'ultima stagione ha inizio nel 1932 e coincide con il suo ritiro a Vicenza; una crisi mistica avvicina Oppi alla pittura religiosa. In una lettera a Persico, Oppi cos\u00ec si esprime: \u201cLa lunga amorosa insistenza di mia madre inizi\u00f2 il mio ritorno alla Chiesa cattolica. L'amico Tullio Garbari, con l'esempio e la parola, e le prime voci di mio figlio mi confortarono nella riconquista della fede\u201d. \u00c8 il ritorno definitivo della sua pittura allo spirito classico.\nFamosi sono gli affreschi con storie francescane del 1927/28 della cappella di S. Francesco nella Basilica di Sant'Antonio di Padova; un lavoro iniziato nel soffitto e nelle lunette superiori da Adolfo de Carolis e interrotto per la morte prematura dell'artista. Oppi li conclude con perizia nel 1932. Successivamente si dedica alla chiesa di Santa Maria a Bolzano Vicentino con gli affreschi del 1934/35, dove il contadino raffigura Ubaldo giovane e il bambino raffigura suo figlio (figura praticamente ripresa da quella gi\u00e0 presente nella cappella di S. Francesco a Padova). Sullo sfondo del grande affresco si intravedono anche i luoghi della guerra (le montagne del Pasubio e del Summano) dove Oppi ha combattuto coraggiosamente. In tutti i suoi affreschi \u00e8 evidente la preziosa prerogativa della robustezza del suo disegno. Ubaldo Oppi, in un'intervista al Popolo d'Italia del 1937 dichiara: \u201cPer tornare a sentire l'ispirazione e credere nell'arte religiosa, bisogna venir qui, nei paesi lontani da ogni tumulto, a trovare una chiesa (l'allusione \u00e8 chiaramente alla Chiesa di Bolzano Vicentino) dove poter richiamare dal cielo i santi e gli angeli\u201d. Del periodo religioso sono tantissime le pale e gli affreschi presenti nelle chiese venete. Un primo grande esempio di arte sacra \u00e8 la pala d'altare di S. Venanzio del 1926 consacrata nella Pieve di Valdobbiadene. \nNel periodo vicentino, oltre ai soggetti religiosi, Oppi dipinge molto su commissione di privati, spesso rivisitando sue opere dei momenti in cui l'ispirazione era quella delle grandi stagioni passate.\nNella Seconda guerra mondiale Oppi viene richiamato alle armi nel Corpo degli alpini con il grado di tenente colonnello. Viene assegnato di stanza a Lussinpiccolo, ma viene presto congedato perch\u00e9 malato e ricondotto a Vicenza, dove muore nel 1942.\nCritica.\nLa pittura di Ubaldo Oppi va pensata come un'unica ininterrotta meditazione esistenziale, una tensione verso la classicit\u00e0 elegiaca, una classicit\u00e0 poetica di tono malinconico, di mestizia nostalgica, forse l'unica possibile espressione di \u201cclassicit\u00e0 moderna\u201d, per dirlo con uno degli ossimori della Sarfatti.\nTutto nella sua pittura concorre a suscitare un'idea di simbolica astrazione accentuata, dopo la prima stagione, da rappresentazioni di ambienti architettonici metafisici novecentisti ispiratigli dalla pittura italiana del \u2018400.\nUgo Nebbia ne parla cos\u00ec: \u201cOppi un artista fra i pi\u00f9 degni di sintetizzare l'attuale momento della nostra pittura. Nelle opere presentate alla XIV Biennale di Venezia realizza un magistero di forma che colpisce ancor prima di convincere.\u201d\nL'Oppi della piena stagione novecentista tra il 1924 e il 1932 predilige ambienti spogli ma con grandi drappeggi, come sipari teatrali, in cui la figura umana, specie quella femminile, si ammorbidisce e diventa carnosa e sensuale secondo un marcato classicismo delle forme.\nAnche i suoi nudi, violenti nell'ostentazione fisica, sono immersi in un'atmosfera incantata che ne mitiga la sensualit\u00e0.\nOppi, come tutto il movimento novecentista, e in generale il neoclassicismo europeo, pone nuovamente l'uomo al centro dell'universo.\nIl linguaggio pittorico \u00e8 nitido e il disegno \u00e8 ispirato dalla lezione dei maestri antichi (al Louvre, come gi\u00e0 detto, ha studiato e ammirato il Quattrocento Italiano) e anche da statue e fotografie.\nLa sua arte rappresenta uno tra i momenti pi\u00f9 alti del Novecento e testimonia una sua tangenza con la \"Neue Sachlichkeit\" tedesca. Ubaldo Oppi possiede il segreto di far vivere le mani.\nGiuseppe De Mori nel 1937 scrive sugli affreschi a carattere religioso: \u201cNon c'\u00e8 in Italia saggio d'arte sacra moderna che regga il confronto con i freschi di Ubaldo Oppi, in cui egli si conferma precursore e maestro\u201d; infatti il tempo rende i colori delle sue pitture murali pi\u00f9 trasparenti e luminosi, a testimonianza dell'intuito del pittore nell'antivedere la tonalit\u00e0 definitiva dell'affresco, cos\u00ec diversa dal colore che viene impregnato nella calce e che in un primo momento pu\u00f2 apparire persino smaccato\"."}
{"id": "480296", "revid": "92723", "url": "https://it.wikipedia.org/wiki?curid=480296", "title": "Ambrogio Lorenzetti", "text": "Fu uno dei maestri della scuola senese del Trecento. Fratello minore di Pietro Lorenzetti, fu attivo dal 1319 al 1348 e si distinse soprattutto per la forte componente allegorica e complessa simbologia delle sue opere mature e per la profonda umanit\u00e0 dei soggetti rappresentati e dei loro rapporti.\nBiografia.\nLa prima tavola di Vico l'Abate.\nLa \"Madonna col Bambino\" proveniente dalla chiesa di Sant'Angelo di Vico l'Abate presso San Casciano Val di Pesa ed esposto oggi nel Museo di San Casciano, \u00e8 considerata la prima opera tra quelle attribuibili ad Ambrogio Lorenzetti. \u00c8 datata dall'autore al 1319. La tavola \u00e8 totalmente diversa dalle precedenti \"Maest\u00e0\" o \"Madonne col Bambino\" di Duccio di Buoninsegna, a tal punto da far pensare che a differenza del fratello Pietro Lorenzetti e di Simone Martini, Ambrogio non si sia formato nella bottega di Duccio. La presenza di quest'opera in un paese vicino a Firenze, e le successive testimonianze che vedrebbero Ambrogio a Firenze e dintorni almeno fino al 1332, fanno altres\u00ec ritenere che Ambrogio Lorenzetti, seppure senese, ebbe una formazione pi\u00f9 vicina a quella fiorentina di Giotto e dello scultore Arnolfo di Cambio, come \u00e8 evidente nella solidit\u00e0 delle figure. La distanza da Giotto e dai suoi seguaci rimane comunque notevole, ponendo l'autore distante anche dalla scuola pittorica fiorentina e contribuendo far emergere nell'arte di Ambrogio Lorenzetti tratti davvero originali sin dagli esordi.\nIn questa tavola le fisionomie di \"Maria\" e del \"Bambino\" sono poco dolci. Le figure sono di una presenza statuaria e possente, che echeggia anche le statue di Arnolfo di Cambio. La rappresentazione della \"Madonna\" \u00e8 frontale, alla maniera bizantina e ricorda le opere della seconda met\u00e0 del Duecento (qualche esperto ha addirittura avanzato l'ipotesi che il committente abbia chiesto esplicitamente all'autore di richiamarsi allo stile di quel tempo). Il manto della \"Madonna\" \u00e8 reso con un colore compatto e con scarsa caratterizzazione a pieghe del panneggio. I volti hanno una caratterizzazione chiaroscurale non eccelsa e il trono \u00e8 un semplice seggio di legno spigoloso che riporta decorazioni geometriche, ma un'architettura ridotta ai minimi termini. Questi erano probabilmente i limiti di un pittore giovane che tuttavia conoscer\u00e0 successivamente un'evoluzione vertiginosa.\nPiuttosto una cosa \u00e8 straordinaria gi\u00e0 in questa tavola giovanile e anticipa quello che sar\u00e0 uno dei maggiori contributi di Ambrogio nella storia dell'arte, cio\u00e8 il suo vivo naturalismo nella resa dei personaggi. Le mani di \"Maria\" reggono il bambino piuttosto che attorniarlo. La mano destra \u00e8 inclinata rispetto all'avambraccio a reggere la gamba destra di \"Ges\u00f9\". Le dita di entrambe le mani non sono parallele, ma sono disposte in modo da reggere meglio l'infante. Soprattutto spicca l'indice della mano destra che ha un naturalismo funzionale al gesto mai visto prima. Il Bambino guarda la madre. I suoi polsi e lo scorcio del suo piede sinistro mostrano un bambino che si agita e scalcia come un vero infante.\nA met\u00e0 tra Firenze e Siena.\nGli anni dal 1320 al 1332 rappresentano il periodo pi\u00f9 nebuloso della vita artistica del pittore, in quanto le opere collocate in questo arco di tempo non presentano una datazione o documentazione precisa. Sembra comunque verosimile che il pittore si dividesse tra Firenze e Siena. Un documento dell'Archivio di Stato di Firenze, che si riferisce a un debito contratto dall'artista nei confronti di un certo Meo di Lapo ed al conseguente pignoramento di una guarnacca femminile presso Nudo di Vermiglio, \u00e8 datato 1321. Un altro documento attesta che entro il 1328-1330 l'artista \u00e8 iscritto all'Arte dei Medici e Speziali (che a quel tempo comprendeva anche i pittori) e Lorenzo Ghiberti cita alcuni suoi affreschi di un convento agostiniano fiorentino, dipinti probabilmente tra il 1327 e il 1332. Tuttavia nel 1324 il Lorenzetti vende una piccola propriet\u00e0 fondiaria per acquistare una casa a Siena e ne paga le relative gabelle e un altro documento del 1331 attesta un pagamento per una commissione del Consiglio ad un giudice collaterale del podest\u00e0 di Siena.\nAlcuni studiosi attribuiscono a questi anni la \"Madonna\" della Pinacoteca di Brera, la \"Madonna Blumenthal\" del Metropolitan Museum di New York, la \"Madonna del Latte\" dall'eremo agostiniano di Lecceto ed esposta oggi nel Museo diocesano di Siena, il \"Crocifisso\", della chiesa di santa Lucia a Montenero d'Orcia presso Castel del Piano e il \"Crocifisso\" proveniente dalla chiesa del Carmine di Siena ed esposto oggi nella Pinacoteca Nazionale della stessa citt\u00e0. Tuttavia il consenso sulla datazione \u00e8 tutt'altro che unanime presso gli studiosi, lasciando profonde incertezze.\nL'opera su cui esiste un maggior consenso riguarda il \"Crocifisso\" dal Carmine di Siena su cui due terzi degli studiosi concordano per una datazione tra il 1324 e il 1331, soprattutto perch\u00e9 agli stessi anni risale la Pala Del Carmine del fratello Pietro, con cui Ambrogio dipingeva sempre fianco a fianco entro i confini cittadini in questi anni. L'opera, dalle dimensioni ragguardevoli \u00e8 caratterizzata dalla solida e robusta voluminosit\u00e0 tipica della scuola toscana, ma mostra una caratterizzazione del volto, della testa ed una decorazione tipici della maniera senese, preannunciando l'opera matura del pittore.\nCerta \u00e8 invece la datazione del 1332 del trittico proveniente dalla chiesa di San Procolo a Firenze, avendo molti testimoni letto, nel corso dei secoli, la firma dell'artista e la data da lui apposta (1332) che oggi sono andate perdute. Il trittico, recentemente ricomposto alla Galleria degli Uffizi di Firenze, riporta la \"Madonna col Bambino\" tra i santi \"Nicola\" (a sinistra) e \"Procolo\" (a destra). Sopra i tre pannelli le cuspidi riportano il \"Cristo Redentore\" (al centro) e i santi \"Giovanni Evangelista\" (a sinistra) e \"Giovanni Battista\" (a destra). Rispetto alla Madonna di Vico l'Abate del 1319 Ambrogio Lorenzetti aveva compiuto passi da gigante nella resa volumetrica dei personaggi, nell'ingentilimento delle figure, nell'uso delle modulazioni chiaroscurali, nella spiccata profilatura dei personaggi, nella ricca decorazione, adesso decisamente pi\u00f9 vicini a quelli della scuola di Giotto. Le posture dei personaggi sono ancora rigide e questi sembrano come ingessati, contraddistinguendosi dalle figure di Giotto dei primi anni trenta (per esempio del contemporaneo \"Polittico di Bologna\") o anche da quelle di Simone Martini o Lippo Memmi (per esempio della coeva \"tavola di Kansas City\" di Lippo Memmi).\nTuttavia \u00e8 ancora l'umanit\u00e0 del rapporto tra \"Maria\" e il \"Bambino\" che contraddistingue l'opera. In questo dipinto \"Ges\u00f9 Bambino\" guarda sua madre con gli occhi sgranati e la bocca semiaperta generando un'espressione tipica di un neonato. \"Maria\" ricambia lo sguardo ed offre al bambino un'espressione serena e rassicurante e le dita della mano destra per giocare. La mano sinistra di \"Maria\" ha invece la tipica disposizione \u201clorenzettiana\u201d a dita divaricate, sottolineando l'energia della sua presa.\nSempre dalla chiesa di San Procolo di Firenze, e per questo datati intorno al 1332, provengono quattro tavolette raffiguranti Episodi della vita di San Nicola, oggi esposte agli Uffizi. Le tavolette mettono in luce una notevole vena narrativa dell'artista ed una sua abilit\u00e0 nella realizzazione di complesse architetture, evitando anche l'innaturale convenzione di sfondare le pareti per mostrare ci\u00f2 che avviene nelle stanze. Per esempio, nella scena di \"San Nicola che resuscita il bambino strozzato dal demonio\", il bambino protagonista \u00e8 raffigurato quattro volte in altrettanti momenti successivi, che si svolgono nei due piani di un edificio: il pian terreno \u00e8 aperto da un arcone, mentre il piano superiore \u00e8 visibile tramite una loggia. In queste scene inoltre il fondo oro \u00e8 ormai quasi abolito, con l'architettura che occupa quasi tutto lo sfondo.\nRientro nel contado di Siena.\nIntorno al 1335 Ambrogio Lorenzetti rientra nel contado di Siena. L'Ugurgeri Azzolini narra nel 1649 di aver visto le firme di Ambrogio Lorenzetti e di suo fratello Pietro sugli affreschi allora deperiti dello Spedale di Santa Maria della Scala con tanto di data (1335). Tali affreschi oggi sono perduti. Anche Lorenzo Ghiberti parla di affreschi di Pietro e Ambrogio Lorenzetti nel chiostro e nella sala capitolare della chiesa di San Francesco a Siena, affreschi di cui oggi rimangono solo poche scene e che sono datati intorno al 1336. La co-presenza del fratello Pietro in questi cicli di affreschi senesi fanno pensare che Ambrogio Lorenzetti riusc\u00ec a ricevere commissioni nella sua citt\u00e0 natale per intercessione del fratello, che sicuramente era pi\u00f9 accreditato di lui in questi anni.\nAmbrogio risulta negli stessi anni attivo come artista autonomo e indipendente soprattutto nel contado di Siena: dalla Badia dei Santi Giacomo e Cristoforo a Rofeno proviene una \"Pala con la Vergine e il Bambino, San Michele Arcangelo e santi\" che \u00e8 oggi conservata presso il Museo di arte sacra di Asciano, opera datata al 1332-1337, probabilmente dopo il Trittico di San Procolo. Al 1332-1335 circa vengono attribuiti da quasi tutti gli studiosi i quattro santi di un polittico smembrato di provenienza ignota ed esposto oggi al Museo dell'Opera del Duomo di Siena. Al 1335 circa viene datato, non senza incertezze, anche il \"Crocifisso\" della chiesa di santa Lucia a Montenero d'Orcia presso Castel del Piano. Pi\u00f9 unanime \u00e8 la datazione al 1335 della splendida \"Maest\u00e0\" proveniente dalla chiesa agostiniana di San Pietro all'Orto di Massa Marittima (dominio senese al tempo) ed oggi esposto nel Museo di arte sacra della stessa citt\u00e0. Ambrogio ha lasciato anche una Maest\u00e0 ed altri affreschi nella cappella dell'Eremo di Montesiepi, presso l'Abbazia di San Galgano, affreschi che sono databili al 1334-1336, come risulta da un documento che attesta il pittore a San Galgano nel 1334 e da un'iscrizione oggi perduta ma letta nel 1645 relativa all'anno 1336.\nIn queste opere si nota come le figure acquisiscono quella postura pi\u00f9 sciolta ed equilibrata che caratterizzava in questi anni lo stile di Giotto e del suo allievo Taddeo Gaddi, nonch\u00e9 di Simone Martini e del cognato Lippo Memmi. Ma c'\u00e8 di pi\u00f9. Le opere appaiono pi\u00f9 articolate e sono caricate sovente di complesse allegorie. La splendida Maest\u00e0 di Massa Marittima, ad esempio, \u00e8 dominata da una moltitudine di figure. Ai lati dei gradini del trono sono presenti sei \"angeli\" (tre per parte) con strumenti musicali ed incensieri. Ai lati del trono stesso ci sono altri quattro \"angeli\", due che reggono i cuscini del trono e altri due che lanciano fiori. Tutti gli altri personaggi in piedi sono uno stuolo di \"Profeti, Santi e Patriarchi\". Tale sovraffollamento carica l'evento della nascita di \"Ges\u00f9 Cristo\" di una portata epocale essendo tale evento assistito e testimoniato da tutti coloro che hanno fatto la storia della Chiesa. Ai piedi del trono sono presenti le personificazioni delle tre \"Virt\u00f9 Teologali\". Queste sono, dal gradino pi\u00f9 basso a quello pi\u00f9 alto, la \"Fede\", la \"Speranza\" e la \"Carit\u00e0\", come indicato dalle iscrizioni sui gradini. La loro disposizione non \u00e8 casuale. Secondo la definizione di Pietro Cantore la \"Fede\" costruisce le fondamenta dell'edificio ecclesiale, e infatti siede sul gradino che forma la base del trono. La \"Speranza\" eleva la Chiesa fino al Cielo, simboleggiata dalla pesante torre che regge, mentre la \"Carit\u00e0\" concretizza l'atto della Chiesa e attraverso l'amore per \"Dio Padre\" d\u00e0 amore anche al prossimo.\nMa anche in questo dipinto allegorico dal significato teologico cos\u00ec complesso Ambrogio Lorenzetti non rinuncia al rapporto umano e naturalistico tra \"Madre\" e \"Figlio\" con la consueta presa energica del figlio da parte di \"Maria\", con un contatto guancia a guancia e uno scambio di sguardi ravvicinato tra le due figure.\nRientro definitivo a Siena: \"Le Allegorie del Buono e Cattivo Governo e dei loro Effetti\".\nNel 1337 l'artista risulta gi\u00e0 in pianta stabile a Siena a dipingere in maniera autonoma dal fratello Pietro Lorenzetti, complice anche la partenza per Avignone, avvenuta nel 1335-1336, dell'artista di riferimento della citt\u00e0 fino ad allora, ovvero Simone Martini.\nAl 1337-1338 risale la Maest\u00e0 della Cappella Piccolomini del Convento di Sant'Agostino di Siena, anch'essa caratterizzata da un profondo significato allegorico. Nel 1338-1339 Ambrogio dipinse quello che ancora oggi \u00e8 considerato il suo capolavoro tra le opere a noi pervenute: le \"Allegorie del Buono e Cattivo Governo e dei loro Effetti in Citt\u00e0 e in Campagna\", dispiegate su tre pareti per una lunghezza complessiva di circa 35 metri nella Sala dei Nove del Palazzo Pubblico di Siena. Sulla parete di fondo della sala si trova l\"'Allegoria del Buon Governo\" dove ogni aspetto del governo (quale la \"Giustizia\", il \"Comune di Siena\", i \"cittadini\", le \"forze dell'ordine\", etc.) e le virt\u00f9 loro ispiratrici (\"sapienza divina\", \"generosit\u00e0\", \"pace\", \"virt\u00f9 cardinali\" e \"virt\u00f9 teologali\", etc.) sono rappresentati da figure umane. Tutte queste figure interagiscono secondo un preciso ordine a rappresentare una scena assai complessa. Sulla parete di destra \u00e8 presente l\"Allegoria degli Effetti del Buon Governo in Citt\u00e0 e Campagna\", con una rappresentazione allegorica del lavoro produttivo entro la citt\u00e0 di Siena e nella sua campagna. Infine, sulla parete sinistra \u00e8 presente l\"Allegoria del Cattivo Governo\", con personificazioni degli aspetti del \"malgoverno\" e dei \"vizi\" e dei suoi \"effetti in citt\u00e0 e campagna\". Il ciclo di affreschi \u00e8 da sempre studiato da critici ed appassionati non solo di storia dell'arte, ma anche di storia e del pensiero politico, di urbanistica e del costume. Di fatto fu uno dei primi messaggi di propaganda politica in un'opera medievale. Dal punto di vista dottrinale vi \u00e8 un chiaro riferimento al pensiero di san Tommaso d'Aquino. \"L'assunto dottrinale \u00e8 chiaramente tomistico: non solo perch\u00e9 riflette la gerarchia dei princ\u00ecpi e dei fatti, delle cause e degli effetti, ma perch\u00e9 pone come motivi fondamentali dell'ordine politico l'\"autorit\u00e0\" (nelle allegorie) e la \"socialit\u00e0\" (negli effetti), specialmente insistendo sul concetto aristotelico (di Aristotele) della \"naturalit\u00e0\" della socievolezza umana.\nLe altre opere a Siena.\nDel periodo senese non sono documentati solo questi affreschi. Oltre a quelli gi\u00e0 citati fino ad ora sono molte le opere realizzate entro le mura della citt\u00e0 dopo il 1337. Tra esse si distinguono un polittico proveniente dalla ex-chiesa distrutta del Convento di Santa Petronilla di Siena ed oggi esposto nella Pinacoteca Nazionale della stessa citt\u00e0 (circa 1340), la \"Presentazione di Ges\u00f9 al Tempio\", realizzata per l\"altare di San Crescenzio\" del Duomo di Siena ed oggi esposto alla Galleria degli Uffizi di Firenze (firmato e datato 1342) e un\"Annunciazione\" proveniente dalla Sala del Concistoro del Palazzo Pubblico ed oggi ospitato dalla Pinacoteca Nazionale di Siena (firmato e datato 1344).\nMolte di queste opere sono caratterizzate da una complessa ed affascinante simbologia, laddove non \u00e8 riscontrabile un pi\u00f9 complesso significato allegorico, mostrando lo spessore intellettuale, oltre che di grande artista, di Ambrogio Lorenzetti. Un'altra caratteristica che colpisce \u00e8 il risalto dell'aspetto umano delle rappresentazioni, come nell\"Annunciazione\" della Pinacoteca Nazionale di Siena del 1344 dove viene rappresentata la parte finale dell'Annunciazione: la spiegazione dell\"Angelo\" su come il concepimento \u00e8 possibile e l'accettazione di \"Maria\" (piuttosto che l'apparizione ed annuncio dell\"Angelo\" come si usava fare). Il Lorenzetti di questi anni mostra anche di avere acquisito appieno la capacit\u00e0 di dipingere personaggi volumetrici ed equilibrati nelle loro posture, di usare in maniera ottimale i chiaroscuri per la resa di volti e vesti, e di realizzare articolate prospettive, come \u00e8 evidente dalla tavola della \"Presentazione di Ges\u00f9 al Tempio\" del 1342, oggi agli Uffizi di Firenze.\nLa provenienza senese di tutti questi dipinti mostrano la reputazione che Ambrogio Lorenzetti aveva guadagnato presso il governo e i conventi senesi, ormai al di sopra di quella del fratello Pietro (vedi sotto per una lista completa delle opere senesi).\nIn questi anni Ambrogio Lorenzetti dipinse anche nei dintorni di Siena, come \u00e8 testimoniato dal polittico ricomposto della Pieve dei Santi Pietro e Paolo a Roccalbegna e dalla tavola con la \"Madonna e il Bambino\" proveniente dalla Pieve di San Lorenzo alle Serre di Rapolano ed oggi esposta nella Pinacoteca Nazionale di Siena.\nLa morte nel 1348.\nCome il fratello Pietro, anche Ambrogio Lorenzetti mor\u00ec nel 1348 per la terribile ondata di pestilenza che decim\u00f2 le popolazioni dell'Europa occidentale. Rimane infatti un testamento, scritto dall'artista il 9 giugno 1348, in cui Ambrogio dispone, in maniera convulsa e in lingua volgare (in genere si usavano convenzionali formule in lingua latina per i documenti notarili), che tutti i suoi averi andassero in eredit\u00e0 alla \"Compagnia della Vergine Maria\", temendo la morte imminente di s\u00e9 stesso, della moglie e delle sue tre figlie. Nel 1348 e nel 1349 alcuni beni di Ambrogio Lorenzetti risultano effettivamente venduti dalla Compagnia, potendosi concludere che la peste abbia davvero decimato la sua famiglia.\nLa scuola.\nA differenza di Duccio di Buoninsegna e Giotto, che ebbero molti seguaci espressisi per ben tre generazioni, Ambrogio Lorenzetti non conta molti allievi che seguirono in maniera fedele il suo stile. L'unico vero allievo \u00e8 il cosiddetto Maestro del 1346, la cui attivit\u00e0 si svolse soprattutto nei pressi di Montalcino, in provincia di Siena, e risale agli anni trenta e quaranta del XIV secolo, i due decenni a cui sono fatte risalire le uniche due opere attribuitegli. L'arte di Ambrogio Lorenzetti ebbe comunque molti echi, ben oltre la Peste Nera del 1348, fino a dentro il Rinascimento. Di fatto le sue complesse allegorie, la profonda umanit\u00e0 e il complesso significato religioso che emergono dalla sua produzione furono fonte di ispirazione per molti artisti della seconda met\u00e0 del XIV secolo e dei secoli successivi.\nNote.\nMadonna Blumenthal: Provenienza Pompana (Murlo-Si),propriet\u00e0 fino al 1922 della famiglia Turbanti, agricoltori di Pompana e Giuncheto. Cessione descritta in G.Mazzoni QUADRI ANTICHI DEL NOVECENTO -2001 Ed.Neri Pozza. pp.\u00a0238\u2013239."}
{"id": "480297", "revid": "729019", "url": "https://it.wikipedia.org/wiki?curid=480297", "title": "Roberto Briglia", "text": "Biografia.\nSi laurea in Scienze politiche all'Universit\u00e0 Statale di Milano; durante gli anni dell'universit\u00e0 fa militanza attiva nel movimento Lotta Continua.\nDopo la laurea inizia la sua attivit\u00e0 professionale come giornalista. Dal 1977 al 1979 \u00e8 direttore di \"Radio Popolare\", poi lavora al quotidiano \"Reporter\" con Enrico Deaglio. Successivamente sale alla direzione di \"Tempo Illustrato\" e \"Linea Uomo\".\nNel 1990 diventa direttore di \"Epoca\". Nel 1994 passa alla direzione editoriale di \"TV Sorrisi e Canzoni\" e di tutte le riviste della Silvio Berlusconi editore. Nel 1996 \u00e8 nominato curatore dei periodici del Gruppo Mondadori. Poi \u00e8 chiamato a dirigere \"Panorama\" (1997-2000).\nTerminata l'attivit\u00e0 giornalistica, entra nel Gruppo Mondadori con ruoli di responsabilit\u00e0 editoriale.\nDal 2000 al 2012 \u00e8 stato direttore generale della divisione periodici del Gruppo Mondadori ed ha ricoperto le cariche di amministratore delegato di \"Hearst Mondadori\" e \"Aci Mondadori\", nonch\u00e9 di presidente di \"Press Tv\" e direttore generale di \"Rodale Mondadori\".\nLasciata la Mondadori alla fine del 2012, ha costituito con Gianni Vallardi la \u00abBVMultimedia\u00bb, societ\u00e0 attiva nella fornitura di servizi multimediali alle imprese. Nell'agosto 2013 BVMultimedia ha acquisito \u00abReed Business Information Italia\u00bb, che viene ridenominata \u00abDBInformation S.p.A\u00bb. Tra le principali societ\u00e0 controllate da BVMultimedia vanno citate le seguenti:\nRoberto Briglia \u00e8 stato anche vicepresidente della Federazione Italiana Editori Giornali per il biennio 2012-2014.\nSi \u00e8 sposato due volte. Dal primo matrimonio con la giornalista Claudia Lovati ha avuto Francesco (1971), giornalista a sua volta. Dal secondo matrimonio con Vera Montanari, direttrice di \u00abGrazia\u00bb e \u00abFlair\u00bb, \u00e8 nato Emanuele (1993)."}
{"id": "480298", "revid": "1762097", "url": "https://it.wikipedia.org/wiki?curid=480298", "title": "Monte Serra", "text": "Il monte Serra (917\u00a0m s.l.m.) \u00e8 la vetta pi\u00f9 alta della piccola catena montuosa subappenninica dei Monti Pisani che si estendono per una ventina di chilometri a nordest di Pisa ed a sudovest di Lucca, svolgendo, di fatto, il ruolo di confine naturale tra le due province. Il monte \u00e8 anche la vetta pi\u00f9 elevata della provincia di Pisa.\nLa rilevanza paesaggistica del monte \u00e8 di primo livello. Nelle giornate limpide, salendo sulla sua vetta, si riesce ad ammirare tutto il litorale toscano centrosettentrionale ed alcune isole, fino alla Corsica. La vetta \u00e8 raggiungibile partendo da Calci, da Buti e da Sant'Andrea di Compito.\nOltre al passo della Ceragiola, percorribile in auto per giungere da Calci a Lucca, praticamente sullo spartiacque, \u00e8 degna di nota la riserva di Santallago, una conca naturale in cui si trova un prato molto esteso, tra castagni ed abeti, in un'ambientazione perfettamente montana.\nClima.\nLa tabella sottostante riporta i valori medi che si registrano nel corso dell'anno:\nLa postazione televisiva.\nIl monte Serra ospita alla sua cima una delle postazioni radio-televisive pi\u00f9 importanti d'Italia: infatti il segnale dei ripetitori copre gran parte della Toscana, parte della Liguria ed alcuni comuni dell'Umbria. I segnali di Radio Subasio e di Radio Fiesole emessi dalla sommit\u00e0 arrivano costantemente al passo del Turchino e su alcuni bricchi della provincia di Alessandria.\nLa tragedia aerea.\nSu questo monte, il 3 marzo 1977 si schiant\u00f2 un Hercules C-130 dell'Aeronautica Militare provocando la morte di 44 militari.\nLa tragedia \u00e8 meglio nota come incidente aereo del monte Serra.\nVegetazione.\nLa vegetazione del Monte Serra \u00e8 tipicamente mediterranea, fino a quote medio-alte: nella fascia meno elevata (fino a 400\u00a0m di altezza) sono presenti uliveti e macchia mediterranea, per lasciare spazio a fitti boschi di pino marittimo o castagno nelle zone pi\u00f9 elevate. La vegetazione offre riparo a cinghiali e ; inoltre \u00e8 da rilevare la presenza del lupo.\nIncendi.\nIl monte Serra e in genere tutto il monte Pisano subiscono spesso incendi estivi che causano la distruzione di diversi ettari di bosco. Sovente, tali incendi sono di origine dolosa:\nSport.\nGrazie alla pendenza costante dei suoi tornanti, il monte Serra \u00e8 spesso luogo, meta o sosta di importanti competizioni ciclistiche e podistiche. Sulle sue pendici sorgono inoltre alcune pareti attrezzate per l'arrampicata sportiva."}
{"id": "480300", "revid": "59975", "url": "https://it.wikipedia.org/wiki?curid=480300", "title": "Glam metal", "text": ""}
{"id": "480302", "revid": "124856018", "url": "https://it.wikipedia.org/wiki?curid=480302", "title": "Roberto Poli", "text": "Biografia.\nDopo aver ricoperto dal 1966 al 1998 la cattedra di finanza aziendale presso l'Universit\u00e0 Cattolica del Sacro Cuore di Milano, attualmente \u00e8 presidente della societ\u00e0 di consulenza da lui fondata specializzata in \"corporate finance\", che nel corso di oltre quarant'anni di attivit\u00e0 si \u00e8 occupata a vario titolo di operazioni di passaggio generazionale, M&amp;A e ristrutturazione del debito in molte tra le pi\u00f9 importanti societ\u00e0 italiane, quotate e non.\n\u00c8 stato Presidente della Rizzoli-Corriere della Sera S.p.A. (1984) e di Publitalia '80 S.p.A. nonch\u00e9 membro del consiglio di amministrazione o del collegio sindacale di alcune tra le maggiori societ\u00e0 italiane, tra le quali IRI, Fondazione Cariplo, Merloni Elettrodomestici, Banca Commerciale Italiana, Arnoldo Mondadori Editore e Perennius Capital Partners SGR.\nNel 2002 il governo guidato da Silvio Berlusconi lo designa presidente di ENI, la maggiore societ\u00e0 italiana per dimensione e grado di internazionalizzazione. Conserva la carica per nove anni, sino ad aprile 2011, divenendo il Presidente con maggiore longevit\u00e0 di carica di ENI da quando fu fondata.\n\u00c8 attualmente Presidente o membro del consiglio di amministrazione di Fininvest, Mondadori, Coesia, Praesidium SGR, Ospedale San Raffaele, Istituto Ortopedico Galeazzi, oltre che consigliere di alcune importanti famiglie industriali.\n\u00c8 stato membro del Comitato di Presidenza di Assonime (Associazione fra le Societ\u00e0 italiane per Azioni).\nIl 30 maggio 2008 \u00e8 stato insignito dell'onorificenza di Cavaliere del lavoro."}
{"id": "480303", "revid": "292162", "url": "https://it.wikipedia.org/wiki?curid=480303", "title": "Coppa dei Campioni 1991-1992", "text": "La Coppa dei Campioni 1991-1992 fu la trentasettesima edizione della massima manifestazione continentale di calcio, e fu vinta dal Barcellona, che sconfisse in finale la Sampdoria per 1-0. Per il Barcellona fu il primo trionfo in questa competizione.\nFormato.\nIl torneo vide per la prima volta dopo oltre trent'anni un cambio a livello di formula che far\u00e0 da apripista al rinnovamento della manifestazione avvenuto nella stagione successiva: per aumentare il numero di gare giocate, i quarti di finale e le semifinali furono rimpiazzati da due gironi all'italiana in cui le prime classificate si sarebbero qualificate in finale."}
{"id": "480304", "revid": "729019", "url": "https://it.wikipedia.org/wiki?curid=480304", "title": "Sfintere di Oddi", "text": "Lo sfintere di Oddi \u00e8 una struttura del corpo umano. Si trova al livello dell'orifizio di sbocco del coledoco e del dotto pancreatico nel duodeno, a livello del collo dell'ampolla di Vater che regola il deflusso della bile e, inoltre, impedisce il reflusso del contenuto duodenale nel coledoco.\nDescrizione.\nTale sfintere consta di tre sistemi: \nLa funzione dello sfintere \u00e8 importantissima per l'organismo umano; infatti la contrazione dello sfintere nella fase di digiuno causa la risalita della bile lungo il coledoco; quindi attraverso il dotto cistico si porter\u00e0 nella cistifellea dove si accumuler\u00e0 e concentrer\u00e0 per poi essere rilasciata durante un pasto lipidico in seguito all'onda peristaltica provocata dalla Colecistochinina (CCK) prodotta dalle cellule enterocromaffini dell'intestino tenue.\nSi \u00e8 notata una discreta percentuale di disfunzioni dello sfintere di Oddi nei pazienti operati tramite laparoscopia per l'asportazione della cistifellea (colecistectomia) con relativo dolore paracolico. In particolare: \u00abNei pazienti che hanno subito l'asportazione della cistifellea, la codeina pu\u00f2 indurre dolore addominale biliare o pancreatico acuto, generalmente associati con anomalie nei test di laboratorio, indicative di spasmo dello sfintere di Oddi.\u00bb\nIl nome si riferisce a Ruggero Oddi.\nTutto questo succede nel 90% dei soggetti. In meno del 10% lo sfintere di Oddi pu\u00f2 essere doppio e accogliere rispettivamente il dotto pancreatico o di Wirsung e il dotto coledoco. Anche per questo, tra le tante cause, calcoli a livello delle vie biliari non in tutti pazienti danno un coinvolgimento pancreatico."}
{"id": "480405", "revid": "438678", "url": "https://it.wikipedia.org/wiki?curid=480405", "title": "Porgy and Bess (film 1959)", "text": "Porgy and Bess \u00e8 un film del 1959 diretto da Otto Preminger.\nIl film \u00e8 la versione cinematografica della omonima celebre opera jazz di George Gershwin ed \u00e8 ambientato nella fittizia Catfish Row nella citt\u00e0 di Charleston, Carolina del Sud, negli anni trenta.\nProdotto da Samuel Goldwyn e Rouben Mamoulian, che avendo allestito la produzione originale nel 1935 a Broadway, fu proposto come regista, ma a causa di disaccordi che riguardavano le location e altro, fu licenziato.\nOtto Preminger prese il posto di Mamoulian, sebbene parte del lavoro di Mamoulian si pu\u00f2 vedere e sentire in \"Good Morning, Sistuh\" numero cantato all'inizio della scena finale.\nSebbene il film vinse un Oscar e un Golden Globe, e la sua colonna sonora vinse un Grammy, esso fu un insuccesso sia commerciale che di critica. Fu trasmesso dalla televisione americana solo una volta, nella notte del 5 marzo 1967, dalla ABC-TV.\nIra Gershwin e il patrimonio Gershwin furono scontenti del film, e revocarono i diritti da esso nel 1970. Come risultato, il film non venne mai distribuito n\u00e9 in video n\u00e9 in DVD, e poche proiezioni pubbliche sono state permesse. C'\u00e8 da credere che il negativo originale \u00e8 in condizioni pessime e che avrebbe necessit\u00e0 di restauro.\nNonostante Sidney Poitier e Dorothy Dandridge fossero le star del film, le loro voci furono doppiate nelle canzoni, come per \"Carmen Jones\". Robert McFerrin cant\u00f2 per Poitier e Adele Addison per la Dandridge.\nIl film tagli\u00f2 molta della musica, cambiando i recitativi del musical in dialoghi, rispetto allo show del 1942 a Broadway.\nNel 2011 \u00e8 stato scelto per essere conservato nel National Film Registry della Biblioteca del Congresso degli Stati Uniti."}
{"id": "480459", "revid": "73843", "url": "https://it.wikipedia.org/wiki?curid=480459", "title": "Football Club Valdagno", "text": "La Societ\u00e0 Sportiva Dilettantistica Football Club Valdagno, comunemente nota come Valdagno, \u00e8 una societ\u00e0 calcistica della citt\u00e0 di Valdagno (VI), militante in Prima Categoria.\nLa squadra \u00e8 tra le prime cento in Italia per tradizione sportiva, avendo preso parte per 57 volte a campionati organizzati su base nazionale e raggiunto quale apice sportivo la partecipazione per dieci stagioni consecutive alla Serie B negli anni 1950 con la denominazione \"Associazione Calcio Marzotto\".\nNato nel 1926 quale sezione calcio dell\"Unione Sportiva Pasubio\" attiva gi\u00e0 dal 1907, il sodalizio ha affrontato numerosi cambi di denominazione e modifiche societarie incluse due rifondazioni avvenute nel 2005 e 2017, in entrambi i casi al termine di periodi di inattivit\u00e0. I \"Lanieri\"come sono soprannominatiindossano una maglia biancoceleste a strisce verticali e disputano le proprie partite interne allo stadio dei Fiori, che li ospita dal 1933.\nStoria.\nDalle origini agli anni 1950.\nLa polisportiva \"Unione Sportiva Pasubio\"fondata a Valdagno da Domenico Cocco nel 1907avvi\u00f2 la propria sezione calcio nel 1926 e partecip\u00f2 al suo primo campionato regionale nella stagione 1927-1928: al termine della stessa il sodalizio venne ammesso in Seconda Divisione per allargamento dei quadri e mut\u00f2 la propria denominazione in \"Associazione Calcio Valdagno\". Dopo due stagioni nei campionati nazionali, nel 1930 la squadra torn\u00f2 a disputare competizioni in ambito regionale in seguito al declassamento della Seconda Divisione.\nNel 1933 la societ\u00e0 assunse la denominazione \"Dopolavoro Aziendale Marzotto\", diventando parte del circolo ricreativo avviato dal lanificio cittadino gi\u00e0 nel 1926 sotto l'egida dell'Opera nazionale del dopolavoro. Sempre nel 1933 avvenne l'inaugurazione del nuovo campo sportivo intitolato a Benito Mussolini, facente parte del pi\u00f9 ampio progetto urbanistico di \"Citt\u00e0 sociale\" voluto dall'imprenditore Gaetano Marzotto e realizzato da Francesco Bonfanti. Con il nuovo assetto societario la compagine si laure\u00f2 Campione regionale ed ottenne la promozione in Prima Divisione superando nelle finali la . Dopo una stagione anche la Prima Divisione venne declassata a campionato regionale e la squadra la vinse nel 1936, diventando nuovamente Campione del Veneto ed ottenendo la promozione in Serie C, categoria che mantenne fino allo scoppio della seconda guerra mondiale. In quel periodo il miglior piazzamento fu il terzo posto nel girone A della Serie C 1939-1940, mentre in Coppa Italiacui prese parte per la prima volta nel 1936 non and\u00f2 mai oltre il terzo turno, raggiunto nell'edizione 1940-1941.\nAl termine della stagione 1942-1943 sarebbe dovuta retrocedere in Prima Divisione, ma l'evolversi del conflitto port\u00f2 alla nascita della Repubblica Sociale Italiana e la squadra venne iscritta alla Divisione Nazionale 1944, in cui non super\u00f2 il girone eliminatorio B del Veneto. Gi\u00e0 nel primo campionato del dopoguerra riprese parte alla Serie C e nel 1946 cambi\u00f2 la propria denominazione in \"Associazione Calcio Marzotto\", mentre il campo da gioco venne ribattezzato \"stadio dei Fiori\". Nella stagione 1946-1947 la squadra ottenne il terzo posto nel girone G ed in quella successiva la seconda piazza finale che le permise, anche in seguito al Caso Napoli, di mantenere la categoria nonostante la riforma che prevedeva una radicale riduzione del numero di partecipanti. Nel 1950 assunse la presidenza Vittorio Marzottoprimo esponente della famiglia a ricoprire direttamente tale incaricoe la compagine, guidata dall'allenatore Gino Costenaro, termin\u00f2 al primo posto il girone B a pari punti con il . Nello spareggio tenutosi il 17 giugno 1951 sul campo neutro dello stadio comunale di Ferrara il Marzotto si impose 3-1 ottenendo la promozione in Serie B.\nNella prima stagione in serie cadetta, in cui fu allenatore per un periodo Jesse Carvergi\u00e0 Campione d'Italia sulla panchina della due anni primala squadra ottenne la salvezza all'ultima giornata. In quelle successive raccolse migliori risultati sportivi, giungendo con l'allenatore Alberto Marchetti al quinto posto nel campionato 1953-1954 davanti a , , e e risultando in assoluto la miglior squadra del Veneto, non essendo alcuna compagine regionale iscritta alla Serie A 1953-1954. Quell'estate Vittorio Marzotto lasci\u00f2 la presidenza al fratello Paolo e seguirono altre stagioni al secondo livello del calcio italiano, tra le quali la migliore in assoluto fu quella 1957-1958 con in panchina l'allenatore Imre Senkey, conclusa in campionato al quarto posto, con l'attaccante Pietro Biagioli che vinse la classifica marcatori segnando 19 reti ed il raggiungimento dei quarti di finale in Coppa Italia, turno in cui avvenne l'eliminazione subita dalla . Nel campionato 1960-1961il decimo consecutivo in Serie Bil sodalizio pat\u00ec la prima retrocessione della sua storia sportiva, facendo ritorno in Serie C.\nDagli anni 1960 agli anni 1990.\nNella prima met\u00e0 degli anni 1960 la squadra condusse alcune stagioni di met\u00e0 classifica nel girone A della terza serie, fino al campionato 1965-1966 in cuiguidata dall'allenatore \u010cestm\u00edr Vycp\u00e1lekfu tra le prime posizioni fino alle ultime giornate. A tre partite dal termine, quando si trovava al secondo posto, ospit\u00f2 la capolista e durante il match il presidente della squadra avversaria mor\u00ec per infarto. L'incontro termin\u00f2 0-0 ed il Savona ottenne primo posto e promozione in Serie B, mentre il Marzotto concluse quel campionato in terza piazza. Nella Serie C 1968-1969 giunse al 17\u00ba posto nel girone A, a pari merito di punti e differenza reti con la , mantenendo la categoria grazie al vittorioso spareggio disputato a Brescia il 29 giugno 1969 e vinto per 2-1 sui grigiorossi. La stagione successivasegnata dall'abbandono della presidenza da parte di Paolo Marzottotermin\u00f2 invece con la retrocessione in Serie D in seguito al 18\u00ba posto nel girone A, a pari punti ma peggior differenza reti con il , 17\u00ba e salvo.\nNell'ambito di un pi\u00f9 ampio mutamento sociale in corso nel territorio geografico della squadra, nel 1970 avvenne il cambio di denominazione in \"Associazione Calcio Valdagno\" mentre dal punto di vista dei risultati sportivi prosegu\u00ec la parabola discendente: nel 1972 il sodalizio retrocedette in Promozione e nel 1973 in Prima Categoria, al secondo livello regionale, cui rimase per cinque stagioni. Al ritorno in Promozione nella stagione 1978-1979 vinse immediatamente il proprio girone ed ebbe cos\u00ec nuovamente accesso alla Serie D, vincendo inoltre il suo terzo titolo regionale superando lo per 1-0 in casa e pareggiando 2-2 ai tempi supplementari l'incontro di ritorno. Disput\u00f2 quindi alcune stagioni al quinto livello nazionale, permanendovi anche dopo il cambio di denominazione in Campionato Interregionale e terminando il girone D della stagione 1984-1985 al primo posto a pari punti e scontri diretti con il : il conseguente spareggio disputatosi a Mestre fu vinto per 1-0 dai castellani.\nLa stagione 1988-1989 vide la squadra vincere il girone C, con conseguente ritorno nel calcio professionistico in Serie C2; epilogo di quel campionato fu la disputa del Trofeo Jacinto, in cui raggiunse la finale disputatasi a Lumezzane e vinta per 4-1 contro l'. La permanenza in categoria, con presidente Giuseppe Aldegheri, dur\u00f2 tre stagioni: nella Serie C2 1991-1992 il Valdagno termin\u00f2 il girone A al 17\u00ba posto in classifica a pari punti con la , che sconfisse per 2-1 nello spareggio di Fiorenzuola del 24 giugno 1992 ottenendo l'accesso ai play-out intergirone. In questa fasedisputatasi a Terni tra giugno e lugliola squadra ottenne due pareggi per 1-1 contro il ed il , per poi essere sconfitta nell'ulteriore spareggio per 2-1 dal Citt\u00e0 di Cerveteri, retrocedendo nel Campionato Nazionale Dilettanti.\nAl termine della stagione 1993-1994 fu ammesso in Serie C2 a completamento organici, cui prese parte per tre campionati. In Serie C2 1996-1997 termin\u00f2 il girone A all'ultimo posto venendo conseguentemente retrocesso, fondendosi quell'estate con l\"Associazione Calcio Thiene\", squadra iscritta al campionato di Eccellenza Veneto. La neonata Associazione Calcio ThieneValdagno ebbe sede a Thiene, abbandon\u00f2 la storica sponsorizzazione tecnica della Marzotto e prese parte al Campionato Nazionale Dilettanti 1997-1998.\nDagli anni 2000.\nNel 2005 venne fondata a Valdagno una nuova societ\u00e0l\"'Associazione Calcio Dilettantistica Nuova Valdagno\"che prese parte al campionato di promozione Veneto per alcune stagioni, vincendo il girone B nel 2009. Dopo una sola stagione in Eccellenza la squadra retrocedette, per poi conquistare nuovamente un posto nel massimo campionato regionale nel 2012. Attraverso manovre societarie, cedette il diritto sportivo per l'Eccellenza all\"Associazione Sportiva Dilettantistica Boca Ascesa Val Liona\" con sede a Grancona e si iscrisse in Serie D in sostituzione dell\"Associazione Calcio Dilettantistica Trissino\", assumendo la denominazione \"Associazione Calcio Dilettantistica Trissino-Valdagno\", continuando a disputare le partite interne allo stadio dei Fiori e concludendo il campionato al 9\u00ba posto del girone C. Al termine di un secondo campionato in Serie D la squadra fu protagonista di ulteriori operazioni societarie: accorpandosi alla \"Societ\u00e0 Sportiva Dilettantistica Calcio Marano\"che nel 2011 si era fuso con l\"Associazione Calcio Dilettantistica Thiene Calcio\", evoluzione dell\"Associazione Calcio Thiene Valdagno\" nata nel 1997 diede vita al \"Football Club Dilettantistico AltoVicentino\", che pur mantenedo lo stesso campo casalingo si present\u00f2 come nuova realt\u00e0 erede di entrambe le tradizioni sportive precedenti. A Valdagno rimase attivonel solo settore giovanile e scolasticoanche il Real Valdagno, omonimo di una societ\u00e0 precedente ma nato nel 2012 come societ\u00e0 satellite del Trissino-Valdagno.\nL'AltoVicentino manc\u00f2 di iscriversi al campionato 2017-2018 e contestualmente venne fondata la \"Societ\u00e0 Sportiva Dilettantistica ValdagnoVicenza Calcio\" che prese parte al campionato di Eccellenza sfruttando il diritto acquisito dalla \"Associazione Sportiva Dilettantistica Leodari Vicenza SBF\". Patita la retrocessione in promozione, cambi\u00f2 denominazione in \"Societ\u00e0 Sportiva Dilettantistica Football Club Valdagno\" e mantenne come societ\u00e0 satellite la \"Societ\u00e0 Sportiva Dilettantistica Football Club Vicenza\", dedicata esclusivamente al settore giovanile e scolastico. A seguito di un'ulteriore retrocessione, il Valdagno raggiunse la Prima Categoria, in cui milita .\nStrutture.\nStadio.\nLa squadra disputa le proprie partite interne allo stadio dei Fiori.\nTifoseria.\nGemellaggi e rivalit\u00e0.\nNegli anni precedenti la seconda guerra mondiale vi era un'accesa rivalit\u00e0 fra e Marzotto, che spesso si trovavano a incontrarsi nello stesso girone. In seguito alla vittoria ottenuta a Vicenza dal Marzotto per 5-0 il 21 aprile 1940 nel campionato di Serie C, a Valdagno venne ideato un cocktail denominato \"cinqueazero\". Altri derby disputati dal Valdagno sono quelli contro lo ed il ."}
{"id": "480489", "revid": "339392", "url": "https://it.wikipedia.org/wiki?curid=480489", "title": "Partido Comunista de Chile", "text": ""}
{"id": "480496", "revid": "1590006", "url": "https://it.wikipedia.org/wiki?curid=480496", "title": "Tomaso Tommasi di Vignano", "text": "Laureato in giurisprudenza, Tommasi di Vignano inizia la sua attivit\u00e0 professionale alla SIP nella gestione del personale. Nel 1989 assume la responsabilit\u00e0 delle risorse umane di circa 90.000 dipendenti.\nDal 1992 al 1994 \u00e8 amministratore delegato di Iritel, con il compito di procedere alla fusione con SIP e dare vita cos\u00ec a Telecom Italia. Nella nuova azienda svolge ruoli di responsabilit\u00e0 nel dipartimento internazionale e rapporti con i clienti. Ricopre il ruolo di amministratore delegato della STET e quando questa, nel 1997, si fonde con Telecom Italia ricopre analogo incarico nell'azienda di telecomunicazioni. Rimane al vertice della societ\u00e0 durante il periodo di privatizzazione.\nDal 1999 al 2002 \u00e8 stato amministratore delegato di Acegas - Aps, societ\u00e0 multiutility municipalizzata di Trieste, di cui \u00e8 divenuto poi vicepresidente.\nDal 2002 \u00e8 presidente di Hera S.p.A. e ne ha coordinato il collocamento in borsa."}
{"id": "480510", "revid": "438678", "url": "https://it.wikipedia.org/wiki?curid=480510", "title": "Venere in visone", "text": "Venere in visone (\"BUtterfield 8\") \u00e8 un film melodramma del 1960 diretto da Daniel Mann, tratto dall'omonimo romanzo del 1935 di John O'Hara.\nTrama.\nGloria Wandrous , modella a New York, conduce una vita amorale e diventa ben presto una prostituta di lusso, continuamente alla ricerca di quella rispettabilit\u00e0 che \u00e8 convinta di poter ottenere con la ricchezza. Nel corso dei suoi incontri con l'avvocato Weston Liggett, del quale \u00e8 innamorata, si rende conto che lui non lascer\u00e0 mai la moglie Emily. Quest'ultima, esasperata dai continui tradimenti del marito, esige che lui lasci Gloria. Gloria, in preda allo sconforto per la decisione di Weston di troncare il legame, cerca di opporsi, ignorando i consigli della madre e del suo amico Steve Carpenter.\nDopo un incontro con Weston, Gloria si impradronisce di una pelliccia di visone a titolo di risarcimento, visto che Weston le ha lasciato dei soldi trattandola come una volgare prostituta. Weston, furioso per la scomparsa della pelliccia, accusa Gloria di essere una profittatrice e la offende pubblicamente. Sconvolta dal fatto, Gloria decide di abbandonare la citt\u00e0 e cominciare una nuova vita a Boston. Weston la rintraccia e le chiede di stare con lui per sempre. Gloria ha un momento di debolezza: acconsente a tornare con l'amante, ma poi all'improvviso, a bordo della sua macchina, inizia una fuga disperata che la porta alla morte. Weston torna dalla moglie e dice di volersi allontanare per un po'. In cuor suo, sa che la donna rester\u00e0 l\u00ec ad aspettarlo.\nIl ricordo della Taylor.\nIn un'intervista, Elizabeth Taylor confess\u00f2 che aver girato questo film era stato uno degli episodi pi\u00f9 brutti e infelici della sua carriera. Aveva accettato il ruolo solo per onorare i termini contrattuali con MGM, che prevedevano ancora un film con la sua partecipazione in qualit\u00e0 di protagonista. L'attrice aveva gi\u00e0 accettato il ruolo di Cleopatra con la 20th Century Fox, ma un'interruzione del contratto avrebbe comportato una penale. La Taylor pose come condizioni la presenza di Eddie Fisher, suo quarto marito, del suo truccatore personale e della sua costumista preferita.\nNell'intervista raccontava anche dell'indisponibilit\u00e0 della troupe, dell'impaziente e pressante regista, che dirigeva con mano pesante senza dare spazio agli attori, dei continui ritardi delle riprese e altro ancora. Ma la Taylor stessa con il suo atteggiamento rendeva il lavoro difficile. In alcune interviste durante la lavorazione, Elizabeth defin\u00ec il film di cattivo gusto e dichiar\u00f2 che il suo personaggio era stupido e immorale. Durante le riprese Elizabeth fece amicizia con Laurence Harvey, con il quale lavor\u00f2 ancora nel 1973.\nIl film le fece ottenere il suo primo Oscar per la migliore attrice protagonista, alla quarta candidatura consecutiva, ma per molti critici la Taylor aveva ottenuto l'Oscar solo per compassione. Elizabeth dopo le riprese si ammal\u00f2 gravemente di polmonite."}
{"id": "480516", "revid": "812894", "url": "https://it.wikipedia.org/wiki?curid=480516", "title": "Hard mod", "text": "La subcultura hard mod, sviluppatasi a met\u00e0 anni sessanta, fu una variante estremizzata di quella mod.\nGli hard mod si differenziarono dai mod nell'abbigliamento, per essere pi\u00f9 duri, grezzi, violenti e orgogliosi di appartenere alla classe operaia, e per essere stati notevolmente influenzati dai rude boy.\nIl movimento successivamente venne riconosciuto per aver dato vita alla subcultura skinhead.\nI \"Trojan skinhead\" (noti anche come \"original skinhead\") e gli \"hard mod\" possono essere considerati realmente come sinonimi, dato che hard mod era il nome dato ai primi skins, prima che emergesse appunto l'appellativo \"skinhead\".\nStoria.\nDurante la met\u00e0 degli anni sessanta in Inghilterra l'irruzione del movimento hippie provoc\u00f2 una scissione all'interno del movimento mod.\nIl primo gruppo era quello dei mod benestanti che vestivano abiti costosi, frequentavano il college o l'universit\u00e0, e in molti casi si lasciavano coinvolgere dall'universo hippie.\nIl secondo gruppo era invece costituito da giovani della classe operaia, connotati da atteggiamenti patriottici e da un certo odio verso gli hippie, la musica di natura psichedelica e tutto ci\u00f2 che riguardava il mondo della droga.\nQuesta branca dei mod si svilupp\u00f2 nelle periferie est di Londra; la subcultura hard mod, frutto della fusione tra mod e rude boy, cominci\u00f2 a distaccarsi sempre pi\u00f9 dal movimento mod originario e dai mod benestanti, pur conservando diversi elementi in comune con essi, come buona parte dell'abbigliamento e la passione per le Vespa e Lambretta e i vari gusti musicali. L'hard mod eredit\u00f2 inoltre un atteggiamento pi\u00f9 aggressivo, violento, patriottico, e orgoglioso di appartenere al proletariato. L'hard mod (pi\u00f9 tardi riconosciuto come \"skinhead\") per\u00f2 non fu un movimento politico: la posizione politica era soggettiva e non aveva a che fare con l'appartenenza alla subcultura.\nIl movimento negli anni Sessanta, dopo esser stato soprannominato in diversi modi come \"\"nohead\", \"baldhead\", \"crophead\", \"egghead\", \"peanut\", venne riconosciuto ufficialmente e definitivamente come skinhead verso la fine del decennio, pi\u00f9 precisamente nel 1969. Questa data ispir\u00f2 un motto tutt'oggi usato tra i Trojan Skinhead, ovvero \"Spirit of '69\"\".\nAbbigliamento.\nGli \"hard mod\" adottarono un look spartano diretto e senza fronzoli, adattando \"alla strada\" ed alla classe operaia.\nIl tipico abbigliamento degli hard mod era essenziale, codici di abbigliamento non scritti, vestiti puliti e pratici. Essi adottarono inoltre un taglio di capelli pi\u00f9 corto e pi\u00f9 adatto al lavoro rispetto agli \"original mod\"; gli hard mod si distinsero quindi anche per la semplicit\u00e0 nel vestire estremizzando il detto \"Less Is More\" degli Original Mod.\nConservarono comunque qualche elemento tipicamente \"mod\" come la camicia inglese, sebbene di taglio americano Ben Sherman \"button down\", le polo \"Fred Perry\", i jeans Levi's 501 o gli Sta-prest, i giubbotti \"harrington\" di marche come Lonsdale, \"Merc\" e \"Fred Perry\", e ai piedi oltre che alle solite calzature usate dai mod, quali ad esempio le Loafer, si cominciarono ad utilizzare gli scarponi anfibi Dr. Martens."}
{"id": "480521", "revid": "1652635", "url": "https://it.wikipedia.org/wiki?curid=480521", "title": "Skunk Anansie", "text": "Gli Skunk Anansie sono un gruppo musicale britannico la cui musica \u00e8 stata definita un amalgama di heavy metal e musica di protesta rabbiosa, \"nera\" e femminista, con testi politicizzati e influenze ibride funk, blues, punk rock, reggae e hip hop.\nIl gruppo \u00e8 formato da Skin (voce), Cass Lewis (basso e seconda voce) Ace (chitarra e cori) e Mark Richardson (batteria e seconda voce). Il gruppo si \u00e8 formato nel 1994 e si \u00e8 sciolto nel 2001, per poi riformarsi nel 2009.\nStoria del gruppo.\nGli anni novanta.\nIl nome del gruppo \u00e8 ispirato al dio-ragno dei racconti popolari dell'Africa Occidentale Anansi, con l'aggiunta davanti di \"Skunk\" (moffetta) per \u00abrendere il nome pi\u00f9 impressionante\u00bb. Il gruppo ha suonato per la prima volta nel 1994 al London's Splash Club e, pochi mesi dopo, esordito con il singolo \"Little Baby Swastikkka\", distribuito solamente in edizione limitata di 2.000 copie. Nel 1995 \u00e8 apparso nel film di fantascienza cyberpunk, \"Strange Days\" dove, in centro a Los Angeles, si cimenta nel brano \"Selling Jesus\", poco prima dell'avvento del nuovo millennio; due loro canzoni, \"Feed\" e \"Selling Jesus\", vengono quindi inserite nella colonna sonora del film. Nello stesso anno vincono il Best New British Band assegnato dai lettori della rivista Kerrang! mentre nel 1996 gli stessi lettori li fanno vincere nella categoria Best British Live Act. Nel 1997 hanno ricevuto la nomination come Best Live Act e Best Group agli MTV Europe Music Awards.\nI loro primi due album, \"Paranoid &amp; Sunburnt\" e \"Stoosh\", sono stati pubblicati sotto l'etichetta One Little Independent Records. Abbandonata questa etichetta discografica sono passati alla Virgin nel 1998, pubblicando il loro terzo album \"Post Orgasmic Chill\" nel 1999, probabilmente l'album pi\u00f9 noto a livello internazionale del gruppo, grazie anche al successo del singolo \"Secretly\", inserito nella colonna sonora del film \"Cruel Intentions\".\nSkin e Ace hanno menzionato tra le loro varie influenze musicali i Sex Pistols, Blondie, la musica reggae, la musica elettronica e l'hip hop.\nDurante gli anni novanta la band ha accompagnato nei tour mondiali artisti quali Lenny Kravitz, Bad Religion, Rollins Band, Therapy?, Rammstein, Soulfly, Sevendust, OOMPH!, Staind e Powerman 5000. Skin ha partecipato anche a \"Licking Cream\" dei Sevendust e \"La canzone che scrivo per te\" dei Marlene Kuntz. La prima collaborazione del gruppo comunque \u00e8 stata quella con Bj\u00f6rk, con l'esecuzione di un remix del singolo \"Army of Me\" dall'album \"Post\".\nLo scioglimento e le attivit\u00e0 da solisti.\nDopo lo scioglimento del gruppo, Skin ha intrapreso la carriera da solista, pubblicando i due album \"Fleshwounds\" e \"Fake Chemical State\". Ace ha prodotto un album, \"Still Hungry\", Mark Richardson ha suonato la batteria per i Feeder mentre Cass, oltre a coltivare la passione per la fotografia, ha registrato l'album \"Scars\" con Gary Moore.\nLa reunion.\nA fine 2008 si sono diffuse le voci sulla rinascita del gruppo. Mark Richardson confermava la notizia che il gruppo si stava riformando in una intervista per il \"Drummer Magazine\" (numero di novembre 2008), riferendo che il gruppo aveva intenzione di realizzare un \"Best of\" con nuovo materiale. Ace, inoltre, pubblicava una nuova pagina ufficiale per la band su Myspace.\nIl 2 e il 3 aprile 2009 il gruppo col nome SCAM (acrostico delle iniziali dei quattro componenti del gruppo: Skin, Cass, Ace e Mark) ha realizzato due spettacoli al Monto Water Rats di Londra, durante i quali sono stati presentati i brani inediti \"You Know\" e \"Easy to Pretend\".\nIl 3 luglio 2009, il video musicale \"Tear the Place Up\" \u00e8 stato pubblicato su Myspace mentre il 10 agosto 2009 un nuovo video intitolato \"Because of You\" \u00e8 stato presentato in esclusiva su Kerrang!. Questa traccia \u00e8 il primo singolo, uscito il 14 settembre 2009, che anticipa la raccolta \"Smashes &amp; Trashes\", contenente i tre inediti \"Because of You\", \"Tear the Place Up\" e \"Squander\", uscita nel successivo novembre.\nIl quarto album in studio \"Wonderlustre\" \u00e8 uscito il 13 settembre 2010, preceduto dal primo singolo \"My Ugly Boy\", diffuso nel Regno Unito dal 16 agosto 2010 ed in Europa tra luglio ed agosto. Il video di \"My Ugly Boy\" \u00e8 stato presentato in esclusiva su Kerrang.com il 23 luglio 2010. L'album ha raggiunto il primo posto nella classifica italiana il primo ottobre 2010, la top 10 in molti paesi europei (Germania, Paesi Bassi, Francia e Polonia).\nNel corso del mese di maggio 2010 il gruppo si \u00e8 esibito come supporto a due concerti dei Rammstein a Berlino. A novembre \u00e8 uscito il singolo \"Over the Love\". \"You Saved Me\", il terzo singolo, vede la luce nel marzo del 2011. Nello stesso mese (il 25), esce la colonna sonora del film \"Sucker Punch\" del regista Zack Snyder, all'interno della quale compaiono \"Search and destroy\", cover di un brano degli The Stooges e un remix del brano \"Army of Me\" di Bj\u00f6rk.\nIl 14 gennaio 2012 \u00e8 morto in Spagna il primo batterista del gruppo, Robbie France, all'et\u00e0 di 53 anni. L'11 giugno dello stesso anno gli Skunk Anansie hanno rivelato il quinto album in studio \"Black Traffic\". Registrato a Londra e prodotto dagli stessi Skunk Anansie insieme a Chris Sheldon e mixato da Jeremy Wheatley e Adrian Bushby, l'album \u00e8 stato pubblicato attraverso l'etichetta discografica indipendente del gruppo in partnership con 100% Records. \u00c8 uscito nel settembre 2012, seguito da un tour europeo. Tiepida l'accoglienza nel Regno Unito, migliore in Europa (capofila l'Italia con il secondo posto, in Svizzera il settimo). Il 29 giugno 2012 \u00e8 stato pubblicato il videoclip del brano \"Sad, Sad, Sad\", a cui ha fatto seguito \"I Believed in You\" e \"I Hope You Get to Meet Your Hero\".\nNel 2016 gli Skunk Anansie sono ritornati sulle scene musicali con il sesto album in studio \"Anarchytecture\", anticipato dal singolo \"Love Someone Else\"."}
{"id": "480561", "revid": "287204", "url": "https://it.wikipedia.org/wiki?curid=480561", "title": "Erwin Schrodinger", "text": ""}
{"id": "480563", "revid": "767487", "url": "https://it.wikipedia.org/wiki?curid=480563", "title": "Exodus (film)", "text": "Exodus \u00e8 un film del 1960 diretto da Otto Preminger.\nIl titolo del film, come quello del romanzo, deriva dal nome della nave che nel 1947 port\u00f2 in Israele un numeroso gruppo di immigranti. La nave, che originariamente si chiamava \"President Warfield\", nel porto italiano di La Spezia venne risistemata per l'operazione e ribattezzata \"Exodus\".\nTrama.\nIl film descrive una serie di eventi associati alla fondazione dello Stato di Israele (avvenuta il 14 maggio 1948). Katherine \"Kitty\" Fremont \u00e8 una vedova e infermiera volontaria statunitense che, in visita a Cipro, si fa convincere dal generale inglese Sutherland, un amico del suo defunto marito, a lavorare presso il campo di Karaolos, che si trova sull'isola. Qui sono ospitati migliaia di ebrei sopravvissuti all'Olocausto, trattenuti dalle autorit\u00e0 britanniche che vogliono impedirne l'immigrazione illegale in Palestina (al tempo sotto il controllo del Regno Unito sotto mandato della Societ\u00e0 delle Nazioni). I profughi, ormai senza una patria a cui fare ritorno, vivono nell'attesa di essere liberati per poterla raggiungere. Tra essi vi \u00e8 Ari Ben Canaan, membro dell'Haganah, che, con l'aiuto di Mandria, un notabile cipriota, e di alcuni esponenti del movimento sionista, acquista una nave cargo, l'\"Olympia\", con l'intento di far fuggire 611 ebrei da poco arrivati al campo, e portarli clandestinamente in Palestina. Ben Canaan si finge un ufficiale britannico, inviato dal Ministero delle Colonie per riportare i profughi in Germania. Il trucco, tuttavia, viene scoperto quando l\"'Olympia\" sta per lasciare il porto di Famagosta, dunque gli inglesi impediscono alla nave di partire, ma non possono abbordarla perch\u00e9 Ari Ben Canaan minaccia di far scoppiare la nave con dell'esplosivo, con tutte le persone a bordo, se ci\u00f2 avvenisse.\nSi crea quindi una situazione di stallo e i profughi, per far pressione sul governo britannico, incominciano uno sciopero della fame. Lo sciopero si protrae per diversi giorni, e causa la morte di uno dei medici del campo. Kitty, che durante il lavoro nel campo ha conosciuto una ragazza ebrea danese di nome Karen Hansen, alla quale si \u00e8 affezionata al punto da chiederle di andare a vivere con lei negli Stati Uniti d'America, sale a bordo della nave per ritrovarla e portarla con s\u00e9. Karen tuttavia rifiuta, perch\u00e9 \u00e8 alla ricerca del proprio padre, dal quale era stata separata durante la guerra, e anche perch\u00e9 ha ormai abbracciato la causa sionista. A bordo dell\"'Olympia\" Kitty comprende il pessimo stato di salute degli ebrei, ormai consumati dal lungo sciopero della fame, e convince il generale Sutherland a recarsi a Londra per perorare la causa dei profughi. Il tentativo riesce e la nave, nel frattempo rinominata \"Exodus\" (in chiaro riferimento all'Esodo biblico), viene autorizzata dal governo britannico a salpare. Anche Kitty, intenzionata ad aiutare Karen nella ricerca del padre, parte con i profughi, che di l\u00ec a poco sbarcheranno in Palestina.\nQui l'opposizione araba alla divisione del Paese tra uno Stato arabo e uno Stato ebraico sta ormai crescendo, e uno dei profughi a bordo dell\"'Exodus\", il giovane Dov Landau, sopravvissuto al campo di concentramento di Auschwitz in quanto \"sonderkommando\", si unisce all'Irgun, un'organizzazione militante ebraica al cui comando c'\u00e8 Akiva Ben Canaan, zio di Ari Ben Canaan. A causa dell'attivit\u00e0 terroristica di tale organizzazione, Akiva \u00e8 stato disconosciuto dal fratello Barak, padre di Ari, che invece dirige l'Agenzia Ebraica per la Palestina: questa si trova in conflitto con l'Irgun, poich\u00e9 punta a creare uno Stato ebraico tramite mezzi politici e diplomatici e teme che le azioni dei militanti di Akiva vanifichino tali sforzi. Ari, Kitty e Karen raggiungono il kibbutz di Gan Dafna, fondato molti anni prima da Barak Ben Canaan. Presso il villaggio ebraico sorge la cittadina araba di Abu Yesha, il cui \"mukht\u0101r\" (capovillaggio) \u00e8 Taha (John Derek), amico d'infanza di Ari. In effetti, i rapporti tra gli abitanti di Gan Dafna (per lo pi\u00f9 adolescenti e bambini) e quelli di Abu Yesha sono di grande fratellanza, ma questa situazione \u00e8 di l\u00ec destinata a cambiare a causa dell'evolvere degli eventi. Ari e Kitty nel frattempo si innamorano e riescono pure a trovare il padre di Karen. Karen viene condotta dal padre, che si trova ammalato in un ospedale di Gerusalemme e non \u00e8 in grado di riconoscere la figlia.\nNello stesso momento, a pochi chilometri di distanza, l'Irgun compie, per mano di Dov (divenuto un esperto dinamitardo ad Auschwitz), un sanguinoso attentato al King David Hotel, che causa 91 vittime. Poco dopo, tuttavia, Akiva, ideatore dell'atto terroristico, e altri militanti dell'Irgun vengono arrestati e condannati a morte; Dov, invece, scampa all'arresto nascondendosi in una chiesa ortodossa, per poi cercare rifugio a Gan Dafna. Pur non condividendone le idee, Ari decide di mettere in atto un piano per liberare lo zio e gli altri compagni dell'Irgun, imprigionati nel carcere di Acri. A questo scopo, Dov si fa incarcerare, in modo da usare la sua conoscenza degli esplosivi per creare una via di fuga dalla prigione di Acri. Tutto si svolge secondo i piani: centinaia di detenuti, anche arabi, riescono a fuggire. Ari, Akiva e Dov scappano in automobile, ma, nella fuga, Akiva viene ucciso dai soldati britannici mentre cerca di forzare un blocco stradale creato per bloccare gli evasi. Ari, che \u00e8 alla guida, \u00e8 ferito gravemente. Riesce a raggiungere Abu Yesha, ma le sue condizioni sono disperate. Kitty, condotta al villaggio arabo da Taha, riesce a salvare la vita dell'amato. Nel frattempo, la nascita dello Stato di Israele \u00e8 ormai prossima. Barak, di fronte a una folla trepidante, legge a Gerusalemme i risultati della votazione con cui l'Organizzazione delle Nazioni Unite ha approvato il Piano di partizione della Palestina (29 novembre 1947). Gli eventi non sono per\u00f2 approvati dagli arabi e un loro gruppo estremista, con a capo il Gran Mufti di Gerusalemme e fomentati dall'ex-ufficiale nazista von Storch, progetta un attacco a Gan Dafna per ucciderne gli abitanti. Ari riceve un avvertimento riguardo all'attacco da parte di Taha e, di conseguenza, decide di far fuggire tutti i ragazzi pi\u00f9 giovani durante la notte precedente l'attacco, lasciando invece gli altri a difesa del kibbutz.\nKaren, che aveva conosciuto Dov gi\u00e0 nel campo di Karaolos, raggiunge il giovane in un posto di osservazione attorno a Gan Dafna e gli dichiara il suo amore. Dov contraccambia e le promette che un giorno si sarebbero sposati, ma rimanda la ragazza al villaggio, dato il pericolo dell'imminente attacco arabo. Purtroppo, i timori di Dov si riveleranno fondati: Karen viene, infatti, catturata in un'imboscata e uccisa da alcuni arabi mentre rientra al kibbutz e il suo cadavere viene ritrovato l'indomani dalla squadra di Dov. Gli ebrei di Gan Dafna attaccano la vicina Abu Yesha, come avevano pianificato per cogliere di sorpresa gli arabi prima che questi li attaccassero, ma trovano il villaggio deserto. In compenso, rinvengono il corpo di Taha impiccato e con incisa una Stella di Davide. Gli stessi estremisti arabi che hanno ucciso Karen, l'avevano ritenuto un traditore per aver informato Ari dell'attacco. Karen e Taha vengono sepolti insieme. In assenza di un rabbino o di un imam, viene svolta una breve cerimonia laica, durante la quale Ari giura sui loro corpi che un giorno arabi ed ebrei condivideranno insieme la stessa terra non solo nella morte ma anche nella vita.\nProduzione e distribuzione.\nIl film venne girato interamente negli stessi luoghi in cui \u00e8 ambientato: in Israele, a Cipro e in Italia.\nIl film \u00e8 stato prodotto per la Alpha e la Carlyle Productions e distribuito dalla United Artists. Il soggetto del film \u00e8 tratto dal romanzo \"Exodus\" di Leon Uris, mentre la sceneggiatura \u00e8 di Dalton Trumbo. La fotografia con proiezione in Super Panavision 70 \u00e8 di Sam Leavitt.\nPremi e candidature.\nLa colonna sonora, scritta da Ernest Gold, vinse l'Oscar alla migliore colonna sonora del 1960. Il motivo musicale principale del film \u00e8 stato spesso remixato ed eseguito da molti artisti (tra cui il pianista Anthony Burger per il pezzo intitolato \"I Do Believe\", contenuto in \"Homecoming\"; nonch\u00e9 dal pianista techno-crossover Maksim Mrvica, che lo utilizz\u00f2 come motivo per il pezzo \"Bankhead\" di T.I.), mentre la versione originale \u00e8 stata usata come colonna sonora dal professional wrestler \"Mr. Perfect\" Curt Hennig. Un altro professional wrestler, Bill Goldberg, usa una versione del pezzo principale come musica d'entrata alla WCW in riferimento alla sua discendenza ebraica. Ancora, Howard Stern la usa per avere un effetto comico quando parla di aspetti della vita ebraica. Il tema principale fu portato al successo anche per merito del duo pianistico Ferrante &amp; Teicher.\nErnest Gold raggiunse la prima posizione nella Billboard 200 per 14 settimane e vinse il Grammy Award per la miglior colonna sonora e per la canzone dell'anno durante il Grammy Awards del 1961."}
{"id": "480573", "revid": "3509452", "url": "https://it.wikipedia.org/wiki?curid=480573", "title": "Charles Barkla", "text": ""}
{"id": "480582", "revid": "125988039", "url": "https://it.wikipedia.org/wiki?curid=480582", "title": "Battaglia del solstizio", "text": "La battaglia del solstizio (o seconda battaglia del Piave) fu combattuta nel giugno 1918 tra l'Imperiale e regio esercito austro-ungarico e il Regio Esercito italiano ed impegn\u00f2 gli austroungarici nella loro ultima grande offensiva della prima guerra mondiale. Il nome \"battaglia del solstizio\" fu coniato dal poeta Gabriele d'Annunzio.\nAntefatti.\nGi\u00e0 nel marzo 1918 il capo di stato maggiore Arz von Straussenburg aveva rassicurato l'alleato tedesco su un'offensiva estiva in via di preparazione sul fronte italiano, in appoggio strategico all'offensiva di primavera di Ludendorff sul fronte occidentale. I rapporti tra i due Imperi centrali erano da tempo conflittuali. L'Austria-Ungheria, ormai allo stremo e alle soglie della carestia alimentare, dipendeva fortemente dagli aiuti tedeschi, che l'avevano salvata sul fronte orientale e avevano permesso lo sfondamento di Caporetto. Appariva per\u00f2 evidente anche agli alti comandi che l'intransigenza tedesca minava fortemente le possibilit\u00e0 di sopravvivenza dell'Impero asburgico. Cominci\u00f2 dunque una diatriba che vide opporsi le differenze strategiche dello stato maggiore dell'Impero austroungarico. Da una parte il disegno pianificato da tempo dal comandante del fronte alpino, il feldmaresciallo Conrad, che prevedeva un intervento massiccio dal Tirolo, uno sfondamento delle difese italiane sull'altipiano di Asiago e sul monte Grappa e il proseguimento lungo la pianura del Brenta. Il completamento della manovra sarebbe avvenuto con lo sfondamento delle difese del monte Tomba e la discesa verso il Piave e Pederobba, in direzione di Treviso - Padova e Venezia. Dall'altra, la strategia proposta dal feldmaresciallo Borojevi\u0107, che prevedeva il massimo sforzo da parte delle sue armate lungo il Piave, nel tentativo di sfruttare la posizione d'attacco dell'isoletta Grave di Papadopoli, nel territorio di Cimadolmo, la posizione presso Ponte di Piave \u2013 dove il corso del fiume si restringe e la posa delle passerelle diventa pi\u00f9 semplice \u2013 e infine lo sfruttamento di una situazione analoga nel territorio di San Don\u00e0 di Piave.\nDa parte italiana, le notizie dell'offensiva nemica erano state preannunciate dall'osservazione aerea quotidiana dell'aviazione leggera del Corpo Aeronautico e da quella dei palloni frenati, nonch\u00e9 dal servizio di spionaggio e dalla assidua corrispondenza dei connazionali residenti al di l\u00e0 dal fronte, effettuata attraverso piccioni viaggiatori.\nNell'aprile del 1918, divennero pubblici i tentativi di Carlo I d'Austria di ottenere segretamente una pace separata nel 1917, il cosiddetto \"affare Sisto\". I tedeschi, infuriati, nel maggio 1918 costrinsero l'Austria-Ungheria a legarsi definitivamente a loro in un'intesa pantedesca, dandole una posizione subordinata.\nPiano delle operazioni.\nL'obiettivo strategico era di sfondare e raggiungere la fertile pianura padana, impossessandosi delle scorte italiane, per costringere il nemico all'armistizio e liberare forze da concentrare in un secondo momento sul fronte franco-tedesco.\nL'offensiva fu preparata con grande cura. Gli austroungarici vi impegnarono oltre sessanta divisioni (considerando anche la riserva), senza per\u00f2 raggiungere un'effettiva superiorit\u00e0 di uomini e mezzi. Nel complesso, nonostante la situazione, il morale dell'esercito sembrava ancora alto e la fiducia negli esiti dell'azione era elevata, malgrado l'oggettiva penuria di beni di prima necessit\u00e0, a Vienna come al fronte. In questo senso, Boroevi\u0107, comandante del III gruppo armate del Piave, promosso a feldmaresciallo, consider\u00f2 questa offensiva come uno sforzo suicida. Infatti, convinto dell'inevitabile sconfitta finale, egli avrebbe preferito preservare l'esercito per la salvezza della monarchia.\nIl piano d'attacco soffriva, in effetti, degli scontri personali e ideologici tra i due capi austroungarici, Conrad e Boroevi\u0107. Lo sforzo, anzich\u00e9 essere concentrato in un punto come a Caporetto, fu suddiviso tra i due rispettivi gruppi d'armate. Il piano prevedeva tre operazioni distinte: un iniziale attacco diversivo sul Passo del Tonale, operazione \"Lawine\" (valanga), avrebbe anticipato quello dall'altopiano di Asiago verso Vicenza da parte della 10\u00aa e 11\u00aa armata di Conrad, operazione \"Radetzky\", e uno attraverso il Piave verso Treviso da parte della 5\u00aa e 6\u00aa armata di Boroevi\u0107, operazione \"Albrecht\". Queste due penetrazioni avrebbero dovuto costruire i due bracci di una tenaglia che si sarebbe dovuta chiudere attorno alla zona di Padova.\nDi conseguenza, la mancanza di una chiara superiorit\u00e0 tattica e la ricostituita forza dell'esercito italiano, fisica e morale, attuata da Diaz dopo Caporetto, condannarono l'offensiva austroungarica al fallimento, facendo avverare i presagi di Boroevi\u0107.\nLa risposta italiana.\nL'Italia, gi\u00e0 alla fine di febbraio, si era completamente ripresa dalla disastrosa sconfitta subita nell'autunno dell'anno precedente. I suoi armamenti e le sue scorte, anche grazie all'aiuto degli alleati, avevano ripreso una consistenza di tutto rispetto. Il vettovagliamento della truppa, il morale dei soldati e l'aumentata affidabilit\u00e0 degli stati maggiori, garantita da uno stretto rapporto tra il governo e le forze armate, erano di buon auspicio per il confronto tra i due eserciti, che si sapeva sarebbe avvenuto in tempi ravvicinati.\nLa forza armata - nel marzo 1918 - poteva contare su uno schieramento di 54 divisioni, alle quali si aggiungevano i reparti inglesi, francesi, la legione cecoslovacca e la Legione Romena d'Italia.\nIl 10 aprile al fronte l'Italia schierava 232 caccia, 66 bombardieri e 205 ricognitori oltre ai rinforzi dalla Francia con 20 ricognitori e dall'Inghilterra con 54 caccia e 26 ricognitori.\nNel mese di giugno l'aviazione italiana in zona di guerra disponeva di 65 squadriglie e 9 Sezioni con 647 aerei per 770 piloti, 474 osservatori, 176 mitraglieri, 916 motoristi e 477 montatori.\nCome gi\u00e0 detto, gli italiani conoscevano in anticipo i piani del nemico, comprese la data e l'ora dell'attacco, tanto che nella zona del Monte Grappa e dell'Altopiano dei Sette Comuni venne attuata la tattica della \"contropreparazione anticipata\", in particolare da parte dell'artiglieria della 6\u00aa Armata (Regio Esercito), comandata dal gen. Roberto Segre, dal quale dipendeva il VII Gruppo (poi 7\u00ba Gruppo Autonomo Caccia Terrestre). Le artiglierie del Regio Esercito, appena dopo la mezzanotte, per quasi cinque ore spararono decine di migliaia di proiettili di grosso calibro, tanto che gli alpini che salivano a piedi sul Monte Grappa videro l'intero fronte illuminato a giorno sino al mare Adriatico. Ai primi contrattacchi italiani sul Monte Grappa, molti soldati austriaci abbandonarono i fucili e scapparono, tanto che i gendarmi riuscirono a bloccare i fuggitivi solamente nella piana di Villaco.\nLa battaglia.\nPasso del Tonale.\nLa XI armata austriaca del Generale Conrad cerca di sfondare al Tonale e raggiungere cos\u00ec Milano.\nBrenta.\nNel settore del Brenta, la 27\u00aa Divisione del Generale Viktor Von Scheuchenstuel riusc\u00ec a far cadere uno dopo l'altro i capisaldi italiani tenuti dal IX Corpo d'Armata Italiano, attestandosi poi sulle cime di Col di Miglio, Moschin, Fagheron e Fenilon, Palazzo Negri, Casa dei Pastori e Ca' dei Briganti, pur funestati da pesanti perdite e costretti ad arrestarsi su tale linea.Nonostante il piano prevedesse di riorganizzarsi e proseguire verso la Pianura Veneta, prendendo quindi alle spalle le difese italiane sul Piave, il piano fu vanificato dal contrattacco portato nella notte tra il 15 e il 16 giugno dagli Arditi del IX Reparto d'Assalto del Maggiore Messe, i quali, coadiuvati dai Reggimenti 91\u00b0 e 92\u00b0 della Brigata \"Basilicata\" del Colonnello Boccacci (che fornivano anche l'artiglieria indispensabile alla corretta applicazione della dottrina tattica degli Arditi), che riconquist\u00f2 una dopo l'altra le ultime posizioni perdute dal IX C.d'A. e vanific\u00f2 il vantaggio fino a quel momento ottenuto dalle truppe imperiali, impedendo al Generale della 27\u00aa Divisione di concretizzare il proprio piano d'attacco.\nFiume Piave (seconda battaglia del Piave).\nLa mattina del 15 giugno 1918, gli austriaci arrivando da Pieve di Soligo-Falz\u00e8 di Piave, riuscirono a conquistare il Montello e il paese di Nervesa. La loro avanzata continu\u00f2 successivamente sino a Bavaria (sulla direttiva per Arcade), ma furono fermati dalla possente controffensiva italiana, supportata dall'artiglieria francese, mentre le truppe francesi erano stazionate ad Arcade, pronte a intervenire in caso di bisogno. Il Servizio Aeronautico italiano mitragliava il nemico volando a bassa quota per rallentare l'avanzata. In questo teatro di battaglia mor\u00ec il maggiore Francesco Baracca, il pi\u00f9 grande asso dell'aviazione italiana. Le cause della morte non sono mai state univocamente determinate e la versione ufficiale per lungo tempo \u00e8 stata quella di un colpo di fucile ricevuto da terra da un tiratore austriaco appostato su un campanile. Secondo uno storico anglosassone, invece, da ricerche nei registri austro-ungarici risulterebbe che Baracca venne ucciso dal mitragliere di un biposto austriaco che l'asso italiano stava attaccando dall'alto.\nDal Comando supremo militare italiano dipendevano il Raggruppamento Squadriglie da Bombardamento con il IV Gruppo, XI Gruppo e XIV Gruppo oltre al X Gruppo (poi 10\u00ba Gruppo).\nNella battaglia l'impiego del Corpo Aeronautico nella massa da caccia ed in quella da bombardamento rappresenta l'elemento determinante del ripiegamento del nemico che aveva sferrato l'ultima offensiva.\nLe passerelle gettate sul Piave dagli austriaci il 15 giugno 1918 vennero bombardate incessantemente dall'alto e ci\u00f2 comport\u00f2 un rallentamento nelle forniture di armi e viveri. Ci\u00f2 costrinse gli austriaci sulla difensiva e dopo una settimana di combattimenti, in cui gli italiani cominciavano ad avere il sopravvento, gli austriaci decisero di ritirarsi oltre il Piave, da dove erano inizialmente partiti. Centinaia di soldati morirono affogati di notte, nel tentativo di riattraversare il fiume in piena. \nNelle ore successive alla ritirata austriaca, il re Vittorio Emanuele III visitava Nervesa liberata e completamente distrutta dai colpi di artiglieria. Ingenti i danni alle antiche ville sul Montello e al patrimonio artistico della zona. Stessa cosa per Spresiano: completamente distrutta. Gli austro-ungarici nella loro avanzata arrivarono sino al cimitero di Spresiano, ma l'artiglieria italiana\nche sparava da Visnadello e i contrattacchi della fanteria italiana riuscirono a bloccarli.\nLe truppe austro-ungariche attraversarono il Piave anche in altre zone. Conquistarono pure le Grave di Papadopoli, ma si dovettero successivamente ritirare. A Ponte di Piave percorsero la direttrice ferroviaria Portogruaro-Treviso, dopo alcune settimane di lotta, nella zona di Fagar\u00e8, vennero respinte dagli arditi italiani. Passarono il Piave anche a Candel\u00f9, da Salgareda raggiunsero Zenson e Fossalta, ma la loro offensiva si spense in pochi giorni.\nIl 19 giugno 1918 nella frazione di San Pietro Novello presso Monastier di Treviso il VII Lancieri di Milano comandato dal generale conte Gino Augusti, contenne e respinse l'avanzata delle truppe austro-ungariche infiltrate oltre le linee del Piave infliggendo loro una sconfitta decisiva nell'economia della Battaglia del Solstizio. L'operazione militare passer\u00e0 alla storia come la \"Carica di San Pietro Novello\": il reggimento di Cavalleria pur in inferiorit\u00e0 di uomini e mezzi riusc\u00ec nell'impresa, combattendo anche appiedato in un corpo a corpo alla baionetta.\nLa mattina dell'attacco, sino dalle ore 4.00, dal suo posto di osservazione posto in cima a un campanile di Oderzo, il comandante delle truppe austriache, il feldmaresciallo Boroevic, osservava l'effetto dei proiettili oltre Piave. Le prime granate lacrimogene e asfissianti ottenevano pochi risultati, grazie alle maschere a gas inglesi usate dagli italiani. Durante la Battaglia del Solstizio gli Austriaci spararono 200\u00a0000 granate lacrimogene e asfissianti. Sul fronte del Piave, quasi 6.000 cannoni austriaci sparavano sino a S. Biagio di Callalta e Lancenigo. Diversi proiettili da 750\u00a0kg di peso, sparati da un cannone su rotaia, nascosto a Gorgo al Monticano, arrivarono fino a 30\u00a0km di distanza, colpendo Treviso. Dall'altra parte del fronte, i contadini portavano secchi d'acqua agli artiglieri italiani per raffreddare le bocche da fuoco dei cannoni, che martellavano incessantemente le avanguardie del nemico e le passerelle poste sul fiume, per traghettare materiali e truppe. Il bombardamento delle passerelle fu determinante, in quanto agli austriaci vennero a mancare i rifornimenti, tanto da rendere difficile la loro permanenza oltre Piave.\nNel frattempo gli italiani, alla foce del fiume, avevano allagato il territorio di Caposile, per impedire agli austriaci ogni tentativo di avanzata. Dal fiume Sile i cannoni di grosso calibro della Marina Italiana, caricati su chiatte, che si spostavano in continuazione per non essere individuati, tenevano occupato il nemico da San Don\u00e0 di Piave a Cavazuccherina (Jesolo).\nIl punto di massima avanzata degli austriaci, convinti di arrivare presto a Treviso, fu a Fagar\u00e8, sulla provinciale Oderzo-Treviso.\nNella battaglia vennero impiegati intensivamente gli Arditi, una specialit\u00e0 della fanteria del Regio Esercito al comando del generale Ottavio Zoppi. Si trattava di un corpo speciale particolarmente addestrato alle tecniche d'assalto e del combattimento corpo a corpo. Operativamente organizzato in piccole unit\u00e0 i cui membri erano dotati di petardi \"Th\u00e9venot\", granate e pugnali, occupavano le trincee e le tenevano fino all'arrivo dei rincalzi di fanteria. Il tasso di perdite era estremamente elevato: in questa battaglia centinaia di Arditi vennero fatti sbarcare da una sponda all'altra del fiume Piave e la maggior parte di loro non giunse all'altra riva, ma i superstiti contribuirono alla ritirata austro-ungarica, anche per l'effetto psicologico che avevano questi effettivi sui soldati semplici che ne temevano l'aggressivit\u00e0 e tecnica di combattimento.\nLa testa di ponte di Fagar\u00e8 sulla direttiva Ponte di Piave-Treviso fu l'ultimo lembo sulla destra del Piave a cadere in mano italiana.\nConseguenze della vittoria italiana.\nLa tentata offensiva austriaca si tramut\u00f2 quindi in una pesantissima disfatta: tra morti, feriti e prigionieri gli austro-ungarici persero quasi 120.000 uomini. La battaglia fu tuttavia violentissima e anche le perdite italiane ammontarono a circa 90.000 uomini.\nL'esercito austriaco aveva costruito sul Piave circa 60 ponti e usato 200 pontoni e 1.300 imbarcazioni per il trasporto delle truppe. I punti principali di attraversamento del Piave furono quelli di Falz\u00e8, Nervesa, villa Jacur, Tezze, Cimadolmo, Salettuol, Candel\u00f9, Saletto di Piave, Fagar\u00e8, Zenson e San Don\u00e0 di Piave.\nLe perdite dell'aviazione austro-ungarica furono di 31 aerei; quelli degli italiani di 42 ma anche la vittoria nei cieli fu netta.\nA causa degli insuccessi sul fronte alpino, che erano stati forse la conseguenza prima del disastro sul Piave, il vecchio feldmaresciallo Conrad fu destituito dalla sua carica e messo a riposo il 14 luglio. Contemporaneamente, gli venne conferito il titolo di conte e la carica onorifica di colonnello della Guardia Imperiale.\nLa grande battaglia non ebbe - ovviamente - soltanto un costo materiale di uomini e mezzi, ma una terribile conseguenza sulla vita civile delle popolazioni del Piave e sulle strutture urbane dei paesi compresi nel quadro del conflitto. Immensa, in egual misura, la distruzione di complessi architettonici di tradizione millenaria (come l'abbazia di Nervesa e il castello di San Salvatore a Susegana), e di opere d'arte di altissimo pregio che vennero irrimediabilmente perdute.\nLa battaglia comunque risult\u00f2 decisiva per le sorti finali del conflitto sul fronte italiano. Nella situazione in cui si trovavano, infatti, la battaglia del Solstizio era l'ultima possibilit\u00e0 per gli austriaci di volgere a proprio favore le sorti della guerra, ma il suo fallimento, con un bilancio cos\u00ec pesante e nelle disastrose condizioni socio-economiche in cui versava l'Impero, signific\u00f2 in pratica l'inizio della fine.\nIl generale croato Borojevic, comandante delle truppe austriache del settore e fautore dell'offensiva, cap\u00ec che ormai l'Italia aveva superato la disfatta di Caporetto. Infatti, non solo si esauriva la spinta militare dell'Austria, ma apparivano anche i primi segnali di scontento tra la popolazione civile austriaca, per la scarsit\u00e0 di cibo: l'Intesa aveva isolato per mare gli Imperi Centrali e la penuria di risorse si faceva sentire. Dalla battaglia del Solstizio, infatti, trascorsero solo quattro mesi prima della vittoria finale dell'Italia nella Battaglia di Vittorio Veneto.\nRicorrenza e sacrari della battaglia.\nLa ricorrenza della battaglia viene ricordata ogni anno il 15 giugno e celebrata come la festa dell'Artiglieria. Il 24 giugno, giorno della fine della battaglia, viene celebrato come festa del Genio.\nA Fagar\u00e8 della Battaglia, sulla provinciale Oderzo-Treviso, sorge l'Ossario dei caduti della Grande Guerra. Fu edificato nel punto in cui gli austriaci raggiunsero la massima avanzata. Ai lati dell'Ossario sono stati trasportati i muri su cui figurano alcune celebri scritte, opera del bersagliere propagandista di guerra Ignazio Pisciotta, come \"Tutti eroi! O il Piave, o tutti accoppati\". Nonostante gli venga attribuita anche la paternit\u00e0 di \"\u00c8 meglio vivere un giorno da leone che cento anni da pecora\", ripresa anche da Mussolini in un suo celebre discorso, sebbene il Pisciotta non ne avesse mai parlato, la reale attribuzione rimane dubbia, infatti l'origine della frase \u00e8 di molto antecedente alla battaglia del solstizio, quando apparve anch'essa sul muro di una casa diroccata dai bombardamenti a Sant'Andrea di Barbarana, presso Ponte di Piave (TV), addirittura risorgimentale, tuttavia, vista la fama ottenuta in seguito al discorso del Duce, circolarono diverse rivendicazioni.\nA Nervesa della Battaglia si trova l'Ossario ai caduti italiani sul Montello, con piccolo museo storico annesso. Verso Pederobba, sulla strada che porta a Feltre si trova invece quello francese. A Tezze di Piave e a Giavera del Montello si trovano i cimiteri militari britannici e nel tempio votivo di Ponte della Priula (Susegana), ci sono i resti di diversi soldati trovati anche di recente, sul greto del Piave.\nSull'altopiano di Asiago numerosi monumenti e cippi ricordano la battaglia. Nella Valmagaboschi una colonna romana ricorda il punto di massima penetrazione delle forze austroungariche e due cimiteri raccolgono le spoglie di numerosi soldati, un altro cimitero posto ad alcuni chilometri di distanza raccoglie le spoglie di Edward Brittain ricordato dalla sorella Vera.\nNella zona dei Tre Monti lapidi e cippi ricordano diversi reparti tra cui quelli francesi.\nVanno poi ricordati, oltre ai combattenti francesi, statunitensi e britannici, anche quei soldati cecoslovacchi che passarono dalla parte dell'esercito italiano. Essendo costoro cittadini dell'Impero austro-ungarico, se catturati venivano giustiziati, in quanto considerati traditori della patria. Sul viale alberato che portava da Conegliano a S. Vendemiano, ne vennero impiccati a decine.\nLa presenza di Ernest Hemingway.\nProprio in quel periodo si trovava nella zona di Fossalta il futuro premio Nobel per la letteratura Ernest Hemingway, allora diciottenne, che si era arruolato volontario con la Croce Rossa degli Stati Uniti e prestava servizio in zona come autista di autoambulanze.\nFerito dalle schegge di una bomba e da un proiettile di mitragliatrice, sar\u00e0 poi decorato con la medaglia d'argento per essersi prodigato, anche dopo essere stato colpito, nel salvataggio di altri militari feriti. Da questa personale esperienza e dal successivo ricovero in un ospedale milanese trarr\u00e0 il suo celebre romanzo \"Addio alle Armi\".\nNel Sacrario di Fagar\u00e8, fra i tanti militari sepolti, vi \u00e8 l'unico statunitense, il tenente Edward McKey, amico di Hemingway, caduto in battaglia lungo il Piave, a cui lo scrittore dedic\u00f2 una poesia, riportata sulla lapide ancora oggi visibile.\nVera ed Edward Brittain.\nIl 15 giugno 1918 cadde sull'altopiano di Asiago, colpito da un cecchino austriaco, il soldato britannico Edward Harold Brittain. La sua scomparsa fu particolarmente traumatica per la sorella Vera Brittain che, trovandosi completamente sola, dopo una dolorosa serie di analoghe tragedie (le erano mancati anche numerosi amici partiti per la guerra, insieme al fidanzato), trov\u00f2 comunque la forza di continuare a lavorare come aiuto-infermiera.\nRimasta sola con i suoi ricordi, la giovane inizi\u00f2 a concretizzare l'idea di pubblicare i diari personali, ricchi di testimonianze su quegli anni di guerra, tra cui il best seller \"Testament of Youth\", pubblicato nel 1933.\nQuando mor\u00ec a Wimbledon il 29 marzo 1970, la sua volont\u00e0 fu che le sue ceneri fossero disperse sulla tomba del fratello Edward, caduto durante la battaglia del Solstizio e che riposa nel cimitero britannico di Granezza, sull'altopiano. Sua figlia, l'ex ministro Shirley Williams, ha onorato questa richiesta nel settembre del 1970."}
{"id": "480585", "revid": "3509562", "url": "https://it.wikipedia.org/wiki?curid=480585", "title": "John Cockcroft", "text": ""}
{"id": "480588", "revid": "767487", "url": "https://it.wikipedia.org/wiki?curid=480588", "title": "L'uomo di Alcatraz", "text": "L'uomo di Alcatraz (\"Birdman of Alcatraz\") \u00e8 un film del 1962 diretto da John Frankenheimer.\nLa pellicola \u00e8 tratta dal romanzo biografico \"Birdman of Alcatraz\" del giornalista Thomas E. Gaddis del 1955, che a sua volta racconta la storia del carcerato e studioso statunitense Robert Stroud.\nTrama.\nRobert Stroud viene condannato a nove anni di prigione per aver ucciso in Alaska un uomo che aveva picchiato una prostituta. Dopo aver assassinato anche Kramer, una guardia carceraria che si era mostrata severa verso di lui, Stroud viene condannato all'impiccagione, ma sua madre ottiene la grazia dal Presidente degli Stati Uniti, e la pena viene commutata in ergastolo, inasprito dal continuo isolamento.\nIl condannato comincia per caso ad allevare in cella un passero e il suo interesse per l'ornitologia cresce fino a diventare una dedizione assoluta. Inizia delle ricerche, anche di carattere scientifico, che andranno avanti fino a trasformarlo in un vero esperto nella materia e a fargli scrivere dei libri di successo. Unico suo contatto con il mondo esterno sono le visite della madre.\nQuesta situazione desta l'interesse di una vedova che lo incontra in carcere e gli propone di mettersi in affari con lei nel commercio di prodotti e farmaci per volatili. Successivamente la donna, per aiutarlo pubblicamente nella sua battaglia contro il potere carcerario, ottiene di poterlo sposare. La \"relazione\" termina quando Stroud \u00e8 trasferito ad Alcatraz dove ritrova l'antico modo di concepire la detenzione (isolamento e inibizione di ogni interesse).\nL'ergastolano concepisce allora una nuova sfida personale, trasformandosi in un uomo di profonda cultura. Inizia quindi a scrivere un trattato sulle condizioni di detenzione e sul sistema in uso nei penitenziari, un atto di accusa verso il pensiero dominante secondo cui la repressione di ogni individualit\u00e0 sarebbe l'unico mezzo di espiazione della pena per chi \u00e8 stato espulso dalla societ\u00e0.\nUn giornalista, accortosi della cultura e delle profondit\u00e0 del pensiero del galeotto, porta il suo caso all'attenzione dei media, finendo per scrivere un libro su di lui.\nLa realt\u00e0.\nIl film \u00e8 basato sulla storia vera di Robert Stroud, arrestato per omicidio nel 1909. In carcere, a causa di un'aggressione a un compagno di detenzione, gli fu preclusa la possibilit\u00e0 del rilascio in libert\u00e0 provvisoria e quando, successivamente, gli fu negato anche il permesso di ricevere in visita la madre, perse la testa e uccise un secondino. Fu condannato a morte ma, grazie all'interessamento della stessa madre, ottenne la commutazione della pena in ergastolo, con l'inasprimento dell'isolamento perpetuo.\nIl film, recitato da Lancaster in maniera sobria e asciutta, racconta un'epopea emozionale in cui si tratteggia la psicologia di un detenuto non comune: Stroud possiede una psiche di livello superiore che in un primo tempo si veicola verso lo studio dell'ornitologia e successivamente nella ricerca di cultura in senso pi\u00f9 ampio.\nIl film \u00e8 un atto accusatorio che mette in evidenza l'ottusit\u00e0 e la stoltezza sia delle autorit\u00e0 di alcuni penitenziari, sia dell'intero sistema carcerario, in cui da sempre prevale il pensiero che la giusta via per redimere il colpevole risieda nella privazione di ogni attivit\u00e0 e nell'appiattimento della personalit\u00e0 del carcerato.\nAll'uscita nelle sale della pellicola, le autorit\u00e0 carcerarie, che gi\u00e0 pi\u00f9 di una volta avevano cercato di impedire che venisse prodotto un film sul caso Stroud, si limitarono a commentare che il personaggio mite e determinato del film, era molto diverso dal vero ergastolano, un assassino pericoloso e volubile. Burt Lancaster, per\u00f2, da sempre interessato all'impegno sociale, partecip\u00f2 in prima persona alla produzione del film, investendo il proprio denaro nell'acquisto dei diritti del libro (cos\u00ec come aveva fatto per il precedente \"Il figlio di Giuda\") e nel battersi contro le lobby di potere che non volevano la realizzazione di un film con caratteristiche accusatrici e moralistiche.\nIl libro di Thomas Gaddis, da cui \u00e8 tratto il film, si basa principalmente sulle testimonianze di personaggi terzi. Gaddis infatti riusc\u00ec a incontrare il vero Robert Stroud un'unica volta nel 1959.\nRiconoscimenti.\nIl film \u00e8 stato presentato in concorso alla 27\u00aa Mostra internazionale d'arte cinematografica di Venezia, dove il protagonista Burt Lancaster ha vinto la Coppa Volpi per la miglior interpretazione maschile.\nIl film ha ottenuto quattro \"nomination\" ai Premi Oscar 1963 e due \"nomination\" ai Golden Globe 1963.\nNel 1962 il National Board of Review of Motion Pictures l'ha inserito nella lista dei migliori dieci film dell'anno."}
{"id": "480592", "revid": "3509629", "url": "https://it.wikipedia.org/wiki?curid=480592", "title": "Stephen W. Hawking", "text": ""}
{"id": "480593", "revid": "2028514", "url": "https://it.wikipedia.org/wiki?curid=480593", "title": "Caucci\u00f9", "text": "Il caucci\u00f9 (o gomma naturale o poliisoprene naturale) \u00e8 un materiale idrocarburico polimerico ottenuto dall'estrazione del lattice di alcune piante; un esempio particolare \u00e8 quello ottenuto attraverso il procedimento di coagulazione del lattice estratto dall'\"Hevea brasiliensis\". \u00c8 un elastomero amorfo formato per addizione 1,4-cis dell'isoprene. Un isomero di un'altra famosa gomma di origine naturale, la guttaperca.\nStoria.\nIl termine \"caucci\u00f9\" \u00e8 l'italianizzazione per adattamento linguistico del corrispondente termine francese \"caoutchouc\".\nLa produzione era solo da piante selvatiche del bacino del Rio delle Amazzoni e la grande richiesta port\u00f2 ricchezza a pochi speculatori che sfruttavano masse di disperati che si occupavano della raccolta del lattice in condizioni proibitive. Con l'avvio di piantagioni nel Sud-Est asiatico, la raccolta del caucci\u00f9 spontaneo croll\u00f2, salvo brevi parentesi, come durante la seconda guerra mondiale. Fu tentata la coltivazione dell'Hevea anche in Africa, ma i risultati si sono rivelati pi\u00f9 modesti.\nFu portato per la prima volta in Europa da Charles Marie de La Condamine nel 1736.\nVulcanizzazione.\nIl caucci\u00f9, un polimero amorfo dotato di scarse propriet\u00e0 meccaniche, non \u00e8 concretamente utilizzabile di per s\u00e9. La vulcanizzazione, attribuita storicamente alla scoperta di Charles Goodyear, che ha ottenuto il brevetto nel 1844, \u00e8 stato il primo processo chimico che ha permesso di rendere la gomma naturale realmente impiegabile in applicazioni pratiche. Consiste nell'addizione di zolfo (o altri additivi con effetto analogo) che rompe alcuni dei doppi legami presenti nella struttura delle molecole, e legano due catene formando un ponte detto cross-link. La formazione di pi\u00f9 cross-link tra pi\u00f9 molecole blocca la struttura generando una fitta rete di legami elastici che sopportano la deformazione o la trazione dell'oggetto di cui fanno parte, ma quando la sollecitazione cessa, la rete molecolare permette al materiale di riacquisire la forma originaria."}
{"id": "480594", "revid": "125371122", "url": "https://it.wikipedia.org/wiki?curid=480594", "title": "Greatest Hits (The Smashing Pumpkins)", "text": "Greatest Hits, chiamato anche \"Rotten Apples\", \u00e8 un album di singoli dei The Smashing Pumpkins pubblicato nel 2001 dopo la divisione della band. La raccolta \u00e8 accompagnata nella versione speciale da un secondo cd chiamato \"Judas O\" contenente diversi B-side e adattamenti di canzoni pubblicate in precedenti lavori.\nIl disco.\nL'album ha raggiunto il 31\u00ba posto nella classifica Billboard 200 negli Stati Uniti e il 28\u00ba posto nella UK Albums Chart nel Regno Unito nel 2001.\n\"Judas O\" \u00e8 un CD di B-side e rarit\u00e0 del gruppo, pubblicato come materiale bonus allegato a \"Rotten Apples\". Le canzoni contenute sono principalmente del periodo inerente agli album \"Mellon Collie and the Infinite Sadness\", \"Adore\", e \"Machina/The Machines of God\", e viene considerato come una controparte di \"Pisces Iscariot\", raccolta di B-side precedente. All'interno \u00e8 possibile comunque trovare anche tracce gi\u00e0 presenti in Machina II/The Friends and Enemies of Modern Music, come \"Slow Dawn\".\nTracce.\nTutti i brani sono di Billy Corgan, tranne dove diversamente specificato.\nFormazione.\nHanno partecipato alle registrazioni:"}
{"id": "480602", "revid": "101370", "url": "https://it.wikipedia.org/wiki?curid=480602", "title": "Spammone", "text": ""}
{"id": "480605", "revid": "697352", "url": "https://it.wikipedia.org/wiki?curid=480605", "title": "Texas (disambigua)", "text": ""}
{"id": "480606", "revid": "320578", "url": "https://it.wikipedia.org/wiki?curid=480606", "title": "Rotten Apples", "text": ""}
{"id": "480608", "revid": "116944", "url": "https://it.wikipedia.org/wiki?curid=480608", "title": "Tom Jones (film 1963)", "text": ""}
{"id": "480609", "revid": "320578", "url": "https://it.wikipedia.org/wiki?curid=480609", "title": "Judas 0", "text": ""}
{"id": "480618", "revid": "8596", "url": "https://it.wikipedia.org/wiki?curid=480618", "title": "Pilade (cantante)", "text": ""}
{"id": "480620", "revid": "1043175", "url": "https://it.wikipedia.org/wiki?curid=480620", "title": "Kashima Antlers", "text": "I sono una societ\u00e0 calcistica di Kashima, in Giappone. La seconda parte del nome della squadra, \"Antlers\" (che significa \"palchi\" in inglese) \u00e8 dovuto al nome della citt\u00e0 di Kashima, che in giapponese vuol dire \"isola del cervo\".\nFondato a Osaka nel 1947 e trasferito a Kashima nel 1975, il club pass\u00f2 al professionismo al 1991 con l'ingaggio di Zico. Dal 1993, anno in cui fu fondata la J-League, il Kashima \u00e8 una delle squadre di calcio egemoni nel panorama giapponese, avendo vinto 8 titoli nazionali, 6 Coppe J-League, 4 Coppe dell'Imperatore e 5 Supercoppe del Giappone, per un totale di 23 trofei domestici, record nazionale. Nel 2016 \u00e8 divenuta la prima squadra affiliata alla confederazione asiatica (AFC) a raggiungere la finale della Coppa del mondo per club FIFA, dove fu sconfitta per 4-2 dal Real Madrid.\nStoria.\nFondata nel 1947 con il nome di Sumitomo Metal Industries Factory Football Club ad Osaka, milit\u00f2 nella Japan Soccer League, campionato semi-professionistico, e nel 1975 si trasfer\u00ec a Kashima, nella prefettura di Ibaraki. Le citt\u00e0 natali della squadra sono Kashima, Itako, Hasaki e Kamisu, tutte nella prefettutra di Ibaraki.\nNel 1984 la squadra fu promossa nella massima serie giapponese, ma retrocesse nel 1986. Immediata fu la risalita, cui segu\u00ec una nuova retrocessione nel 1989. Nel 1992 si piazz\u00f2 seconda in Second Division.\nDopo la completa formazione della J-League, la Sumitomo, come tutti gli altri club, spogli\u00f2 la squadra del suo marchio e rinomin\u00f2 la squadra Kashima Antlers.\nCondotta da Zico, ex stella della nazionale brasiliana, la squadra ha raggiunto il secondo posto della prima edizione della J-League nel 1993. Nel 2000 \u00e8 diventata la prima squadra della J-League a conseguire il \"triplete\" nazionale, cio\u00e8 a vincere nella stessa stagione la J-League, la Coppa J-League e la Coppa dell'Imperatore.\nNel 2007 divenne il primo club nipponico a vincere dieci titoli di J-League e nel 2008 il primo club capace di riconfermare per la seconda volta il successo dell'anno precedente, record migliorato nel 2009, con il terzo trionfo consecutivo in campionato.\nCon i successi nella Coppa J-League del 2011, del 2012 e del 2015 port\u00f2 a diciassette il numero di trofei nazionali conquistati.\nNel 2016 vinse nuovamente la J-League e pot\u00e9 cos\u00ec partecipare alla Coppa del mondo per club, essendo la squadra campione del paese ospitante. Dopo essersi qualificato ai quarti di finale battendo per 2-1 l'Auckland City, ebbe la meglio prima per 2-0 sul Mamelodi Sundowns e poi per 3-0 sull'Atl\u00e9tico Nacional. In questa partita fu assegnato il primo rigore tramite il VAR della storia del calcio. In finale i giapponesi furono sconfitti per 4-2 dal Real Madrid ai tempi supplementari dopo che quelli regolamentari erano terminati sul 2-2.\nNel novembre 2018 la squadra si aggiudic\u00f2 per la prima volta la AFC Champions League imponendosi nella finale contro gli iraniani del Persepolis, grazie a una vittoria per 2-0 nella partita d'andata in casa e a un pareggio per 0-0 in quella di ritorno allo Stadio Azadi di Teheran. Grazie alla vittoria, a dicembre pot\u00e9 partecipare, negli Emirati Arabi Uniti, alla Coppa del mondo per club FIFA, dove vinse per 3-2 il quarto di finale contro i campioni del Centro e Nord America del e fu sconfitta per 3-1 nella semifinale contro il . Il 22 dicembre fu battuta per 4-0 dagli argentini del nella finale di consolazione, chiudendo quarta.\nRivalit\u00e0.\n\u00c8 rivale del Mito HollyHock, con cui disputa il derby di Ibaraki. Nei primi anni della J-League (dal 1993) ha vissuto una sentita rivalit\u00e0 con il .\nOrganico.\nRosa 2022.\n\"Rosa e numerazione aggiornate all'11 gennaio 2022\".\nStaff tecnico.\n\"Staff tecnico aggiornato al 22 gennaio 2022\".\nGiocatori celebri.\nDal 1993 al 1994 venne ingaggiato il celeberrimo campione brasiliano Zico, che chiuse qui la sua straordinaria carriera con 24 presenze e 15 gol. Dal 1994 al 1996 ha vestito la maglia degli Antlers un giovane Leonardo, totalizzando 49 presenze con 30 gol segnati.\nColori e simboli.\nDivise.\nI Kashima Antlers tradizionalmente indossano una divisa rossa con inserti blu e bianchi con pantaloncini blu o bianchi e calzettoni rossi. la seconda divisa \u00e8 bianca con inserti blu e rossi.\nEmblema.\nL'emblema dei Kashima Antlers \u00e8 uno scudo amaranto e grigio con un cervo stilizzato nero recante in basso il nome della squadra.\nMascotte.\nLe mascotte del Kashima sono Shikao, Shikako e Anton, tre cervi antropomorfi indossanti la divisa della squadra."}
{"id": "480622", "revid": "729019", "url": "https://it.wikipedia.org/wiki?curid=480622", "title": "Erich von Falkenhayn", "text": "Biografia.\nFalkenhayn fu un militare di carriera. Nacque nel 1861 da una famiglia di \"junker\", l'aristocrazia terriera che il progressivo impoverimento spingeva da anni alla carriera militare. Inviato presso la missione militare tedesca in Cina e nominato istruttore della scuola militare di Nankow, serv\u00ec in Cina tra il 1896 e il 1903 e si distinse nella repressione della rivolta dei Boxer. In seguito serv\u00ec a Braunschweig, Metz, e Magdeburgo, salendo costantemente di grado. Promosso colonnello il 18 maggio 1908 e maggior generale il 22 aprile 1912, nel 1913 divenne ministro della guerra, ruolo per cui fu uno dei principali attori nella genesi della Prima guerra mondiale. Come molti militari tedeschi non presupponeva allora una guerra totale, ma molto presto abbracci\u00f2 quell'idea e fu tra coloro che spinsero il \"Kaiser\" Guglielmo II alla dichiarazione di guerra.\nFalkenhayn succedette a Moltke come capo di Stato Maggiore dopo la battaglia della Marna il 14 settembre 1914. Trovandosi a fronteggiare il fallimento del Piano Schlieffen, Falkenhayn tent\u00f2 di aggirare le forze francesi e britanniche nella cosiddetta \u201ccorsa al mare\u201d, una serie di scontri condotti tra la Francia settentrionale ed il Belgio con lo scopo di raggiungere la costa del mare del Nord. Il tentativo tedesco fu bloccato dai britannici ad Ypres.\nFalkenhayn opt\u00f2 per una strategia offensiva sul fronte occidentale, conducendo nel contempo sul fronte orientale una campagna di dimensioni limitate, nella speranza che la Russia avrebbe accettato pi\u00f9 facilmente una pace separata se non fosse stata troppo umiliata. Ci\u00f2 lo port\u00f2 in conflitto con Hindenburg e Ludendorff, favorevoli invece ad una massiccia offensiva ad oriente.\nAlla fine, confidando che le cospicue perdite avrebbero consigliato i governi europei a porre fine alla guerra, o almeno che le perdite sarebbero state maggiori per la Francia che non per la Germania, pianific\u00f2 una gigantesca battaglia d'attrito a Verdun all'inizio del 1916. Sebbene pi\u00f9 di 250.000 soldati vi trovassero la morte, nessuno dei suoi presupposti si verific\u00f2, poich\u00e9 l'Intesa fu in grado di rimpiazzare adeguatamente le perdite, al contrario della Germania. Dopo il fallimento di Verdun, e per i rovesci subiti ad est insieme con l'incessante opposizione di Hindenburg e Ludendorff, Falkenhayn fu sostituito dallo stesso Hindenburg.\nFalkenhayn assunse quindi il comando della 9\u00aa Armata in Transilvania, ed in agosto lanci\u00f2 un'offensiva congiunta con Mackensen contro la Romania, entrata nell'agosto del 1916 in guerra, a fianco dell'Intesa. La Romania sub\u00ec non solo l'invasione austro-tedesca, ma anche quella bulgaro-ottomana da sud: con questa azione a tenaglia, i soldati romeni furono costretti a ritirarsi. Falkenhayn, il 5 dicembre, cattur\u00f2 la capitale romena, Bucarest; erano morti 350.000 soldati romeni, mentre il rimanente dell'esercito era riuscito a rifugiarsi sulle montagne della Moldavia. Di fatto la Romania non esisteva pi\u00f9, e i soldati romeni si arrenderanno definitivamente il 9 dicembre 1917, Falkenhayn aveva quindi condotto e ottenuto la pi\u00f9 grande vittoria degli imperi centrali.\nIn seguito a questo successo, gli fu affidato il comando militare della Palestina (allora in mano turca), dove non riusc\u00ec ad impedire ai britannici del generale Allenby di conquistare Gerusalemme nel dicembre 1917. Riusc\u00ec invece ad opporsi al piano turco di scacciare tutti gli Ebrei dalla Palestina. Nel febbraio 1918 divenne comandante della 10\u00aa Armata in Bielorussia, ruolo che tenne sino alla fine della guerra. Nel 1919 fu collocato a riposo e si ritir\u00f2 a vita privata, durante la quale scrisse numerosi libri sulla guerra, alcuni saggi di strategia ed un'autobiografia.\nCritica.\nFalkenhayn fu per molti versi l'emblema del generale prussiano: fu un militarista in senso letterale, dotato di innegabili competenze politiche e militari, ma insofferente nei riguardi della democrazia e della rappresentanza parlamentare. Foley afferma che il suo metodo della \"macina\" (cos\u00ec fu raffigurata la battaglia di attrito di Verdun, per il suo implacabile divorare uomini e mezzi) fu imitato ed applicato con successo dagli Alleati, che per\u00f2 disponevano di maggiori risorse umane e materiali; in tal senso il metodo di Falkenhayn avrebbe, indirettamente, condotto la Germania alla sconfitta.\nMilitarmente Falkenhayn ha un curriculum di luci ed ombre: l'offensiva di Verdun fu strategicamente un fallimento; la difesa della Palestina fu anch'essa un fallimento, sebbene vada notato che le forze alle sue dipendenze fossero largamente inferiori al nemico in numero ed equipaggiamento. D'altro canto il suo vittorioso piano per la conquista della Romania fu un esempio quasi perfetto di come condurre una guerra contro forze nemiche superiori. Winston Churchill lo considerava di gran lunga il pi\u00f9 capace dei generali tedeschi della Prima guerra mondiale. Anche Dupuy lo poneva tra i primi comandanti tedeschi, appena sotto Hindenburg e Ludendorff.\nTutte le fonti indicano che Falkenhayn fu un uomo ed un militare leale, onesto e scrupoloso. Una testimonianza positiva in tal senso fu la sua condotta durante la guerra in Palestina nel 1917: come afferma il suo biografo Afflerbach, \"Se fu evitata una persecuzione inumana contro gli Ebrei in Palestina si dovette solo al comportamento di Falkenhayn, il che, rispetto al resto della storia della Germania del ventesimo secolo, assume un significato speciale\". Certamente non \u00e8 facile accostare un atteggiamento del genere alla figura del freddo pianificatore della battaglia di Verdun, scientemente calcolata \"macina di uomini\"."}
{"id": "480624", "revid": "729019", "url": "https://it.wikipedia.org/wiki?curid=480624", "title": "Trojan Records", "text": "La Trojan Records \u00e8 una importante etichetta discografica britannica specializzata in musica giamaicana come ska, rocksteady, reggae, e dub. L'etichetta opera sotto il gruppo Sanctuary Records Group.\nBiografia.\nLa Trojan Records, fondata nel 1968, \u00e8 stata una delle maggiori etichette discografiche del Regno Unito che ha permesso lo sviluppo della musica ska, rocksteady e reggae. Il fondatore Lee Gopthal, ha collaborato con Chris Blackwell della Island Records per gli ordini via e-mail, che hanno permesso a Gopthal di fondare un record store chiamato Musicland che \u00e8 divenuto parte della catena dei Musik City Record Shops.\nLa funzione principale della Trojan Records non era di migliorare o trovare nuovi artisti ma serviva da sottoetichetta della Island Records. Il successo che le ha portato ingenti guadagni \u00e8 stato solo grazie alla musica giamaicana fornita da produttori come Lee \"Scratch\" Perry, Duke Reid, Byron Lee e Leslie Kong."}
{"id": "480628", "revid": "38120", "url": "https://it.wikipedia.org/wiki?curid=480628", "title": "SIMCA", "text": "La SIMCA (acronimo di Soci\u00e9t\u00e9 Industrielle de M\u00e9canique et de Carrosserie Automobile) \u00e8 stata una casa automobilistica e motociclistica francese, fondata nel 1934 da Enrico Teodoro Pigozzi, commercialmente attiva fino al 1980 e la cui produzione \u00e8 continuata fino al 1990.\nStoria.\nStoria della Simca.\nLa Simca affonda le sue radici nei primi anni del Novecento: nel 1907 la Fiat, all'epoca gi\u00e0 una potente realt\u00e0 industriale, avvi\u00f2 l'esportazione dei suoi modelli in Francia. L'importatore nel paese transalpino fu Ernest Loste, che procedette cos\u00ec alla diffusione dei modelli italiani in territorio francese. Durante gli anni venti del secolo scorso, la Fiat decise di presenziare in maniera pi\u00f9 diretta alla commercializzazione dei suoi modelli in Francia. A tale scopo il 13 agosto 1926 fu fondata la SAFAF (\"Soci\u00e9t\u00e9 Anonyme Fran\u00e7aise des Automobiles Fiat\"), con sede a Parigi. Come presidente della nuova azienda nell'orbita Fiat fu nominato lo stesso Ernest Loste incaricato fino a quel momento dell'importazione. La direzione fu invece affidata ad un giovane italiano, gi\u00e0 da qualche anno inviato anch'esso dalla Fiat in Francia, sempre per occuparsi della vendita dei modelli importati. Questo giovane, all'epoca ventottenne, fu Enrico Teodoro Pigozzi, futuro patron della Simca. Con il nuovo assetto, la Fiat raggiunse un regime di vendite consistente e regolare nei primi anni.\nMa in seguito al crollo della Borsa di Wall Street e all'avvento della Grande Depressione, tutto ci\u00f2 ebbe un brusco rallentamento e per favorire i rispettivi mercati interni, tutti i Paesi imposero un regime di protezionismo penalizzando le importazioni. Ci\u00f2 valse anche in Francia, dove la \"SAFAF\" si trov\u00f2 in gravi difficolt\u00e0: per questo motivo la Fiat decise di produrre le sue vetture in loco, inviando oltralpe solo i componenti che sarebbero stati successivamente assemblati. Fece evolvere la \"SAFAF\" come stabilimento per la produzione di vetture Fiat, oltre che per la loro vendita: il 10 aprile 1932 la \"SAFAF\", pur mantenendo l'acronimo originario, cambi\u00f2 ragione sociale in \"Soci\u00e9t\u00e9 Anonyme Fran\u00e7aise pour la fabrication en France des automobiles Fiat\". Cos\u00ec configurata, la \"SAFAF\" pot\u00e9 raggiungere una posizione di relativa tranquillit\u00e0 nonostante il periodo nero per l'industria automobilistica e non solo. Dalle sue linee di montaggio usc\u00ec principalmente la 6CV, clone della \"nostra\" Balilla. La 6CV riscosse un buon successo di vendite grazie al prezzo concorrenziale ed all'ampia gamma di versioni che andavano dalla normale berlina a due porte fino alla roadster. Tuttavia dopo un paio di anni si decise anche di diversificare la gamma della \"Fiat France\", perci\u00f2 nell'estate del 1934 fu avviata anche la produzione della 11CV, vale a dire la Fiat Ardita destinata al mercato francese.\nDa SAFAF a SIMCA.\nMa proprio la crescente domanda per i modelli \"SAFAF\" fu alla base, gi\u00e0 all'inizio del 1934, della decisione di Pigozzi di ingrandire ulteriormente l'azienda da lui diretta. Il grande interrogativo riguardava il come: acquistando un terreno su cui edificare un nuovo stabilimento o rilevandone uno gi\u00e0 esistente? Alla fine si scelse la seconda possibilit\u00e0: fu questa la cornice in cui nacque finalmente la \"SIMCA\" vera e propria. L'azienda venne fondata a Parigi, con sede legale in \"rue Louis-David 7\", il 2 novembre 1934, da Enrico Teodoro Pigozzi e altri soci finanziatori, tra i quali figuravano l'industriale Henri Amaury de Boisrouvray, il magnate e gentleman-driver francese Andr\u00e9 Dubonnet e Roger Fighiera, presidente della Philips. All'atto della costituzione, fu rilevata da un fallimento l'azienda di Levallois-Perret SICAL (acronimo di \"Soci\u00e9t\u00e9 Industrielle de Carroserie Automobile de Levallois\") e, qualche mese pi\u00f9 tardi, fu anche acquistata per un corrispettivo di 8.000.000 di Franchi, sempre da una procedura fallimentare, la casa automobilistica Donnet-Z\u00e9del di Nanterre, nelle cui officine fu posta la seconda e maggiore sede produttiva. In totale, furono solamente otto gli azionisti detentori dell'intero capitale della neonata \"SIMCA\", tra i quali figuravano anche i personaggi gi\u00e0 citati. Come presidente fu nominato Alphonse Jolivet de Riencourt Masson de Longpr\u00e9, un generale in pensione, mentre il posto di amministratore delegato venne preso dall'ingegner Charles Cornet.\nIl 21 febbraio 1935 la Simca acquis\u00ec il marchio e i brevetti della Donnet dietro corrispettivo di 100.010 franchi. In attesa di divenire ufficialmente proprietaria dello stabilimento di Nanterre, ne divenne locataria. Il 28 giugno dello stesso anno si decise di trasferire nuovamente la sede dell'azienda al numero 163 di avenue Georges-Clemenceau. Lo stesso giorno venne nominato un nuovo presidente, Roger Fighiera, mentre Enrico Teodoro Pigozzi divenne ufficialmente amministratore delegato, ma ufficiosamente assunse anche il ruolo di direttore generale. Tre giorni dopo, il 1\u00ba luglio, il marchio \"SAFAF\" fu definitivamente estinto e contemporaneamente part\u00ec la produzione Simca-Fiat. Questa nuova denominazione, caratterizzata dal nome della Casa di Nanterre anteposto a quello del colosso industriale che la controllava, testimoni\u00f2 una maggior autonomia affidata alla Simca, il cui marchio cominci\u00f2 ad apparire tra l'altro anche sullo stemma delle Fiat prodotte a Nanterre. Alla fine del 1935 il capitale della Simca-Fiat raggiunse il tetto dei 50 milioni di franchi: solo un anno prima ammontava ad appena 8 milioni di franchi.\nNel 1936, con il lancio della Simca 5, replica francese della Fiat 500 Topolino, lo stemma mut\u00f2 nuovamente ed il nome \"Fiat\" fu posizionato in secondo piano rispetto al nome \"Simca\", pi\u00f9 centrale ed evidente. Purtroppo il 1936 fu anche l'anno dei primi scioperi, alimentati dall'avvento della sinistra al potere: poco dopo l'avvio della produzione della \"Cinq\", le linee di montaggio si fermarono per le contestazioni operaie. La vettura, tanto sbandierata e lanciata addirittura alcune settimane prima che in Italia, torner\u00e0 ad essere prodotta solo a partire da settembre. Fu in questo frangente che il nome \"Simca\" cominci\u00f2 ad essere utilizzato da solo. Nel 1937 avvenne il lancio della Simca 8, mentre l'anno seguente nacque un nuovo logo, ormai definitivo, in cui oltre alla sola denominazione \"Simca\" apparve anche una rondine stilizzata, destinata a divenire il simbolo della Casa francese. Il progressivo distacco della \"Simca\" dalla \"Fiat\" fu voluto dal rifiuto della Francia governata dalla sinistra di accostarsi all'Italia del regime mussoliniano vigente in quegli anni. Nel 1939, mentre la \"Simca\" si prepar\u00f2 per il nuovo Salone di Parigi, l'invasione della Polonia da parte di Hitler sanc\u00ec lo scoppio della seconda guerra mondiale.\nGli anni difficili della guerra.\nDurante gli anni della guerra, la Simca non venne tartassata come le altre aziende: questo perch\u00e9 veniva vista pi\u00f9 come azienda italiana trapiantata in Francia piuttosto che come vera e propria Casa francese. Per questo motivo non venne sfruttata in lungo e in largo per la produzione di veicoli o attrezzature per scopi bellici. Ciononostante, accanto ad una produzione automobilistica notevolmente ridotta (nel 1940 la produzione Simca fu di 5.515 vetture contro le 19.811 dell'anno prima), non mancarono anche commesse da parte del governo francese, sebbene di piccola entit\u00e0. Gi\u00e0 alla fine del 1939 furono ordinate cinque \"Cinq\", mentre stava per essere ultimata la messa a punto di una motocicletta per uso militare, anch'essa voluta dal governo francese. Questa motocicletta, denominata \"350 TAF\", cominci\u00f2 ad essere progettata gi\u00e0 nel 1937 e fu realizzata dalla \"Sevitame\", ossia quella che avrebbe dovuto divenire una sezione sperimentale della Simca.\nPurtroppo i problemi di affidabilit\u00e0 della moto ne soffocarono sul nascere la carriera commerciale, anche se il governo ne aveva gi\u00e0 ordinato 3.000 esemplari. Negli anni seguenti, la produzione automobilistica cal\u00f2 sempre pi\u00f9 il suo ritmo, a tal punto da giungere ad appena 141 esemplari prodotti nel 1943. In quell'anno, la Simca ader\u00ec alla GFA (G\u00e9n\u00e9rale Fran\u00e7aise Automobile), un'organizzazione sindacale che aveva lo scopo di evitare che le Case automobilistiche aderenti potessero entrare in concorrenza l'una con l'altra in un momento particolarmente difficile come quello. L'adesione della Simca dimostr\u00f2 anche come la Francia vedesse tale marchio come una vera e propria Casa francese. Si pu\u00f2 pertanto dire che il cambio di nazionalit\u00e0 della Simca sia avvenuto proprio negli anni bui della Seconda Guerra Mondiale.\nLa rinascita dopo la guerra.\nLa liberazione di Parigi avvenne il 25 agosto 1944, otto mesi prima che in Italia: gi\u00e0 a quel punto, quindi, la Francia pot\u00e9 cominciare a leccarsi le ferite causate dal conflitto, anche in ambito industriale. Proprio la scarsa importanza strategica conferita alla Simca da parte delle forze alleate fu il motivo per cui lo stabilimento di Nanterre fu risparmiato dai bombardamenti. Altri impianti automobilistici non furono cos\u00ec fortunati e molti esponenti di spicco dell'industria automobilistica francese cominciarono ad essere ricercati con l'accusa di collaborazionismo con i nazisti. Fu per esempio il caso di Louis Renault, patron della Casa di Billancourt, che di l\u00ec a poco sarebbe stato rinchiuso in carcere dove avrebbe trovato la morte.\nAlla luce di quest'atmosfera da caccia alle streghe, Pigozzi prefer\u00ec allontanarsi temporaneamente dagli affari per precauzione, anche se come gi\u00e0 detto la Simca ebbe un ruolo molto marginale nell'ambito della collaborazione con le forze militari tedesche. Durante l'assenza di Pigozzi, protrattasi per quasi un anno, fu nominato direttore generale della Simca quel Jean-Albert Gr\u00e9goire che quasi vent'anni prima speriment\u00f2 la trazione anteriore sulle vetture della Tracta e pi\u00f9 tardi durante la progettazione della Citro\u00ebn Traction Avant. Questo vulcanico ed anticonformista ingegnere francese cominci\u00f2 a lavorare alla messa in produzione della AFG (Aluminium Fran\u00e7aise Gr\u00e9goire), una vettura a trazione anteriore dal frontale assai tormentato, per non dire sconcertante. Tale modello non avr\u00e0 un seguito commerciale presso la Simca a causa degli altissimi costi di realizzazione, ma verr\u00e0 rispolverato poco tempo dopo, quando Gr\u00e9goire lo riproporr\u00e0 per la Panhard, la quale accetter\u00e0 dando vita cos\u00ec alla Panhard Dyna X.\nParallelamente al progetto AFG, la Simca ricevette anche l'ordine da parte delle forze militari americane di ricondizionare i motori delle loro Jeep. Ci\u00f2 si rivel\u00f2 una fortuna per la Casa di Nanterre, in attesa di ripartire con una vera produzione automobilistica, poich\u00e9 garant\u00ec delle entrate economiche ed anche l'occupazione dei propri dipendenti in tempi cos\u00ec magri. Nella primavera del 1946 i modelli \"Simca 5\" e \"Simca 8\" tornarono ad essere prodotti, riportando rapidamente la produzione della Casa di Nanterre a livelli pi\u00f9 confortanti: alla fine del 1946 furono 8.243 gli esemplari usciti dalle linee di produzione, contro i 112 esemplari del 1945. Nel 1947, al Salone di Parigi, fu presentata la Simca 6, anticipatrice della \"Topolino C\": la commercializzazione, per\u00f2, non sarebbe avvenuta che l'anno seguente. Nel frattempo, i listini continuarono ad annoverarela \"Cinq\". La produzione automobilistica pot\u00e9 comunque dirsi riavviata.\nGli anni d'oro.\nTra il 1947 ed il 1948, la gamma Simca comprendeva ancora i modelli \"Cinq\" e \"8\", quest'ultima in una vasta gamma di versioni, ben sei, considerando la berlina, la trasformabile, la coup\u00e9, la cabriolet e le due versioni commerciali. Durante il 1948 vi si aggiunse anche la versione Break con parte posteriore rivestita in pannelli di legno, un po' come nelle \"500 Giardiniera Legno\" prodotta in Italia. Nel 1949, mentre la \"Six\" cominci\u00f2 a riscuotere il meritato successo dopo i primi mesi di titubanza, la \"8\" venne sostituita dalla \"8 1200\", differente dal precedente modello per il nuovo motore da 1,2 litri e per il nuovo frontale con calandra di dimensioni pi\u00f9 ridotte della precedente e differente dalla calandra a spartivento utilizzata nelle Fiat 1100 dell'immediato dopoguerra. Alla fine dell'anno, la produzione automobilistica sal\u00ec ulteriormente: furono 26.614 le vetture prodotte, contro le 18.000 del 1948 e le quasi 12.000 del 1947.\nIl nuovo decennio si apr\u00ec con l'uscita di produzione della \"Six\", non pi\u00f9 in grado di reggere la concorrenza di modelli come la Citro\u00ebn 2CV o la Renault 4CV. Nello stesso tempo, per\u00f2, tutte le attenzioni della Casa vennero puntate sul nuovo modello che avrebbe sostituito la \"8\" e che sarebbe stato lanciato nel 1951 con il nome di Aronde. Quest'ultima, oltre ad essere la prima Simca a struttura monoscocca, fu anche la prima Simca dotata di un corpo vettura dal disegno inedito (sebbene somigliante a quello della Fiat 1400, visto che i due modelli nacquero da un progetto comune), segno visibile della volont\u00e0 della Casa di Nanterre di distaccarsi ulteriormente dalla Fiat, anche se la meccanica del nuovo modello era ancora strettamente derivata dalla produzione della Casa torinese. Il 1951 fu anche l'anno in cui la Simca prese il controllo della Unic, un produttore di autocarri che di l\u00ec a poco sarebbe stato completamente assorbito dalla Casa di Nanterre. Un'altra Casa passata in quegli anni sotto il controllo della Simca fu la Someca, nota all'epoca per la produzione di trattori agricoli.\nNegli anni seguenti, la Simca visse il suo periodo d'oro, l'apogeo della sua storia. Il successo della Aronde fu tale da consentire l'afflusso di veri fiumi di denaro nelle casse dell'azienda, la quale procedette ad un'altra acquisizione illustre: il 4 luglio 1954 prese infatti il controllo della Ford francese, ereditandone il modello principale, la Ford Vedette, che prese cos\u00ec il nome di Simca Vedette, ed il modello sportivo da essa derivato, cio\u00e8 la Ford Com\u00e8te, che prese anch'esso il marchio Simca, anche se in questo caso solo per un anno appena. L'acquisizione della Ford SAF, comunque, non fu ufficializzata che oltre sei mesi dopo, il 30 novembre. L'operazione comport\u00f2 anche l'acquisizione del 15% del pacchetto azionario di Simca da parte della Ford di Dearborn, fino a quel momento proprietaria della Ford francese. Con il nuovo assetto, Pigozzi divenne presidente e direttore generale del gruppo Simca al posto di Roger Fighiera (dimessosi per motivi di salute), mentre il suo ex-omologo della Ford SAF, Francis C. Reith, entr\u00f2 a far parte del consiglio di amministrazione del nuovo gruppo automobilistico. Dalla met\u00e0 del decennio, con la Vedette in listino, la Simca pot\u00e9 strizzare l'occhio anche alla potenziale clientela delle fasce di mercato pi\u00f9 alte.\nIn pratica la Simca pot\u00e9 a questo punto contare su due stabilimenti: lo storico impianto di Nanterre dove venivano assemblate le \"Aronde\" e l'ex-impianto Ford di Poissy che vedeva invece nascere le \"Vedette\". I due modelli favorirono un'impennata notevole nelle entrate finanziarie della Simca. Non vanno inoltre trascurate le entrate derivanti dalle esportazioni nei mercati esteri, ma anche la produzione di vetture Simca in stabilimenti sparsi un po' in tutti i continenti: nacquero stabilimenti Simca a Melbourne (Australia), a Nyk\u00f6ping (Svezia), a Rotterdam (Paesi Bassi), a Dublino (Irlanda), a Rio de Janeiro (Brasile) e ad Anversa (Belgio). In totale le Simca furono commercializzate in ben 70 Paesi in tutto il mondo: con queste enormi potenzialit\u00e0, la Simca divenne nel 1955 il secondo costruttore automobilistico francese, dietro alla Renault, che per\u00f2 era un'azienda statale, per cui la Simca pot\u00e9 anche fregiarsi del titolo di prima Casa automobilistica francese privata. Le Simca prodotte alla fine di quell'anno furono ben 157.996, contro le 92.000 dell'anno precedente.\nNel 1956 lo stabilimento di Poissy fu sottoposto a notevoli lavori di ammodernamento ed ingrandimento, il tutto allo scopo di concentrare la produzione in un solo sito. Le ingenti risorse finanziarie del gruppo Simca permisero anche la realizzazione di linee ferroviarie private, di una centrale termica privata e persino di un quartiere riservato agli operai che da Nanterre dovevano trasferirsi a Poissy (peraltro non molto distante, circa 20 km). La Crisi di Suez di quell'anno non influ\u00ec in maniera significativa sulla salute economica del Gruppo Simca, ma gli effetti cominciarono a farsi sentire invece nell'anno seguente, specialmente nelle vetture alto di gamma come la \"Vedette\", penalizzate dai regimi fiscali voluti dal governo di Charles de Gaulle per fronteggiare gli esiti della crisi del canale di Suez: fu a tale scopo che Pigozzi fece costruire la Ariane, praticamente un ibrido che univa il corpo vettura della \"Vedette\" al motore della \"Aronde\", nel frattempo passato da 1,2 ad 1,3 litri.\nL'arrivo della Chrysler.\nAll'ombra della Pentastar.\nIl 1958 fu un anno ricchissimo di avvenimenti di grande importanza per la Simca, molti dei quali ne avrebbero segnato il destino di l\u00ec a poco. La notizia pi\u00f9 importante di quell'anno, e probabilmente dell'intera storia della Simca, \u00e8 da ricercarsi nell'avvio della collaborazione della Casa francese con l'americana Chrysler, allo scopo di poter favorire uno sbarco dei modelli Simca negli USA utilizzando la rete di vendita della pi\u00f9 piccola tra le \"big three\". Quest'ultima rilev\u00f2 all'inizio di agosto il 15% del capitale di Simca detenuto ancora dalla Ford americana ed un mese pi\u00f9 tardi acquist\u00f2 anche un ulteriore 10% di azioni detenute dalla Fiat aumentando cos\u00ec al 25% la sua penetrazione all'interno del Gruppo francese. In questo modo, anche Chrysler pot\u00e9 assicurarsi la commercializzazione di alcuni suoi modelli in Europa, un continente che poteva offrire interessanti sviluppi commerciali vista la recente costituzione della CEE. Durante il 1958 Simca viaggiava ad una media produttiva di circa 16.700 vetture al mese, per cui ancora una volta si present\u00f2 il problema del poco spazio a disposizione per continuare a produrre in maniera efficiente. Per questo motivo, nel dicembre del 1958, la Casa della rondine acquis\u00ec lo stabilimento Talbot di Suresnes, dove fino a quel momento venivano assemblate le Talbot-Lago. Tra le altre acquisizioni effettuate dalla Simca in quel periodo va segnalata quella della compagnia parigina di taxi \"G7\" (che avrebbe permesso alla Simca lo smercio di un lotto di esemplari di Ariane) e quella della FMA (\"Fonderies Modernes de l'Automobile\") con sede a Bondy, a una decina di km da Parigi.\nUn'altra notizia di spessore fu la nascita della Simca do Brasil, allo scopo di produrre in loco dei modelli Simca derivati dalla \"Vedette\" (che in Europa stava stentando a raccogliere consensi). Sempre nel 1958 vi fu l'inaugurazione dello stabilimento di Poissy nella sua nuova configurazione ampliata, su una superficie di ben 600.000 m2. Infine, sempre in quell'anno, la Simca adott\u00f2 un nuovo logo raffigurante sempre una rondine, ma vista in un'altra prospettiva. Il 1959 fu fondata nei pressi di Casablanca (Marocco) la SOMACA (\"Soci\u00e9te Marocaine de Construction Automobile\"), detenuta da Simca e Fiat per un 20% ciascuno, per il 40% dalla BEPI, una societ\u00e0 marocchina di studi ingegneristici e per il restante 20% da azionisti privati. Al termine del 1959 la produzione Simca raggiunse la notevole cifra di 235.371 esemplari, pari a quasi 20.000 esemplari al mese, con punte di oltre mille in un solo giorno. In quel periodo part\u00ec anche il progetto che avrebbe dato i natali ad un altro grande successo della Casa francese, ossia la Simca 1000, originata da una collaborazione con la Fiat e resa possibile anche dall'arrivo dei nuovi capitali della Chrysler.\nNel 1960 il Gruppo Simca si divise in due tronconi: da una parte la \"Simca Automobiles\", destinata appunto solo alla produzione automobilistica, e la \"Simca Industries\", che raggruppava i marchi e le propriet\u00e0 legate maggiormente alla produzione di veicoli industriali, e quindi la Unic, la Someca, le fonderie FMA, ecc. Entrambe le societ\u00e0 furono presiedute da Pigozzi. La divisione fu voluta principalmente dalla Fiat, all'epoca ancora detentrice di una buona parte del pacchetto azionario Simca, in maniera tale da permettere alla Casa italiana di agevolare l'esportazione dei suoi modelli. In quell'anno, per\u00f2, la produzione Simca sub\u00ec un rallentamento, dovuto proprio al mercato comune, il quale da un lato abbatt\u00e9 le spese doganali, ma dall'altro favor\u00ec proprio per questo motivo la concorrenza. Fu un campanello di allarme per la Casa di Poissy (non pi\u00f9 di Nanterre: oramai la storica fabbrica Simca era stata ceduta alla Citro\u00ebn, che l'avrebbe utilizzata per oltre vent'anni per produrre componenti per la 2CV): poco tempo dopo le sorti si sarebbero ristabilite con l'arrivo di nuovi modelli assai apprezzati.\nIl 1961 vide finalmente il lancio della \"1000\", destinata ad un grande successo di vendite, anche in Italia, dove fece concorrenza alla Fiat 850, simile nell'impostazione e nata proprio da un progetto in comune tra Fiat e Simca. Un altro calo generale nella produzione Simca (7.000 vetture in meno rispetto all'anno precedente) non imped\u00ec alla Casa della rondine di portare avanti le sue mire espansionistiche: furono aperti infatti i nuovi impianti Simca in Venezuela, in Messico, in Nuova Zelanda e nelle Filippine. In ogni caso, gi\u00e0 dall'anno precedente, la Simca non fu pi\u00f9 il secondo costruttore automobilistico francese, ma il terzo, dietro all'onnipotente Renault e ad una Citro\u00ebn che in quel periodo era particolarmente in salute. Il 1962 fu l'anno della riscossa per la Casa di Poissy: trascinata dal grande successo della \"1000\", la Simca ritrov\u00f2 vigore nelle esportazioni, che crebbero del 47% e che alla fine dell'anno fecero impennare la produzione a 252.802 vetture, cio\u00e8 oltre 40.000 in pi\u00f9 rispetto all'anno precedente. Purtroppo, vi furono anche notizie meno buone, che avrebbero causato un colpo dal quale la Simca non si sarebbe pi\u00f9 ripresa.\nNel tentativo di penetrare maggiormente nel capitale della Simca, la Chrysler rilev\u00f2 nel dicembre del 1962 una grossa parte della restante quota detenuta dalla Fiat divenendo cos\u00ec azionista di maggioranza con un 63% del pacchetto azionario. La Fiat, dal canto suo, prefer\u00ec optare per questa soluzione allo scopo di aprire una sua nuova rete di distribuzione in Francia, visto che la Simca oramai da anni era divenuta un costruttore a s\u00e9 stante e si identificava via via sempre meno con la Casa italiana. Chrysler era convinta in questo modo di poter controllare l'intero gruppo Simca. In realt\u00e0, quando alcuni mesi dopo (in pieno 1963) si accorse che avrebbe potuto controllare solo la \"Simca Automobiles\" e non la \"Simca Industries\", in qualit\u00e0 di azionista dominante licenzi\u00f2 in tronco nientemeno che Pigozzi, il quale ripieg\u00f2 sulla gestione di \"Simca Industries\", ma in realt\u00e0 non si riprese mai pi\u00f9 dalla triste notizia e dal provvedimento sommario preso dai nuovi padroni americani. Morir\u00e0 nel 1964 per una crisi cardiaca. Per quanto riguarda la produzione automobilistica, il 1963 vide l'arrivo dell'erede della \"Aronde\" e della \"Ariane\", ossia le Simca 1300 e 1500, eleganti berline dal design classico. Il bilancio rivel\u00f2 una doppia facciata: mentre le vendite nel mercato interno fecero registrare risultati deludenti, le esportazioni costituirono il 41% del totale. Alla fine dell'anno furono oltre 273.000 le Simca prodotte e vendute in generale, dato ulteriormente migliorato l'anno seguente con oltre 276.000 unit\u00e0.\nL'era post-Pigozzi.\nDopo la morte di Pigozzi, vi fu un riassetto organizzativo del Gruppo Simca (oramai sempre meno Simca e sempre pi\u00f9 Chrysler): il posto dell'ex patron Pigozzi fu preso da un suo fido collaboratore, Georges H\u00e9reil, il quale verr\u00e0 per\u00f2 praticamente confinato a \"Simca Automobiles\", mentre \"Simca Industries\" verr\u00e0 rilevata dalla Fiat, che di l\u00ec a un paio di anni ne far\u00e0 la sua filiale di distribuzione per la Francia, siglata \"FFSA\" (\"Fiat France Soci\u00e9te Anonyme\"), con Umberto Agnelli come capo. Nel 1965 a P\u00e9rigny venne aperto un nuovo capannone dedito alla produzione di pezzi di ricambio da inviare poi allo stabilimento di Poissy per il loro assemblaggio. A partire dal 1966 la Simca abbandon\u00f2 lo storico stemma della rondine in favore del logo \"Pentastar\" della Chrysler: da quel momento si intensificarono le sinergie tra i vari marchi europei detenuti dal colosso americano, compreso il marchio Barreiros ed i marchi facenti parte del Gruppo Rootes (Hillman, Humber, Talbot inglese, ecc). Del gruppo britannico e dell'azienda spagnola, la Chrysler deteneva gi\u00e0 da tempo una fetta dei rispettivi pacchetti azionari, ma proprio nel 1966 aument\u00f2 la sua partecipazione all'interno di essi e ne sfrutt\u00f2 le potenzialit\u00e0 per la distribuzione dei prodotti di ogni marchio all'interno di altri Paesi.\nCos\u00ec, per esempio, venne stipulato un accordo tra Rootes e Simca per lo scambio di modelli da distribuire nei rispettivi Paesi. In questo modo si ebbero anche delle Simca in Regno Unito (rigorosamente con guida a destra) ed alcuni modelli del gruppo Rootes in Francia, come per esempio le Hillman Imp e le Sunbeam Alpine, distribuite dalla rete Simca. La Simca 1000, ancora molto gradita al pubblico, fu fatta produrre anche nello stabilimento Barreiros. Per quanto riguarda lo stabilimento \"Simca do Brasil\", esso venne ribattezzato \"Chrysler do Brasil\" cos\u00ec come cambiarono marchio anche i modelli prodotti in loco. Sempre nel 1966 la Chrysler riacquist\u00f2 dalla \"Simca Industries\" alcune officine e fonderie per la produzione di pezzi di ricambio e nella stessa occasione aument\u00f2 la sua partecipazione in Simca dal 63% al 77,1%. La Fiat era ancora detentrice del 19.6% del pacchetto azionario della ex-casa della rondine. Del 1966 fu anche l'applicazione di una garanzia di due anni o 60.000 km sui modelli Simca, una mossa mai proposta fino a quel momento da altri costruttori e che contribu\u00ec a far lievitare le vendite: in tutto il mondo furono oltre 327.000 le Simca prodotte, di cui quasi 287.000 nella sola Francia.\nNel 1967 vi furono il lancio di due modelli: da una parte la Simca 1200S Bertone, una coup\u00e9 destinata ad una clientela sportiva, e la pi\u00f9 ambiziosa Simca 1100, prima Simca a trazione anteriore e prima Simca con portellone posteriore, destinata alle famiglie e a quanti desiderassero una vettura polivalente. Sar\u00e0 un altro grande successo. Sempre in quell'anno il presidente e direttore generale Georges H\u00e9reil vide le proprie operativit\u00e0 tagliate dalla decisione della Chrysler di nominare come direttore generale Harry E. Chesebrough, per cui il diretto erede di Pigozzi rimase solo come presidente. Le crisi sociali del 1968, unite ai ripetuti scioperi dei lavoratori di vari settori, non impedirono alla Simca, alla fine di quell'anno, di sfondare per la prima volta il tetto delle 300.000 vetture prodotte nella sola Francia (350.000 prodotte in tutto il mondo). Ci\u00f2 fu reso possibile dal successo della \"1000\", ma anche da quello della \"1100\".\nNel 1969 si ebbero numerosi ed ingenti lavori per la costruzione di nuovi impianti e l'ampliamento delle strutture gi\u00e0 esistenti: lo stabilimento di Poissy fu ingrandito di altri 115.000 metri quadri, mentre cominciarono i lavori per la creazione di un nuovo stabilimento nel nord della Francia, vicino a Valenciennes. Inoltre fu aperto un nuovo centro di studi a Carri\u00e8res-sous-Poissy ed un magazzino di 41.000 metri quadri a Vernon per lo stoccaggio e la distribuzione dei pezzi di ricambio. Estesi lavori di ampliamento si ebbero anche nell'impianto di Rochelle-P\u00e9rigny, mentre a Mortefontaine venne costruito un circuito privato per le prove dei modelli e dei prototipi. Le vendite della Simca continuarono a crescere a ritmi sostenuti, tanto che alla fine dell'anno le sole Simca prodotte in Francia eguagliarono quelle prodotte in tutto il mondo alla fine dell'anno precedente. Il 58% dell'intera produzione fu destinata all'esportazione, confermando la Casa al primo posto tra i costruttori francesi in tal senso. Purtroppo nel 1969 si ebbe anche la cancellazione del marchio Simca dal mercato brasiliano, poich\u00e9 lo stabilimento \"Simca do Brasil\" di Belo Horizonte venne adibito all'assemblaggio di modelli Dodge.\nLa Chrysler Europe e il declino.\nNel 1970, la Chrysler decise di unire i vari distaccamenti europei della Francia, della Spagna, del Regno Unito e dei Paesi Bassi sotto una sola egida, denominata Chrysler Europe, la quale avrebbe fondato la sua sede a Ginevra. Anche i vari nodi produttivi del nuovo gruppo automobilistico furono ribattezzati: la Barreiros divenne \"Chrysler Espa\u00f1a\", il gruppo Rootes divenne \"Chrysler United Kingdom\", lo stabilimento di Rotterdam divenne \"Chrysler Nederland\" ed analogamente la \"Simca\" divenne \"Chrysler France\", pur continuando tuttavia ad utilizzare lo storico marchio. Tra gli altri fatti significativi di quell'anno va senz'altro ricordato l'accordo commerciale e produttivo con la Matra, che in realt\u00e0 era stato firmato gi\u00e0 il 17 dicembre 1969, ma che sarebbe entrato nella fase attiva solo l'anno seguente.\nTale accordo fu voluto per inserire dei veri modelli sportivi nella produzione Simca (e quindi della Chrysler). Il modello prodotto fino a quel momento dalla Casa di Romorantin non sub\u00ec aggiornamenti, tranne il fatto di essere venduto con il marchio Matra-Simca e distribuito dalla rete Simca. Questi furono i primi segnali di vita della Matra all'interno di Chrysler Europe. Tra i nuovi modelli introdotti nel 1970 vanno ricordati i modelli 160 e 180, due versioni di uno stesso modello commercializzato con marchio Chrysler, ma con motori Simca, che mostrava prestazioni discrete, ma ebbe uno scarso successo commerciale, soprattutto a causa della linea americaneggiante. Nel 1971 Chrysler volle dare la zampata definitiva alla scalata del marchio Simca, ormai gi\u00e0 da diversi anni alle piene dipendenze dei padroni americani. Acquist\u00f2 anche la restante quota detenuta fino a quel momento dalla Fiat portandosi al 96,7% del pacchetto azionario ed alla fine dello stesso anno sal\u00ec ulteriormente fino al 99,3% acquistando anche da alcuni azionisti privati. Sempre nel 1971 si ebbero le dimissioni di Georges H\u00e9reil, il cui potere stava via via riducendosi per mano dei vertici Chrysler. Il suo posto fu preso da Gwain Gillespie.\nNegli anni 1972 e 1973 la produzione Simca continu\u00f2 a far registrare cifre sempre pi\u00f9 alte, con fatturati sempre pi\u00f9 da capogiro: in quel periodo fu aperto l'impianto di Valenciennes, su una superficie di 40.000 metri quadri, che per\u00f2 fu sfruttato unicamente per lavori di allestimenti (costruzione ed tappezzeria di sedili, ecc). Il 1973 vide tra l'altro l'arrivo della prima coup\u00e9 inedita sviluppata congiuntamente con la Matra, vale a dire la Bagheera. Sempre nello stesso anno il presidente e direttore generale Gillespie rassegn\u00f2 le dimissioni ed al suo posto arriv\u00f2 Frank M. Rogers. Nel mese di ottobre vi fu lo scoppio della crisi petrolifera, i cui effetti iniziali non disturbarono per quell'anno le vendite del marchio francese, che arrivarono a poco meno di 600.000 vetture prodotte in tutto il mondo. Ma gi\u00e0 dal 1974 le vendite cominciarono ad accusare tangibili segni della crisi del Kippur: le immatricolazioni crollarono del 27% e la Simca perse una consistente fetta del mercato interno.\nA ci\u00f2 si aggiunga anche il fatto che \"Chrysler Europe\" era restia ad investire in nuove tecnologie, in un'epoca in cui, per esempio, stavano cominciando a diffondersi i primi motori ad asse a camme in testa anche presso i segmenti di mercato pi\u00f9 popolari (vedi i motori serie X della Peugeot). Inoltre, la moltitudine di marchi detenuti da \"Chrysler Europe\" stavano cominciando a cannibalizzarsi a vicenda, specialmente a causa delle eccessive sinergie attuate dai padroni americani tra i marchi del gruppo Rootes e la Simca. Infine, se da un lato vi furono modelli come la \"1100\" che non parvero conoscere crisi, dall'altro vi furono autentici fiaschi commerciali come quello dei modelli \"160\", \"180\" e \"2 Litres\", basati sulla stessa scocca di chiara ispirazione \"Rootes\" (che ricordava stilisticamente le contemporanee Hillman Avenger). In questo scenario, \"Chrysler Europe\" attu\u00f2 misure drastiche come la cassa integrazione, la riduzione degli orari di lavoro a 40 ore settimanali e migliaia di licenziamenti: alla fine di quello stesso 1974 presso \"Chrysler Europe\" si scese da 35.661 a 31.434 dipendenti. Una boccata di ossigeno arriv\u00f2 l'anno seguente, quando si ebbe una leggera ripresa dei volumi di produzione, dovuta principalmente alla sempreverde \"1100\", ma anche alla novit\u00e0 di quell'anno, la Simca 1307, destinata a sostituire i modelli 1301 e 1501 ormai datati. In quell'anno, il presidente Rogers fu sostituito da John W. Day. In sostanza, le esportazioni tornarono su livelli pi\u00f9 incoraggianti, ma in Francia le vendite non salirono che timidamente ed inoltre i grandi investimenti stanziati per la \"1307\" diedero luogo ad un bilancio di fine anno ancora in negativo per \"Chrysler France\", facendo registrare una perdita di 110,618 milioni di franchi.\nIl 1976 fu un anno finalmente positivo per \"Chrysler France\": l'elezione dei modelli \"1307\"/\"1308\" come Auto dell'anno diedero nuova linfa alle vendite della Simca, sostenute anche dalla \"solita\" \"1100\". Ci\u00f2 permise a \"Chrysler France\" di chiudere l'anno finalmente in attivo dopo due anni pesanti. Anzi, vi fu anche la possibilit\u00e0 di ampliare ulteriormente lo stabilimento di Poissy grazie a 15.000 metri quadri supplementari. Il 1977 fu un anno nuovamente all'insegna del successo della \"1307\" e della \"1308\": la produzione dei due modelli fu estesa anche agli stabilimenti di \"Chrysler UK\" e di \"Chrysler Espa\u00f1a\". Per soddisfare l'ampia domanda per questo modello, fu notevolmente ampliato lo stabilimento di Valenciennes, in maniera tale da innalzare il ritmo produttivo dei componenti da inviare in Spagna e Regno Unito per il loro assemblaggio in loco. In quell'anno debutt\u00f2 anche un modello particolare, la Matra-Simca Rancho, una sorta di SUV con carrozzeria in vetroresina e base meccanica mutuata dalla \"1100\", ma con motore derivato da quello della \"1308 GT\". Alla fine dell'anno la produzione fu per\u00f2 leggermente inferiore a quella dell'anno precedente, e questo a causa della presenza in listino di modelli come la \"1000\" che oramai appartenevano ad un'altra epoca e che pertanto non potevano essere pi\u00f9 competitivi. Anche la \"1100\", sebben continuasse a raccogliere consensi, non poteva garantire un futuro redditizio. Per quest'ultimo modello la soluzione arriv\u00f2 proprio in quel 1977 e si chiam\u00f2 Horizon, un modello commercializzato con il marchio americano e destinato ad affiancare ed in seguito a succedere alla gloriosa due volumi Simca con portellone.\nL'epilogo sotto il Gruppo PSA.\nMa il 1977 fu anche l'anno in cui, oltreoceano, la Chrysler si trov\u00f2 in grosse difficolt\u00e0 finanziarie dovute alle numerose e ripetute riparazioni in garanzia che dovette sostenere per un suo modello del mercato USA, la Dodge Aspen, progettata ed introdotta sul mercato in fretta e furia senza preoccuparsi troppo della qualit\u00e0. Ci\u00f2 and\u00f2 a gravare pesantemente sulla stabilit\u00e0 di \"Chrysler Europe\", per la quale i padroni di Detroit cominciarono a cercare un acquirente. Nel 1978, intanto, vi fu l'uscita dai listini della \"1000\", non pi\u00f9 sostituita da alcun altro modello. Per questo motivo, si decise di mantenere in listino la \"1100\" come nuovo modello di base della gamma, a cui si aggiunse la Sunbeam, che per\u00f2 era figlia del gruppo Rootes e non aveva niente a che vedere con la Simca, neppure sul fronte delle motorizzazioni. Per quanto riguarda la situazione economica, \"Chrysler France\" continu\u00f2 a resistere alle difficolt\u00e0 derivanti anche dalle precarie condizioni della Casa madre negli USA, ma le filiali di Spagna e Regno Unito erano ormai in condizioni critiche gi\u00e0 da tempo. Per questi motivi, ed anche per permettere alla Chrysler americana l'arrivo di nuovi liquidi, l'intera \"Chrysler Europe\" fu venduta il 10 agosto 1978 al giovanissimo Gruppo PSA, quest'ultimo originatosi dalla fusione tra Peugeot e Citro\u00ebn. L'operazione cost\u00f2 ai nuovi padroni francesi la bellezza di 230 milioni di dollari per le sole filiali spagnola e britannica, pi\u00f9 1.8 milioni di azioni per la \"Chrysler France\".\nEssa, sostenuta anche dal governo francese, permise al Gruppo PSA di divenire il costruttore numero uno in Europa ed il quarto nel mondo, dopo General Motors, Ford e Toyota, grazie ad una produzione complessiva di 2,49 milioni di veicoli. In seguito a tale ardita operazione finanziaria, vi fu una nuova riorganizzazione del direttivo di \"Chrysler France\", alla cui presidenza fu nominato Fran\u00e7ois Perrin-Pelletier, mentre Jean Peronnin fu il nuovo direttore generale. Vi fu anche un grande ritorno: infatti, il consiglio di amministrazione comprese tra gli altri proprio quel Georges H\u00e9reil che molti anni prima raccolse l'eredit\u00e0 di Pigozzi alla presidenza della Simca. Ma il 10 luglio del 1979 il marchio Simca venne associato al marchio Talbot, un tempo appartenente al Gruppo Rootes ed ora detenuto dal Gruppo PSA in seguito all'acquisizione di \"Chrysler UK\". Si diede luogo cos\u00ec al marchio Talbot-Simca. La presenza del marchio Simca fu ormai per\u00f2 puramente simbolica, poich\u00e9 in realt\u00e0 i modelli presero ad essere commercializzati solo come Talbot. La scelta di sacrificare il marchio Simca in favore del marchio Talbot fu presa in seguito ad un sondaggio condotto presso la popolazione francese e britannica.\nInfatti, per i britannici, il marchio Simca sarebbe stato troppo francese e poco adatto ad una clientela tendenzialmente conservatrice come quella del Regno Unito. Dal canto loro, i francesi non erano avvezzi quasi a nessun marchio dell'ex-gruppo Rootes, con l'eccezione di uno: proprio quel marchio Talbot che gi\u00e0 in tempi antichi vantava praticamente una doppia cittadinanza, britannica e francese. Secondo detto sondaggio, il marchio Talbot era francese per l'83% dei francesi ed era britannico per il 91% della popolazione d'oltremanica. Ci\u00f2 condusse proprio alla riesumazione dello storico marchio a discapito del marchio Simca, il quale nel 1980 scomparve quindi dalla scena automobilistica e venne utilizzato solo in maniera molto frammentaria per identificare l'origine dei motori utilizzati da Talbot e Peugeot. Anche il marchio Matra-Simca, utilizzato per modelli di nicchia, cambi\u00f2 in Talbot-Matra all'inizio del nuovo decennio. Il Gruppo PSA diede comunque corso alle realizzazioni programmate e continu\u00f2 la produzione dei modelli Simca, ancora validi e richiesti dal mercato; prima con il marchio Talbot-Simca e poi solo Talbot. Gli stabilimenti ex-Chrysler continuarono a produrre motori Simca per circa un decennio. Ma una volta esaurita ogni residua possibilit\u00e0 di sfruttamento dei prodotti Simca, nel 1990, anche il marchio Talbot venne tolto dai listini. Gli ultimi motori Simca furono montati sulle versioni di base della Peugeot 309 fino alla prima met\u00e0 del 1991 per smaltirne le scorte prodotte.\nAttivit\u00e0 sportiva.\nSebbene oggigiorno trascurata o addirittura snobbata da molti, l'attivit\u00e0 agonistica della Simca non \u00e8 priva di interesse storico, anche perch\u00e9 ha visto un altro italiano trapiantato in Francia, oltre a Pigozzi, riuscire ad emergere e ad affermarsi nel suo campo. Siamo nel periodo durante il passaggio da SAFAF a Simca: questo italiano fu Amedeo Gordini, che lavor\u00f2 alla SAFAF come preparatore di vetture da utilizzare in ambito sportivo, ma anche come pilota di alcune di quelle stesse vetture. Il suo talento, che permise a queste vetture tutt'altro che scattanti e sportive di racimolare successi in campo agonistico, gli valse il soprannome \"Il Mago\", che rimarr\u00e0 anche oltre vent'anni dopo, quando comincer\u00e0 la sua grande epopea alla Renault. Il sodalizio tra Simca e Gordini si consolid\u00f2 nel 1937 quando una \"Simca\" con motore della \"Cinq\" elaborato dal \"Mago\" stabil\u00ec a Monthl\u00e9ry il nuovo record di velocit\u00e0 nella categoria fino a 750 cm\u00b3, record pari a 103,16 km/h. Altri record furono in seguito battuti anche dalla \"Simca 8\", specialmente pr quanto riguarda i consumi, ma anche le doti velocistiche. Il rally Parigi-Nizza del 1938 vide trionfare la barchetta preparata e pilotata dallo stesso Gordini, ed ancora Gordini assieme al suo co-pilota Jos\u00e8 Scaron si aggiudic\u00f2 il Rally di Montecarlo nel gennaio del 1939, al volante di una \"Simca 8 Coup\u00e9\". A Le Mans, in giugno, non vi fu che un decimo posto, ma la \"Simca 8\" partecipante alla gara riusc\u00ec comunque a stabilire il nuovo record di velocit\u00e0 per vetture tra i 750 ed i 1100 cm\u00b3, con una percorrenza media pari a 120,246 km/h.\nL'attivit\u00e0 sportiva riprese dopo la guerra, e precisamente nel 1946, sempre con Amedeo Gordini a tenere le redini: quell'anno fu particolarmente trionfale per la Casa di Nanterre, grazie alle vittorie delle monoposto con motore 1.1 della Simca 8 in sei Gran Premi disputatisi in altrettante citt\u00e0 francesi. Accanto ad una prova deludente alla 24 Ore di Le Mans del 1949, due Simca 8 Sport si classificarono prima e seconda alla \"Coupe du Bol d'Or\" a Monthl\u00e9ry. L'anno seguente lo stesso modello fece registrare dei prestigiosi piazzamenti in classifica generale e in quella di categoria al Rally di Montecarlo, senza contare la vittoria alla \"Coupe des Dames\", sempre del 1950. La bestia nera per la Casa della \"rondine\" fu sempre la 24 Ore di Le Mans, dove ancora una volta non ebbe che risultati scadenti. Il 1951 fu ancora pi\u00f9 deludente, tanto da spingere il patron Pigozzi a far cessare l'attivit\u00e0 sportiva della Simca per concentrarsi sulla produzione in serie. Ci\u00f2 comport\u00f2 la fine del sodalizio tra la Casa francese ed Amedeo Gordini.\nLe sole attivit\u00e0 sportive promosse dalla Simca durante gran parte degli anni cinquanta furono quelle legate alle prove di durata ed alle gare di record di velocit\u00e0 nella pista di Monthl\u00e9ry. Si torn\u00f2 a parlare di competizioni solo verso la fine del decennio, quando al rally di Montecarlo del 1959 una \"Aronde P60 Monthl\u00e9ry\" conquist\u00f2 il primo posto di categoria ed il secondo in classifica assoluta. Nel 1962 apparvero le prime Simca elaborate da Carlo Abarth, prodotte in piccola serie per ottenere l'omologazione nelle competizioni. Poco tempo dopo la Simca cominci\u00f2 a fornire i propri motori alla piccola Casa costruttrice della Chappe et Gessalin, che di l\u00ec a poco avrebbe dato luogo al marchio \"CG\" dedito alla costruzione di vetture sportive su meccanica Simca, sia stradali che per utilizzo in campo agonistico. Durante gli anni Sessanta vi fu anche un proliferare di altri modelli elaborati da Abarth, tra cui la \"Simca 1150\", destinata ad essere la progenitrice delle pi\u00f9 famose \"1000 Rallye\" del decennio seguente.\nPer i piloti \"in erba\", oltre a queste vetture, fu possibile a partire dal 1969 partecipare al Challenge Simca, istituito dalla Chrysler ed aperto a tutti i possessori di Simca, Chrysler o modelli del gruppo Rootes. Inoltre, a partire dall'anno seguente, cominciarono ad essere prodotte le prime \"Simca 1000 Rallye\", destinate ad un impiego agonistico, sebbene regolarmente in listino come vetture stradali. Insomma, la carriera sportiva della \"Simca\" torn\u00f2 ad essere molto vivace ed attiva, tanto che nel gennaio 1972 una \"1100 Sp\u00e9cial\" si aggiudic\u00f2 il primo posto di categoria al Rally di Montecarlo. La vera gloria arriv\u00f2 per\u00f2 pochi mesi dopo, quando la Matra-Simca si aggiudic\u00f2 finalmente la tanto agognata 24 Ore di le Mans con la \"MS670\", due esemplari della quale si piazzarono rispettivamente al primo ed al secondo posto. Tale successo fu bissato anche nel 1973 con la \"MS670B\", che port\u00f2 la Simca nell'olimpo dell'automobilismo. Anche il 1974 vide un altro successo a Le Mans, ma a quel punto la Chrysler, stretta dalla crisi petrolifera e dalla sua crisi interna, e bisognosa di tagliare le spese, decise di porre fine alla sua partnership sportiva con la Matra. Anche la CG, che riusc\u00ec in quegli anni a ritagliarsi una piccola fetta di fama all'ombra del marchio Simca, dovette chiudere i battenti. Negli anni successivi vi furono poche attivit\u00e0 legate al marchio Simca, praticamente tutte legate all'ambito dei piloti privati che si cimentavano in gare con \"Simca 1000 Rallye\", \"Rallye 1\", \"Rallye 2\" e \"Rallye 3\".\nProduzione Simca in Francia.\nNel seguente grafico viene riportata la produzione Simca nella sola Francia, dal 1936 al 1980. I dati relativi all'ultimo decennio comprendono anche la produzione con i marchi Talbot e Chrysler, ma non quella relativa ai modelli Matra-Simca."}
{"id": "480629", "revid": "1543377", "url": "https://it.wikipedia.org/wiki?curid=480629", "title": "Dipartimento di Norte de Santander", "text": "Il dipartimento di Norte de Santander \u00e8 uno dei 32 dipartimenti della Colombia. Il capoluogo del dipartimento \u00e8 C\u00facuta.\nGeografia fisica.\nIl dipartimento di Norte de Santander confina a nord e a est con il Venezuela, a sud con il dipartimento di Boyac\u00e1 e Santander, a ovest con i dipartimenti di Santander e Cesar.\nIl territorio \u00e8 prevalentemente montuoso, con cime che superano i 3000 metri. Diviene pianeggiante nella parte nord-orientale, percorsa da fiumi che scendono verso il Lago di Maracaibo.\nSuddivisione amministrativa.\nIl dipartimento di Norte de Santander si compone di 40 comuni:"}
{"id": "480632", "revid": "181699", "url": "https://it.wikipedia.org/wiki?curid=480632", "title": "Comitato di Lipt\u00f3", "text": "Il comitato di Lipt\u00f3 (in ungherese \"Lipt\u00f3 v\u00e1rmegye\", in slovacco \"Liptovsk\u00e1 \u017eupa\", in tedesco \"Komitat Liptau\", in latino \"Comitatus Liptoviensis\") \u00e8 stato un antico comitato del Regno d'Ungheria, situato nell'attuale Slovacchia settentrionale. Capoluogo del comitato era Liptovsk\u00fd Mikul\u00e1\u0161 (in ungherese Lipt\u00f3szentmikl\u00f3s).\nGeografia fisica.\nIl comitato di Lipt\u00f3 era situato nel versante meridionale dei Monti Tatra occidentali e confinava con il territorio austriaco della Galizia, nonch\u00e9 con gli altri comitati di Szepes, G\u00f6m\u00f6r-Kishont, Z\u00f3lyom, Tur\u00f3c e \u00c1rva.\nStoria.\nIn seguito al Trattato del Trianon (1920) l'intero comitato venne assegnato alla neonata Cecoslovacchia ed ebbe le seguenti vicende amministrative:\nDall'indipendenza della Slovacchia (1993) il territorio dell'antico comitato fa parte della regione di \u017dilina."}
{"id": "480635", "revid": "16157", "url": "https://it.wikipedia.org/wiki?curid=480635", "title": "Maria SS Raccomandata", "text": ""}
{"id": "480636", "revid": "16157", "url": "https://it.wikipedia.org/wiki?curid=480636", "title": "Maria SS. Raccomandata", "text": ""}
{"id": "480637", "revid": "767487", "url": "https://it.wikipedia.org/wiki?curid=480637", "title": "Dan Flavin", "text": "Biografia ed attivit\u00e0.\nEra un artista minimalista autore di installazioni realizzate con comuni lampade fluorescenti da parete. Questi lavori, da lui chiamati \"icons\", sono comunemente riconosciuti come iniziatori del movimento minimalista del 1963. La pi\u00f9 lunga serie di lavori di Flavin si chiama \"Monuments to V. Tatlin\", un gruppo di installazioni a luce bianca in omaggio allo scultore costruttivista Vladimir Tatlin. Flavin ha studiato storia dell'arte per breve tempo alla New School for Social Research, e disegno e pittura alla Columbia University. Nel 1992, Flavin ha sposato Tracy Harris, nel Museo Guggenheim."}
{"id": "480638", "revid": "647919", "url": "https://it.wikipedia.org/wiki?curid=480638", "title": "Mafia Russa", "text": ""}
{"id": "480639", "revid": "767487", "url": "https://it.wikipedia.org/wiki?curid=480639", "title": "Corry Brokken", "text": "Ha rappresentato i Paesi Bassi all'Eurovision Song Contest tre volte: nel 1956, anno in cui non furono resi noti n\u00e9 i punteggi n\u00e9 le posizioni raggiunte dai concorrenti fatta eccezione per il vincitore, nel 1957, anno in cui vinse con il brano \"Net als toen\", e nel 1958, classificandosi ultima a pari merito con il Lussemburgo. Ha inoltre presentato la stessa manifestazione nel 1976, quando fu ospitata da L'Aia.\nBiografia.\nNacque a Breda, nel Brabante Settentrionale, nel 1932. Nel 1952 debutt\u00f2 alla radio olandese con la canzone \"I Apologize\", mentre nel 1963 e nel 1995 vinse il premio Edison.\nDue anni dopo pubblic\u00f2 il suo primo album, e nel 1956 fu la prima rappresentante del suo paese all'Eurovision Song Contest con \"Voorgoed voorbij\", dopo aver vinto, con la stessa canzone, la prima edizione del \"Nationaal Songfestival\".\nL'anno seguente vinse l'Eurovision Song Contest 1957 con \"Net als toen\" scritta da Willy van Hemert. L'anno dopo partecip\u00f2 ancora una volta con \"Heel de Wereld\" ma si classific\u00f2 all'ultimo posto.\nLa sua versione di \"Milord\" fu la prima in classifica nei Paesi Bassi nel 1960. Il testo della canzone, che parla di una prostituta, fece scandalo nella parte pi\u00f9 conservatrice del paese.\nTra il 1961 e il 1972 fu presente in televisione come presentatrice. Nel 1971 pubblic\u00f2 il suo ultimo album, prodotto da Willem Duys.\nDopo la vittoria dei Teach-In, present\u00f2 l'Eurovision Song Contest 1976. Si ritir\u00f2 poi dalla carriera di cantante dedicandosi agli studi di giurisprudenza, fino a diventare magistrato.\nNel 1996 torn\u00f2 nel mondo musicale pubblicando alcuni dischi di successo. Mor\u00ec per una grave malattia nel 2016."}
{"id": "480640", "revid": "13833", "url": "https://it.wikipedia.org/wiki?curid=480640", "title": "Trattato di Trianon", "text": ""}
{"id": "480641", "revid": "15756", "url": "https://it.wikipedia.org/wiki?curid=480641", "title": "Vito Gamberale", "text": "Biografia.\nCresciuto ad Agnone, in Molise, dopo la laurea in Ingegneria Meccanica, conseguita nel 1968 presso l'Universit\u00e0 La Sapienza di Roma, inizia a svolgere attivit\u00e0 didattica come assistente alla cattedra di Impianti Meccanici.\nDal 1968 al 1969 lavora all'Anic (societ\u00e0 del gruppo Eni) di Milano, per poi lavorare all'Istituto Mobiliare Italiano fino al 1977 dove si occupa di valutazione di imprese nei settori tessile, dell'abbigliamento, siderurgico, meccanico.\nNel 1977 nasce la figlia Chiara, scrittrice.\nLavora, dal 1977, in GEPI Societ\u00e0 per le Gestioni e Partecipazioni Industriali fino al 1984, come responsabile per le acquisizioni e le privatizzazioni. Successivamente torna al gruppo Eni, questa volta per ricoprire incarichi al vertice in aziende controllate dalla capogruppo, e porta a termine la privatizzazione del settore tessile/abbigliamento/minerario/metallurgico.\nTelecom Italia.\nNel 1991 lascia il settore petrolifero per entrare nel gruppo STET, societ\u00e0 pubblica dell'IRI, venendo nominato Amministratore delegato di SIP..\nNel 1995 guida la nascita di Telecom Italia Mobile, di cui diviene il primo Amministratore Delegato, guidando la societ\u00e0 attraverso un impegnativo sviluppo all'estero e portandola ad affermarsi, alla fine del 1998, come una delle maggiori societ\u00e0 operanti nel settore della telefonia mobile a livello mondiale. Lascia il Gruppo, con la responsabilit\u00e0 di Direttore Generale di Telecom Italia.\nAutostrade.\nNel 1998 entra nel gruppo Benetton con l'obiettivo di partecipare alla privatizzazione di Autostrade. Inizialmente diventa vicepresidente di 21 Investimenti SpA, societ\u00e0 di partecipazioni industriali controllata oltre che da Benetton, anche da Banca Intesa, Deutsche Bank e Generali. Nel 2000 diventa Amministratore Delegato di Autostrade \u2013 ricoprendo l'incarico fino al 2006. Sotto la sua gestione, l'EBITDA del gruppo passa da 1 a 2 miliardi di euro. Dopo che la propriet\u00e0 annuncia il progetto di fusione con la societ\u00e0 spagnola Abertis, lascia la posizione, non condividendo l'operazione. La sua liquidazione dalla Telecom fu di 9 miliardi di lire lordi. Dodici milioni di euro, invece, la buonuscita da Autostrade.\nNel 2006 ha avuto una breve esperienza come vicecommissario della Federcalcio, durante la gestione di Guido Rossi.\nF2i.\nA met\u00e0 degli anni 2000 inizia a lavorare alla creazione di un fondo di investimento nel settore delle infrastrutture, che viene, su richiesta delle principali istituzioni finanziarie del Paese, impostato ecostituito nel gennaio 2007: F2i SGR S.p.A., che si occupa essenzialmente di investimenti di lungo periodo (massimo 15 anni) nel settore delle infrastrutture in Italia. Col lancio del 2\u00b0 fondo e con il suo eventuale completamento, F2i sarebbe, oggi, il pi\u00f9 importante Fondo Infrastrutturale prettamente europeo.\nNel 2007 riceve la laurea honoris causa in Ingegneria delle telecomunicazioni dall'Universit\u00e0 degli Studi di Roma \"Tor Vergata\", Roma.\n\u00c8 stato promotore e Presidente dell'associazione Amici della Speranza, onlus in supporto al reparto di ematologia dell'Ospedale San Giovanni di Roma, confluita poi in RomAil, di cui \u00e8 stato Consigliere fino alle dimissioni nel febbraio 2021.\nSi \u00e8 dimesso da F2i nell'ottobre 2014, dopo oltre 7 anni di gestione, caratterizzata da risultati importanti in termini di acquisizioni e ritorni per gli investitori.\nDal 2014 ad oggi.\nDa ottobre 2014 a febbraio 2016, Gamberale ha assunto l'incarico di Presidente del Gruppo PSC, societ\u00e0 operante in Italia nel settore dell'impiantistica tecnologica di edifici, metropolitane, ferrovie ed autostrade.\nPer un breve periodo, da luglio 2015 alla fine del 2016, ha inoltre ricoperto la carica di Presidente di Grandi Lavori Fincosit, societ\u00e0 fondata nel 1905 che opera nelle infrastrutture, lavori marittimi e edilizia.\nDal luglio 2015 al settembre 2018 Presidente di Quercus Assets Selection, gruppo specializzato nell'ambito infrastrutturale connesso alle energie rinnovabili.\nDa giugno 2015 Vito Gamberale \u00e8 presidente e azionista di Iterchimica, azienda italiana che opera in oltre 90 Paesi nel comparto degli additivi per asfalti.\nNel febbraio del 2020 ha fondato e ha assunto la carica di Presidente di ITE\u042f Capital Partners..\nVicende giudiziarie.\nIl 27 ottobre 1994 Vito Gamberale viene arrestato con l'accusa di abuso d'ufficio e concussione, ma viene successivamente assolto con formula piena. L'arresto fa nascere spontaneamente un movimento d'opinione che coinvolge anche l'allora Presidente della Repubblica Oscar Luigi Scalfaro, manager, parlamentari dell'intero arco costituzionale, semplici cittadini. Dopo l'assoluzione gli viene riconosciuto il pi\u00f9 alto risarcimento, da parte dello Stato, per aver subito un grave errore giudiziario. Dalla vicenda, la figlia Chiara Gamberale \u2013 scrittrice \u2013 all'epoca sedicenne, trae ispirazione per scrivere il proprio romanzo d'esordio, \"Una vita sottile\" (Marsilio, 1999), divenuto anche fiction RAI.\nIl 15 maggio 2012 \u00e8 stato indagato \u2013 e poi prosciolto perch\u00e9 \u201cil fatto non sussiste\u201d \u2013 per cessione di quote della societ\u00e0 Sea a F2I con l'accusa di turbativa d'asta.\nIl 24 ottobre 2014 il Gup di Milano ha prosciolto Gamberale e il senior partner di F2i, Mauro Maia."}
{"id": "480643", "revid": "767487", "url": "https://it.wikipedia.org/wiki?curid=480643", "title": "Cleopatra (film 1963)", "text": "Cleopatra \u00e8 un film del 1963 diretto da Joseph L. Mankiewicz.\nLa sceneggiatura \u00e8 stata adattata da Sidney Buchman, Ben Hecht, Ranald MacDougall e Joseph L. Mankiewicz dal libro di Carlo Maria Franzero. Il colossal, celebre per il suo spropositato budget, \u00e8 interpretato da Elizabeth Taylor, Richard Burton, Rex Harrison, Roddy McDowall e Martin Landau. La fotografia, in 70\u00a0mm Todd-AO, \u00e8 a cura di Leon Shamroy e Jack Hildyard. \u00c8 il film pi\u00f9 costoso della storia regolando l'inflazione.\nTrama.\nCesare ha sconfitto Pompeo, che \u00e8 fuggito verso l'Egitto, per ottenere l'appoggio del giovane faraone Tolomeo XIII e di sua sorella Cleopatra. \nCesare insegue Pompeo ed entra con le sue navi in Alessandria, dove incontra il faraone e ai suoi cortigiani. Potino, eunuco e consigliere del re, si guadagna l'antipatia di Cesare quando gli presenta la testa mozza di Pompeo in un vaso, una morte indegna per un condottiero romano. \n Non appena Cesare si \u00e8 insediato nel palazzo, Apollodoro (servo fedele di Cleopatra) gli porta un prezioso tappeto in regalo. Cesare srotola il tappeto e ne fa uscire sorpreso la giovane Cleopatra, che ha usato questo espediente per avvicinarlo. \n Durante la notte la flotta egiziana viene data alle fiamme per ordine di Cesare, ma le fiamme si propagano agli edifici di Alessandria, tra i quali la celebre biblioteca che viene distrutta, con sgomento di Cleopatra. \nLe truppe di Tolomeo attaccano il palazzo, ma i rinforzi attesi da Cesare arrivano e prevalgono. Il giorno seguente Cesare fa da arbitro sul conflitto tra Tolomeo e Cleopatra. Potino viene condannato a morte e Tolomeo ed il suo precettore sono mandati in battaglia contro l'esercito romano. Cleopatra viene cos\u00ec incoronata unica regina d'Egitto. Dopo l'incoronazione, Cleopatra fa progetti con Cesare dinanzi alla tomba di Alessandro il Grande e annuncia di essere incinta. D\u00e0 poi alla luce Tolomeo Cesare, che il condottiero riconosce come suo. Dopo essere stato nominato dittatore a vita, Cesare invita Cleopatra a Roma, dove la regina conquista in trionfo l'ammirazione del popolo. Il giorno delle idi di marzo (15 marzo) nonostante gli avvertimenti di sua moglie Calpurnia e di Cleopatra, Cesare si reca in Senato, dove viene pugnalato a morte. \nAl termine delle onoranze funebri, Ottaviano viene riconosciuto quale erede di Cesare. La regina d'Egitto comprende che nell'immediato non ha alcuna possibilit\u00e0 di far valere i diritti di suo figlio e che, anzi, restando a Roma sono in pericolo di vita. Nonostante le rassicurazioni di Antonio, riparte nottetempo per l'Egitto. Dopo poco tempo tutti i congiurati assassini di Cesare pagano con la vita il loro omicidio: chi cadendo nella battaglia di Filippi e chi, come Bruto, per sua stessa mano.\nAntonio stabilisce il secondo triumvirato con Ottaviano e Lepido: i tre si dividono il territorio mettendo Lepido a capo delle province africane, Ottaviano a capo della Spagna e della Gallia ed Antonio a capo delle province orientali. \nMentre comincia a pianificare la campagna contro i Parti, Antonio si rende conto di aver bisogno di denaro e supporto logistico e di poterlo trovare soltanto in Egitto. La regina Cleopatra, dopo numerosi inviti da parte di Antonio, accetta di incontrarlo a Tarso.\nLa regina ha preparato una grandiosa festa sulla sua nave, che culmina in una danza orgiastica in onore del dio Bacco. \nAntonio, ubriaco e disorientato, raggiunge le stanze di Cleopatra. La regina lo tratta con sufficienza finch\u00e9 lui non le strappa la preziosa collana, ricordo di Cesare. I due trascorrono la notte insieme, dando sfogo alla passione reciproca da tempo esistente ma soffocata.\nTempo dopo, Antonio fa ritorno a Roma e Ottaviano gli offre un matrimonio di stato con sua sorella Ottavia. Il condottiero non pu\u00f2 rifiutare. La furia di Cleopatra, tradita come donna prima ancora che come sovrana, \u00e8 inarrestabile: distrugge abiti ed oggetti che Antonio ha lasciato nel suo palazzo e lacera a colpi di spada le coltri del letto dove lei ed Antonio hanno consumato il loro amore.\nQuando Antonio fa ritorno ad Alessandria, per negoziare l'alleanza tra l'Egitto e Roma, Cleopatra lo obbliga ad umiliarsi inginocchiandosi dinanzi a lei e gli enumera le condizioni: dovr\u00e0 cedere all'Egitto un terzo dei domini di Roma. Antonio acconsente alla cessione, scatenando le ire di Ottaviano. Egli presenta in Senato il testamento di Antonio, che si conclude con la richiesta di seppellirlo ad Alessandria, cos\u00ec che tutti i senatori votano per la guerra contro l'Egitto.\nLe sorti della guerra vengono decise nella Battaglia di Azio. Antonio viene intrappolato da Agrippa e l'equipaggio della sua nave si d\u00e0 alla fuga. Vedendo in fiamme la nave di Antonio, Cleopatra ordina di tornare in Egitto. Quando si rende conto che Cleopatra sta fuggendo senza di lui, Antonio \u00e8 furioso. La coppia si ritrova al Alessandria, dove Antonio cade in depressione. Cleopatra riesce a scuoterlo ed a riaccendere in lui il desiderio di riprendere il comando dell'esercito egiziano.\nOttaviano, frattanto, si avvicina all'Egitto. Le forze di Antonio abbandonano l'accampamento durante la notte. Al suo arrivo al campo, il giorno dopo, Antonio trova il cadavere del suo comandante, Rufio. Tenta di sfidare Ottaviano a duello, ma la sfida viene rifiutata.\nQuando Antonio ritorna, Cleopatra si \u00e8 rinchiusa nel suo mausoleo. Apollodoro gli riferisce falsamente che ella \u00e8 morta. Antonio, disperato, si uccide gettandosi sulla sua spada. Pentito, Apollodoro gli rivela la verit\u00e0 e lo porta da Cleopatra perch\u00e9 muoia tra le sue braccia. L'esercito di Ottaviano arriva, si impadronisce della citt\u00e0 e prende la regina prigioniera.\nOttaviano vuole tornare in trionfo a Roma, dove Cleopatra sar\u00e0 il suo trofeo. La invita perci\u00f2 a giurare che non tenter\u00e0 di farsi del male. Cleopatra d\u00e0 ordini alle sue ancelle perch\u00e9 la preparino per il viaggio. Le due giovani la implorano di poterla seguire nella morte portandole poi un cesto di fichi con dentro, ben nascosto, un aspide. Cleopatra introduce la mano sinistra nel cesto e il serpente la morde.\nOttaviano riceve frattanto la lettera nella quale Cleopatra lo prega di seppellirla accanto ad Antonio. Non appena Agrippa ne termina la lettura, corrono alla tomba. Trovano Cleopatra gi\u00e0 morta, distesa in pompa regale sul suo letto funebre, tra le sue ancelle anch'esse morenti.\nProduzione.\nIl film \u00e8 celebre per aver quasi mandato in fallimento la 20th Century Fox. Inizialmente il costo era stimato attorno ai 2 milioni di dollari, ma la sua realizzazione ne richiese ben 44 milioni (equivalenti a pi\u00f9 di 300 milioni di dollari attuali), piazzando la pellicola al terzo posto tra i film pi\u00f9 costosi prodotti nel mondo e al secondo tra quelli prodotti negli Stati Uniti (dopo \"Pirati dei Caraibi - Ai confini del mondo\"). Tali somme erano in parte dovute al fatto che gli elaborati scenari, costumi e materiali furono costruiti due volte, la prima durante le prime riprese a Londra e la seconda quando la produzione si trasfer\u00ec a Roma, poi nella caratteristica Ischia Ponte, a est dell'isola d'Ischia nell'arcipelago campano.\nCon ben $ per i costumi di Elizabeth Taylor, Cleopatra . Tra i 65 costumi della diva c'era anche un vestito fatto a mano con oro da 24 carati.\nLe riprese iniziarono a Londra nel 1960. Mankiewicz entr\u00f2 nella produzione dopo le dimissioni del precedente regista (Rouben Mamoulian), che aveva in mente l'attrice afroamericana Dorothy Dandridge per il ruolo principale. Mankiewicz \"eredit\u00f2\" un film che aveva gi\u00e0 superato di 5 milioni di dollari il budget previsto, oltre ad avere moltissimi problemi, soprattutto perch\u00e9 i due attori originariamente scelti per impersonare Cesare (Peter Finch) ed Antonio (Stephen Boyd) lasciarono il film per altre produzioni. Mankiewicz fu inoltre licenziato durante la lavorazione, salvo essere riassunto quando nessun altro volle assumersi la responsabilit\u00e0 di portare a termine la pellicola.\nMartin Landau fu contattato per interpretare Eufranore, ma quando non si trov\u00f2 nessuno per interpretare Rufio, fu deciso che Landau avrebbe interpretato quest'ultimo personaggio. Per il ruolo di Marco Antonio furono pensati diversi attori prima di affidarlo a Burton; tra di loro ci furono: Marlon Brando, Stephen Boyd, Richard Johnson, Michael David, Peter O'Toole, Peter Finch e Laurence Harvey.\nPer il ruolo di Cleopatra furono considerate diverse attrici prima di affidarlo alla Taylor; tra di loro ci furono: Susan Hayward, Joan Collins e Audrey Hepburn.\nElizabeth Taylor venne scritturata con un contratto pari a un milione di dollari, un record per l'epoca, con l'aggiunta di altri sette milioni di dollari come percentuale sugli incassi (il tutto pari a oltre 47 milioni di dollari odierni). L'attrice si ammal\u00f2 di polmonite durante le riprese e fu necessario ricoverarla d'urgenza in ospedale, dove le venne praticata una tracheotomia per salvarle la vita. La produzione dovette essere trasferita a Roma dopo sei mesi, in quanto il clima inglese pregiudicava la guarigione della Taylor e deteriorava i set, particolarmente le piante esotiche. La cicatrice della tracheotomia effettuata alla Taylor durante il periodo delle riprese \u00e8 visibile in numerose scene.\nNel corso della lavorazione Elizabeth Taylor incontr\u00f2 Richard Burton e i due iniziarono una relazione, che divenne immediatamente di dominio pubblico e scaten\u00f2 uno scandalo, portando cattiva pubblicit\u00e0 su una produzione gi\u00e0 problematica.\nIl taglio ed il montaggio delle scene girate da Mankiewicz ridusse dapprima il film alla durata di quattro ore (delle sei totali) ma, su richiesta degli studios e nonostante le obiezioni del regista, furono operati ulteriori tagli che lo ridussero a poco pi\u00f9 di tre ore. Questo per far s\u00ec che le sale cinematografiche potessero incrementare il numero delle proiezioni quotidiane. Tra le scene tagliate c'\u00e8 quella della morte di Rufio.\nMankiewicz tent\u00f2 senza successo di persuadere la produzione a dividere il materiale in due film distinti, cos\u00ec da preservare tutte le scene. Le difficolt\u00e0 e i costi per portare a termine il film segnarono la fine del genere peplum.\nColonna sonora.\nLa colonna sonora del film \u00e8 stata scritta da Alex North. \u00c8 stata pubblicata pi\u00f9 volte, la prima come un album, e le successive con aggiunte: la pi\u00f9 famosa \u00e8 stata la Deluxe Edition del 2001 composta dalla Var\u00e8se Sarabande.\nDistribuzione.\nInizialmente il film era stato programmato per l'uscita nel giugno del 1961 ma, a causa dei vari ritardi dovuti alle numerose complicazioni nella fase di produzione, la pellicola arriv\u00f2 nei cinema solo due anni dopo.\nAltre edizioni.\nNel 1979 la Fox lo ripropose nelle sale in una versione accorciata della durata di circa tre ore e, in seguito, fu riproposto anche in TV. Durante tutti questi anni, si \u00e8 diffusa la voce dell'esistenza della versione completa del film della durata di sei ore. Infatti, l'opera doveva essere divisa in due parti: la prima dal titolo \"Caesar and Cleopatra\" e la seconda con quello di \"Antony and Cleopatra\". Questa, almeno, era l'intenzione iniziale ma, con il ritorno di Zanuck a capo della societ\u00e0 cinematografica, fu ridotto alle quattro ore complessive.\nAgli inizi degli anni 2000, la pellicola venne completamente restaurata per la pubblicazione in DVD. Il film \"Cleopatra\" \u00e8 edito in DVD nei suoi originari 243 minuti, mentre si sta cercando di recuperare le due ore di pellicola rimanenti. Successivamente, nel 2012, fu pubblicato nell'edizione in doppio Blu-ray e integrato di alcune scene mancanti. In occasione del cinquantesimo anniversario, nel maggio del 2013, fu proiettato nei cinema di tutto il mondo: questa volta nella sua interezza. Nonostante le varie ricerche di materiale, in ogni caso, la versione divisa in due parti non fu mai ripristinata a causa del mancato ritrovamento della pellicola in questione.\nDoppiaggio italiano.\nLe edizioni home video distribuite a partire dal 2002 includono varie scene con voci diverse per gli stessi interpreti. Difatti, queste non erano state precedentemente doppiate perch\u00e9 escluse dal montaggio iniziale. Questo \u00e8 riscontrabile facilmente perch\u00e9, oltre a variare la qualit\u00e0 del suono, differiscono anche per gli effetti sonori di base."}
{"id": "480644", "revid": "287204", "url": "https://it.wikipedia.org/wiki?curid=480644", "title": "Asaland", "text": ""}
{"id": "480645", "revid": "54354", "url": "https://it.wikipedia.org/wiki?curid=480645", "title": "Mafia di Langtan", "text": ""}
{"id": "480649", "revid": "287204", "url": "https://it.wikipedia.org/wiki?curid=480649", "title": "Asaheimr", "text": ""}
{"id": "480656", "revid": "78273", "url": "https://it.wikipedia.org/wiki?curid=480656", "title": "Alexander Sergeyivich Yakovlev", "text": ""}
{"id": "480658", "revid": "1784425", "url": "https://it.wikipedia.org/wiki?curid=480658", "title": "Capi di Stato della Serbia", "text": "Il presidente della Serbia \u00e8 il capo di Stato della Repubblica di Serbia.\nIl presidente della Repubblica (in serbo: \"Predsednik Republike\") viene eletto direttamente per un incarico di cinque anni, limitato dalla Costituzione per un massimo di due mandati. Oltre ad essere comandante in capo delle forze armate serbe, il presidente ha il diritto formale di nominare il primo ministro con l'approvazione dell'Assemblea nazionale, e cura le relazioni internazionali del proprio paese. La sua residenza ufficiale \u00e8 Novi Dvor.\nIl presidente dell'Assemblea nazionale svolge il ruolo di presidente della Repubblica \"ad interim\" se il presidente si dimette dall'incarico durante il mandato.\nElenco.\nL'elenco include i capi di Stato della Repubblica Socialista di Serbia, la nazione costitutiva della Repubblica Socialista Federale di Jugoslavia e i capi di Stato della Repubblica di Serbia (1990-2006), stato membro della Repubblica Federale di Jugoslavia e della Serbia e Montenegro. Fino al 1974 il capo dello Stato era il presidente del Parlamento."}
{"id": "480660", "revid": "121049110", "url": "https://it.wikipedia.org/wiki?curid=480660", "title": "Lys Assia", "text": "Salita alla ribalta negli anni '50 in Germania e Svizzera con il brano \"O mein papa\", raggiunse la fama internazionale vincendo il primo Eurovision Song Contest nel 1956 con il brano \"Refrain\", in rappresentanza proprio della Svizzera. Negli anni successivi continu\u00f2 la sua carriera musicale, rappresentando il paese anche alle edizioni del 1957 e del 1958, concludendo rispettivamente all'8\u00ba e al 2\u00ba posto con i brani \"L'enfant que j'\u00e9tais\" e \"Giorgio\".\nAlla carriera musicale affianc\u00f2 diverse apparizioni in film e serie televisive, apparendo spesso come ospite speciale in diverse edizioni dell'Eurovision Song Contest.\nBiografia.\nNata a Rupperswil, nel Canton Argovia, come ultima di dodici figli, suo padre, Frederic Sch\u00e4rer, era proprietario di una ditta di idraulici, mentre la madre era di origini nobili. La famiglia Sch\u00e4rer si trasfer\u00ec presto a Zurigo, dove Lys inizier\u00e0 dei corsi per formarsi come ballerina di danza classica. Studi\u00f2 presso il Conservatorio e successivamente presso l'Accademia delle arti della capitale svizzera.\nCarriera musicale.\nInizi\u00f2 la sua carriera musicale nei primi anni '40, ottenendo un grande successo con il singolo \"O mein papa\".\nFu la vincitrice della prima edizione dell'Eurovision Song Contest che si tenne a Lugano in Svizzera nel 1956 con la canzone \"Refrain\"; quell'anno present\u00f2 anche un'altra canzone, \"Das alte Karussell\". Partecip\u00f2 poi anche alle due edizioni successive della manifestazione con \"L'enfant que j'\u00e9tais\" e \"Giorgio\". Fu ospite dell'edizione 2008, tenutasi a Belgrado, e in tale occasione diede il via al televoto della seconda semifinale. Nel 2011 si candid\u00f2 per partecipare alla selezione svizzera per l'edizione 2012: la sua canzone \"C'\u00e9tait ma vie\" fu scelta dalla radio DRS per concorrere alla finale, dove per\u00f2 fin\u00ec solo ottava.\nScopr\u00ec e lanci\u00f2 la cantante Beatrice Egli, collaborando anche al suo album di debutto, uscito nel 2007.\nVita privata.\nL'11 gennaio 1957 spos\u00f2 Johann Heinrich Kunz, che mor\u00ec nove mesi dopo a causa di una lunga malattia. Successivamente, nel 1963, si rispos\u00f2 con il console generale danese in Paraguay Oscar Pedersen, morto nel 1995. Intorno ai trent'anni sub\u00ec un aborto spontaneo che le imped\u00ec di avere figli.\nMorte.\n\u00c8 deceduta il 24 marzo 2018 presso il Zollikerberger Hospital di Zollikon, nel cantone di Zurigo."}
{"id": "480663", "revid": "125775520", "url": "https://it.wikipedia.org/wiki?curid=480663", "title": "Giovanni Castellucci", "text": "\u00c8 stato amministratore delegato di diverse importanti societ\u00e0, tra cui Barilla e Atlantia.\nBiografia.\nGiovanni Castellucci nasce a Senigallia (AN) nel 1959 e si laurea in Ingegneria Meccanica all'Universit\u00e0 di Firenze. Consegue il Master in Business Administration presso la School of Management dell\u2019Universit\u00e0 Bocconi di Milano. Dal 1988 al 1999 lavora in Boston Consulting Group (BCG), presso le sedi di Parigi e di Milano, diventando Partner e responsabile dell'Italian Customer Service e Pharma Practices. \nNel gennaio del 2000 diventa amministratore delegato del Gruppo Barilla. Nel giugno 2001 entra nel Gruppo Autostrade come direttore generale. Da aprile 2005 assume la carica di amministratore delegato della societ\u00e0 Autostrade per l'Italia. E a seguito della trasformazione del Gruppo Autostrade in Atlantia, Castellucci assume anche l\u2019incarico di amministratore delegato della nuova holding. Da novembre 2013 \u00e8 inoltre consigliere di amministrazione di Aeroporti di Roma.\nIl 17 settembre 2019, a pi\u00f9 di un anno dal crollo del ponte Morandi a Genova, si dimette dalla carica di amministratore delegato di Atlantia ricevendo una buona uscita di oltre 13 milioni di euro ai quali saranno aggiunte le competenze di fine rapporto, a fronte della risoluzione consensuale del rapporto di lavoro. Due mesi e mezzo pi\u00f9 tardi, il 13 dicembre 2019, Atlantia annuncia la sospensione della buonuscita, a causa di nuovi elementi emersi durante le indagini sul crollo del Ponte Morandi e a seguito delle indagini della magistratura che hanno coinvolto l'ex amministratore. \nNell'agosto 2020 Castellucci si mette in proprio aprendo una societ\u00e0 di consulenza, Heba Partners, insieme alla moglie e a una figlia.\nProcedimenti giudiziari.\nL'11 novembre 2020 \u00e8 posto agli arresti domiciliari su disposizione della Procura della Repubblica di Genova per attentato alla sicurezza dei trasporti e frode in pubbliche forniture in relazione all'indagine sulle barriere fonoassorbenti \"integautos\". Il 3 dicembre 2020 il Tribunale del Riesame revoca gli arresti sostituendoli con una misura interdittiva, ma facendo rilevare nel dispositivo che da parte di Castellucci \"emerge un quadro di totale mancanza di scrupoli per la vita e l'integrit\u00e0 degli utenti\".\nNell'ambito dei procedimenti giudiziari attinenti al crollo del Ponte Morandi il 25 giugno 2021 la Procura della Repubblica di Genova, al termine delle indagini, ha chiesto il processo per Castellucci, assieme ad altre 67 persone, e 2 societ\u00e0, con le imputazioni di omicidio colposo plurimo, attentato alla sicurezza dei trasporti, crollo doloso, falso, omicidio stradale.\nCarriera.\nBoston Consulting Group.\nLa sua prima importante esperienza professionale inizia in Boston Consulting Group, dove lavora dal 1988 al 1999 come consulente, Case Leader e Manager, presso le sedi di Parigi e di Milano. Nel 1994, a 34 anni, diventa Partner del Gruppo e Responsabile dell\u2019Italian Consumer Services e Pharma Practices.\nBarilla.\nNel 2000 diventa Amministratore delegato del gruppo Barilla. Durante la sua gestione, Barilla conosce un aumento di fatturato del 9% (meno di 3,000 miliardi di fatturato), con una penetrazione nel mercato USA del 12%. La societ\u00e0 diventa cos\u00ec il principale produttore di pasta degli Stati Uniti, superando il concorrente americano Hershey Food.\nAutostrade.\nNel giugno 2001 entra nel Gruppo Autostrade come Direttore Generale. Da aprile 2005 a gennaio 2019 ricopre anche la carica di Amministratore delegato della societ\u00e0 Autostrade per l'Italia. Attualmente, con un piano di investimenti in corso di oltre 23 miliardi di euro e circa di opere di potenziamento della rete realizzate, Autostrade per l'Italia \u00e8 il principale investitore privato in infrastrutture del Paese. Negli ultimi anni, sotto la guida di Castellucci, sono state completate e aperte al traffico una serie di infrastrutture strategiche. Tra queste la Variante di Valico (il raddoppio del tratto appenninico dell\u2019A1 tra Firenze e Bologna) che \u00e8 stata realizzata dopo 33 anni dall'inizio del progetto, per un totale di di corsie. Per la tragedia avvenuta nel luglio del 2013 sull'autostrada Bari-Napoli, in cui morirono 40 persone, quando un bus senza revisione e con i freni rotti cadde da un viadotto, sfondando i guard rail di protezione, \u00e8 stato rinviato a giudizio con l'accusa di concorso in omicidio colposo plurimo e disastro colposo. L'accusa ha chiesto dieci anni. L\u201911 gennaio del 2019 \u00e8 stato assolto dal Tribunale di Avellino. \nA settembre 2018, a seguito del crollo del Ponte Morandi di Genova, avvenuto il 14 agosto dello stesso anno, Castellucci ha ricevuto un avviso di garanzia, insieme a circa altri 20 indagati di Autostrade per l'Italia, del Ministero delle Infrastrutture e Trasporti e del Provveditorato alle Opere Pubbliche della Liguria. \nAtlantia e l\u2019operazione Abertis.\nNell\u2019aprile 2006 Castellucci assume anche il ruolo di Amministratore delegato del Gruppo Autostrade, che si trasforma in Atlantia. Nei successivi dieci anni, il gruppo diventa uno dei principali player a livello mondiale nel campo delle infrastrutture, alla pari di Vinci e Abertis.\nOggi Atlantia gestisce, oltre a 3000 chilometri di rete autostradale in Italia, oltre di autostrade a pedaggio in Brasile, Cile, India e Polonia. Inoltre del gruppo Atlantia fanno parte Aeroporti di Roma, che gestisce l\u2019hub internazionale di Roma Fiumicino e il city airport di Roma Ciampino, e gli aeroporti della Costa Azzurra (Nizza, Cannes-Mandelieu e Saint Tropez). A marzo 2018, inoltre il Gruppo Atlantia \u00e8 entrato nel capitale di Eurotunnel con una quota del 15,49%. Dal 2012, sotto la cura di Atlantia, l\u2019aeroporto Leonardo da Vinci di Fiumicino ha migliorato costantemente la qualit\u00e0 dei propri servizi fino a diventare l\u2019hub pi\u00f9 apprezzato dai passeggeri in Europa e nelle Americhe, secondo le rilevazioni ufficiali di Airport Council International. L\u2019operazione pi\u00f9 recente gestita da Castellucci \u00e8 l\u2019acquisizione del colosso infrastrutturale spagnolo Abertis, poi consolidato nel bilancio di Atlantia, a seguito di un accordo con ACS e Hochtief. Atlantia \u00e8 diventato in questo modo il pi\u00f9 grande operatore mondiale nel settore delle infrastrutture di trasporto.\nVita privata.\nCastellucci \u00e8 sposato e ha due figli. Ha fatto parte della nazionale giovanile di vela e a 18 anni ha fondato con due amici a Senigallia una veleria, la Challenger Sails, ancora oggi attiva sul mercato internazionale. \u00c8 presidente della Fondazione Pio Sodalizio dei Piceni, che ha sede a Roma.\nOnorificenze.\nNel 2016 \u00e8 stato insignito della Legione d\u2019Onore dal Governo francese.\nNel 2009 l'associazione Alumni Master SDA Bocconi gli ha assegnato il riconoscimento Master of Masters."}
{"id": "480669", "revid": "1543377", "url": "https://it.wikipedia.org/wiki?curid=480669", "title": "Simca 1307", "text": "La 1307/1308/1309 \u00e8 un'autovettura di classe medio-alta prodotta tra il 1975 ed il 1986 dalla casa automobilistica francese SIMCA. Eletta Auto dell'anno 1976, era stata presentata al Salone di Parigi nell'ottobre dell'anno precedente.\nFu la prima vettura a portare sul cofano il doppio marchio Simca-Chrysler e, come logo, lo stemma pentagonale. Sul mercato inglese venne commercializzata con il nome di Chrysler Alpine.\nStoria e profilo.\nGenesi.\nLa nascita del progetto che avrebbe dato vita alla \"1307\" ed alle sue varianti risale al 1969, anno in cui nei programmi della Chrysler, allora gi\u00e0 azionista di maggioranza della Simca, comparve il \"progetto B-Car\", in cui ci si propose di realizzare e produrre una vettura in grado di sostituire i non pi\u00f9 giovani modelli 1301 e 1501, a loro volta aggiornamenti delle Simca 1300 e 1500 risalenti al 1963. Stando alle specifiche imposte, il nuovo modello doveva avere cilindrate comprese tra i 1500 ed i 1800 cm\u00b3. Ci\u00f2 impose quindi anche la progettazione di un nuovo cambio in grado di reggere meglio la maggiore coppia motrice trasmessa dai nuovi propulsori, che peraltro dovevano inizialmente essere con distribuzione ad asse a camme in testa. Fu quindi impossibile, stando ai primi diktat, riproporre i motori delle \"1301\" e \"1501\", ancora dotati di asse a camme laterale.\nAll'inizio del 1970 nacquero i primi schizzi su carta, che per la maggior parte raffiguravano una berlina classica a 3 volumi e solo uno propose una lunga vettura due volumi con portellone posteriore. Di quest'ultimo disegno, nel marzo successivo venne realizzato un modello in scala reale, su autorizzazione dei vertici Chrysler: il successo dei primissimi modelli con portellone, come la Renault 16, l'Autobianchi Primula e la stessa Simca 1100, furono le molle che spinsero la Chrysler Europe a continuare su quella linea. Ma nel luglio dello stesso anno, quando la Chrysler divenne detentrice esclusiva del marchio di Poissy, di tutto quanto fu svolto fino a quel momento venne fatta \"tabula rasa\", per ricominciare daccapo a fine anno con un nuovo progetto denominato \"C6\" o \"A+Car\", dove la \"A+\" volle significare qualcosa di meno altolocato della precedente \"B-Car\", anche se comunque abbastanza vicino a quelle che furono le idee originarie. Le nuove specifiche confermarono tra l'altro una vettura che doveva essere caratterizzata dalla presenza di un portellone posteriore che ne innalzasse le doti di praticit\u00e0. Tra le altre caratteristiche imposte dal progetto \"C6\" vi furono l'ottimizzazione dell'abitabilit\u00e0 interna, gli sbalzi ridotti e lo schema meccanico a motore anteriore trasversale e trazione anteriore. Questa soluzione avrebbero permesso di far guadagnare spazio all'abitacolo con la realizzazione di un pavimento piatto grazie alla mancanza del tunnel della trasmissione. \nLo sviluppo stilistico dell'erede dei modelli \"1301\" e \"1501\" fu affidato al centro stile di Whitley, in Inghilterra. Qui, l'\u00e9quipe guidata da Roy Axe prefer\u00ec improntare lo stile del nuovo modello ad un design moderno, tralasciando qualsiasi legame con gli stilemi proposti dalle Simca commercializzate in quel periodo e anche con i modelli Chrysler 160, 180 e 2 Litre, troppo classicheggianti. All'inizio del 1973, dei tanti schizzi proposti ne vennero selezionati quattro che dovettero essere modellati in scala 1:1 utilizzando creta. Il 21 maggio 1973 venne congelata la linea definitiva. Analogamente allo stile esterno, vennero condotti gli studi per lo stile dell'abitacolo.\nPer quanto riguarda il lato tecnico, le nuove direttive della Chrysler imposero la rinuncia a nuovi motori monoalbero in testa, a favore di unit\u00e0 motrici tradizionali, derivate da quelle utilizzate sulla \"1100\". A tale scopo, dall'unit\u00e0 366 da 1.3 litri, venne derivato un nuovo motore da 1442\u00a0cm\u00b3, pi\u00f9 idoneo alla classe superiore della vettura. Non fu necessario invece riprogettare un nuovo cambio, come venne ipotizzato all'inizio, poich\u00e9 quello della \"1100\" fu giudicato idoneo anche alla nuova vettura e al nuovo motore. Anche per quanto riguarda l'avantreno, ci si rifece in gran parte alle soluzioni viste sulla \"1100\": fu confermata quindi la soluzione a quadrilateri, mentre per il retrotreno venne montato un nuovo schema a bracci oscillanti.\nLa messa a punto definitiva di carrozzeria e organi meccanici fu attuata al Centro di Carri\u00e8res-sous-Poissy, dove vennero assemblati anche i primi prototipi. I primi test della meccanica furono invece condotti presso la pista di Mortefontaine, a nord di Parigi: i tredici prototipi realizzati prima del lancio effettuarono 550\u00a0000\u00a0km di percorso lungo il tracciato di Mortefontaine tra il 28 giugno 1974 e l'11 febbraio dell'anno seguente. Parte di questo exploit venne condotto in Lapponia nei mesi di gennaio e febbraio del 1975, in modo da testare gli organi meccanici anche a temperature di 40 gradi sotto zero. Analogamente, nei mesi estivi, svariati test furono condotti in Marocco, in maniera tale da valutare la resistenza della vettura in condizione climatiche diametralmente opposte e in particolare di riscontrare eventuali fenomeni di surriscaldamento.\nTre preserie per un totale di 355 esemplari furono assemblate nella primavera del 1975 per i collaudi finali.\nDebutto commerciale.\nIl 5 luglio 1975 la Chrysler Europe rilasci\u00f2 un comunicato stampa nel quale ufficializz\u00f2 il lancio del nuovo modello, la cui gamma fu resa nota due settimane dopo. Tra il 1\u00ba settembre e il 4 ottobre dello stesso anno vi fu la presentazione alla stampa: gli addetti della stampa francese ed internazionale poterono provare la vettura in un percorso pianificato, compreso tra Carri\u00e8res-sous-Poissy e Deauville, che univa tratti di strade urbane principali e secondarie a tratti autostradali. In totale accorsero 430 giornalisti francesi pi\u00f9 315 provenienti da altri Paesi (di cui 60 italiani). I giudizi furono unanimi: la nuova Simca piacque sotto pi\u00f9 punti di vista: comfort, dotazione, praticit\u00e0 e abitabilit\u00e0. Il comportamento stradale era molto sicuro e la velocit\u00e0 di punta delle varie versioni traeva vantaggio dalla buona efficienza aerodinamica della carrozzeria.\nIl 27 settembre avvenne la presentazione al pubblico in occasione del Salone di Parigi sia della \"Simca 1307\" che della sua versione pi\u00f9 ricca, la \"1308\". Anche le impressioni del pubblico furono pi\u00f9 che positive, tanto che alla fine della kermesse parigina, vi furono anche non pochi ordini.\nDesign esterno ed interno.\nNel suo complesso, la linea dei modelli \"1307\" e \"1308\" fu molto equilibrata: pur essendo arrivata tra le ultime nel campo delle \"medie\" con portellone, la nuova Simca seppe in compenso riunire tutti i pregi riscontrabili in altri modelli di segmento analogo. Il frontale, non di certo originale, appariva per\u00f2 molto pi\u00f9 moderno rispetto alle \"1301\" e \"1501\" uscenti. La caratteristica pi\u00f9 evidente del \"muso\" stava nella sua protensione in avanti, un po' come nelle BMW prodotte in quegli anni. I grandi gruppi ottici rettangolari garantivano un elevato campo visivo anche di notte. Sul cofano motore e sulla calandra campeggiavano la scritta e lo stemma della \"Chrysler\". La vista laterale permetteva di apprezzare il lavoro svolto dai designer per ottenere una vettura dal disegno profilato, ma nel contempo in grado di offrire spazio a volont\u00e0 per passeggeri e bagagli. Sempre la fiancata era caratterizzata da un'ampia scalfatura che snelliva la vista d'insieme. Se frontalmente erano presenti scritta e stemma della Chrysler, la coda dal disegno tronco sfoggiava ancora il marchio Simca. Anche qui erano presenti elementi rettangolari o comunque spigolosi, come i fari a sviluppo orizzontale e dotati di plastiche di tipo \"striato\", che ricordavano le pi\u00f9 lussuose Mercedes-Benz dell'epoca.\nAll'interno della vettura, una volta aperte le portiere, si entrava in un ampio abitacolo la cui spaziosit\u00e0 era ai vertici della sua categoria. Ben progettato anche il posto guida, comodo come peraltro anche gli altri sedili: qui si trovava una plancia dal disegno razionale e intuitivo nella disposizione dei comandi. La consolle centrale incorporava alcuni comandi secondari, mentre la maggior parte di essi si trovava raggruppata nelle due leve a destra e a sinistra del piantone dello sterzo. Il cruscotto era a sei strumenti (tranne che nella versione di base, che ne possedeva solo due): tachimetro, contagiri, termometro acqua, orologio, manometro olio e indicatore livello carburante. Le ampie superfici vetrate garantivano una visibilit\u00e0 buona e una soddisfacente luminosit\u00e0 all'interno dell'abitacolo. La stampa defin\u00ec pi\u00f9 che buono anche il grado di finitura, nonostante alcuni particolari migliorabili. Buona anche la capacit\u00e0 del bagagliaio: 300 litri in configurazione a 5 posti potevano essere aumentati a 473 rimuovendo la cappelliera e rinunciando al divano posteriore si poteva salire a 1400.\nMeccanica e motori.\nLa meccanica della gamma \"1307\"/\"1308\" fu in gran parte ereditata dalla \"1100\", anche se non mancarono novit\u00e0 di rilievo. Lo schema meccanico generale dei due modelli prevedeva motore anteriore trasversale abbinato a trazione anteriore e cambio in blocco con il motore, sospensioni a ruote indipendenti e impianto frenante misto. L'avantreno a bracci triangolari oscillanti trasversali con barre di torsione longitudinali era ripreso da quello della \"sorella minore\", mentre nuovo era il retrotreno a triangoli oscillanti con molle elicoidali ed ammortizzatori idraulici separati. Come gi\u00e0 anticipato, l'impianto frenante, del tipo a doppio circuito frenante, prevedeva dischi all'avantreno e tamburi al retrotreno, mentre lo sterzo era a cremagliera, con piantone spezzato in due punti ed articolato mediante giunti cardanici elastici.\nAl debutto erano disponibili tre motorizzazioni:\nBrillanti e parchi nei consumi, questi motori ad aste e bilancieri, come altri dell'epoca, erano caratterizzati dal forte rumore di punterie che emettevano quando la messa a punto non era ottimale. Del resto la loro architettura tradizionale puntava soprattutto su robustezza e semplicit\u00e0 costruttiva. Ma su un aspetto questi motori non temevano confronti in fatto di modernit\u00e0: l'aver portato al debutto per la prima volta in Europa, su un veicolo di grande diffusione, l'accensione elettronica senza contatti, attuata mediante transistor. La Chrysler, che aveva gi\u00e0 montato tale soluzione sui suoi modelli commercializzati oltreoceano, decise di estenderla anche nei modelli europei.\nIl cambio previsto era manuale a 4 marce su tutta la gamma con gli stessi rapporti di demoltiplicazione della 1100, con quarta \"surmoltiplicata\" (1,079:1).\nAllestimenti e dotazioni.\nLe tre versioni differivano anche sul piano della dotazione:\nEvoluzione.\nLa prima serie (1307-1308-1309).\nLa produzione fu avviata nello stabilimento di Poissy: i grandi consensi suscitati dalla vettura furono tali da far allungare in breve tempo le liste di attesa, nonostante i vertici Chrysler si fossero gi\u00e0 organizzati in tal senso. La marea di lusinghe ricevute dalla Simca \"1307/1308\" sfoci\u00f2 nella sua elezione come Auto dell'anno per il 1976.\nIn quell'anno non vi furono modifiche o aggiornamenti di sorta alla gamma: l'unica notizia degna di menzione fu il traguardo dei 250.000 esemplari prodotti, raggiunto il 16 novembre del 1976. La cadenza produttiva in quel periodo fu di 1.080 esemplari al giorno. Per il resto, non vi furono che alcune migliorie nella dotazione, come per esempio l'aggiunta della predisposizione per l'autoradio nei modelli \"1307\" oppure la sostituzione del vecchio carburatore con un altro, regolabile solo dalla Casa.\nIl successo della \"media\" di Poissy non conobbe soste e nel 1977 si piazz\u00f2 al secondo posto tra le berline pi\u00f9 vendute in Francia e al primo posto tra i modelli tra i 1300 ed i 1500\u00a0cm\u00b3. Nel luglio dello stesso anno la produzione fu avviata anche in Spagna nello stabilimento Chrysler locale (gi\u00e0 stabilimento Barreiros Diesel). Parte della produzione di Poissy fu invece inviata smontata nello stabilimento Chrysler inglese di Ryton e nello stabilimento SOMACA di Casablanca (un altro stabilimento ex-Simca passato in seguito sotto il controllo Chrysler), dove le vetture vennero assemblate in loco per i rispettivi mercati interni. La maggior parte degli aggiornamenti avutisi nella seconda met\u00e0 del 1977 era concentrata nell'abitacolo, che divenne maggiormente insonorizzato. Il cruscotto vide l'arrivo delle spie dello starter e dell'usura delle pastiglie freno e nella \"GLS\" la dotazione fu arricchita con l'orologio fino a quel momento previsto nelle altre due versioni.\nNel 1978 accaddero diversi fatti molto significativi: a gennaio cominci\u00f2 la commercializzazione della Horizon, destinata a rimpiazzare la \"1100\", ma che per molti versi poteva infastidire la carriera della gamma \"1307/1308\". Per questo la gamma stessa si arricch\u00ec di due nuove versioni, la 1308 S e la 1308 GT Super Luxe (Exclusive in Italia): la prima era in pratica una \"1307 S\", ma con il motore della \"1308 GT\", mentre la seconda era caratterizzata da una dotazione ulteriormente arricchita da autoradio a cassette, cerchi in lega, chiusura centralizzata, vernice metallizzata e poggiatesta anteriori regolabili. Sempre nel 1978, una nuova legge in Francia stabil\u00ec il calcolo della potenza fiscale di un'auto non solo in base alla cilindrata, ma anche in base al consumo e in base alla rapportatura del cambio. Per questo, motivo, la \"1308 S\" nei suoi tre allestimenti ricevette un nuovo cambio con diversa rapportatura della quarta marcia e benefici\u00f2 dell'inclusione nella fascia dei 7 cavalli fiscali. In pratica, la \"1307 S\", fino a quel momento equipaggiata con il 1.3 3G4), ricevette il 1.4 fino a quel momento montato sulle varie \"1308\".\nRimanendo nel 1978, va osservato un fatto assai importante: se la gamma della \"media\" Chrysler-Simca riscosse successo, lo stesso non si pot\u00e9 dire della Chrysler in generale, da tempo ormai in perdita, anche e soprattutto a causa della crisi petrolifera del 1973. Perci\u00f2, il colosso statunitense decise di disfarsi della sua sezione europea e trov\u00f2 l'acquirente nel Gruppo PSA, all'epoca una giovanissima realt\u00e0 che mirava a costituire una solida holding. L'accordo fu raggiunto il 10 agosto del 1978: il Gruppo PSA, fino a quel momento formato da Peugeot e Citro\u00ebn, divenne detentore di tutti i marchi assorbiti fino a quel momento dalla Chrysler Europe, e tra questi anche marchi come Talbot e Simca. Sempre nell'estate del 1978, la gamma si arricch\u00ec con l'arrivo della 1309 SX, nuova versione di punta della gamma, spinta dall'unit\u00e0 6J2 da 1592\u00a0cm\u00b3, in grado di erogare fino ad 88\u00a0CV di potenza massima. La dotazione, per l'epoca assai ricca, di questa versione comprendeva il servosterzo, il tergilavalunotto ed il regolatore di velocit\u00e0, ma soprattutto un inedito cambio automatico a 3 rapporti, oltre alla dotazione di tutte le altre versioni di livello inferiore.\nLa seconda serie (1510).\nL'acquisizione della Chrysler Europe da parte del Gruppo PSA ebbe uno sbocco concreto il 10 luglio del 1979, quando tutte le vetture prodotte con marchio Chrysler furono rimarchiate come Talbot. In questo modo, il marchio Simca venne inizialmente abbinato al marchio Talbot, dando luogo al nome Talbot-Simca.\nQuesta rivoluzione si ripercosse nel medesimo modo anche sulla gamma \"1307/1308/1309\", che venne ribattezzata 1510 indipendentemente dalle motorizzazioni. Contemporaneamente la vettura fu oggetto di un restyling, che interess\u00f2 il frontale (ridisegnato), i paraurti, i gruppi ottici posteriori, gli interni (ridisegnati) e la strumentazione, resa pi\u00f9 moderna ed aerodinamica (il Cx pass\u00f2 da 0.41 a 0.39). Nonostante le modifiche estetiche, a livello tecnico non si registrarono novit\u00e0. La gamma era composta dalle varianti:\nI numerosi pregi delle \"1307/1309\" si ritrovarono nel nuovo modello, tuttavia, poich\u00e9 tecnicamente non era cambiato quasi nulla ed erano trascorsi alcuni anni, la nuova vettura risult\u00f2 poco aggiornata rispetto alla concorrenza. Rispetto alla progenitrice, il passo avanti pi\u00f9 evidente fu il miglioramento delle finiture interne, ma l'arma in pi\u00f9 della nuova gestione PSA fu l'applicazione di una garanzia di sei anni contro la corrosione passante della carrozzeria, vero punto debole della gamma durante il periodo Chrysler.\nNel 1980, il marchio Talbot-Simca divenne semplicemente Talbot, sancendo cos\u00ec la scomparsa definitiva dell'altro storico marchio, quello della Simca. Il 1980 fu anche l'anno di commercializzazione della versione a tre volumi, ribattezzata Solara. La \"1510\" sub\u00ec in quel periodo solo modifiche di dettaglio: l'unica novit\u00e0 degna di nota fu l'introduzione della \"1510 Exclusive\", una serie speciale limitata a 1000 esemplari spinta dal 1.6 da 88 CV, ma accoppiato ad un inedito cambio manuale a 5 marce.\nNovit\u00e0 pi\u00f9 sostanziose si ebbero nel 1981, quando la \"1510 LS\" vide il pensionamento del proprio motore 1.3, a favore di una versione depotenziata del 1.4 gi\u00e0 presente su altre versioni della gamma. In questo caso la potenza fu ridotta da 85 a 70 CV. Mentre la \"GL\" mantenne il suo motore 1.4 da 85 CV, la \"GLS\" ricevette il motore 1.6 della \"SX\", ma sia per l'una che per l'altra la potenza fu portata a 90\u00a0CV e su entrambe venne montato il cambio manuale a 5 marce, mentre l'automatico a tre rapporti, fino a quel momento di serie sulla \"SX\", divenne disponibile solo a richiesta.\nFurono gli ultimi aggiornamenti per la gamma \"1510\", la quale spar\u00ec dai listini ufficiali Talbot nel giugno del 1982, ma continu\u00f2 ad essere prodotta in altri mercati, come in quello spagnolo, quello inglese e quello marocchino, gi\u00e0 citati in precedenza, oltre ad altri mercati europei ed extraeuropei. Nella maggior parte di questi casi, la produzione si protrasse fino a met\u00e0 del decennio.\nIn Unione sovietica ispir\u00f2 esteticamente la Moskvitch Aleko, che per\u00f2 presentava sostanziali differenze come il motore longitudinale e soluzioni ispirate alla Audi 100 dell'epoca.\nRiepilogo caratteristiche.\nDi seguito vengono riepilogate le caratteristiche delle varie versioni costituenti la gamma \"1307/1308/1309\" e \"1510\". I prezzi riportati sono in migliaia di lire e si riferiscono al momento del debutto nel mercato italiano:\nAltri mercati.\nLa gamma \"1307/1308/1309\" fu prodotta anche in diversi altri Paesi e con altre denominazioni:"}
{"id": "480670", "revid": "107200456", "url": "https://it.wikipedia.org/wiki?curid=480670", "title": "Spermina", "text": "La spermina appartiene alla classe delle poliammine ed \u00e8 coinvolta nel metabolismo cellulare, \u00e8 presente in tutte le cellule eucariotiche. Si forma a partire dalla spermidina per addizione di un gruppo amminopropilico ad opera dell'enzima spermina sintasi.\nSi riscontra in numerosi organi e tessuti ed \u00e8 un fattore di crescita essenziale per molti batteri. A valori di pH inferiori a 10 la spermina ha almeno un azoto protonato, a pH fisiologico ha tutti gli azoti protonati ed \u00e8 dunque un policatione. La spermina si trova nel nucleo cellulare dove si associa con il DNA, stabilizzandone e condensandone la struttura a doppia elica.\nLa spermina, come molte poliammine, \u00e8 in grado di stimolare la proliferazione cellulare.\nUsi.\nLa spermina \u00e8 utilizzata nei laboratori di biologia molecolare per la precipitazione di corte catene di DNA (&gt;100 paia di basi) e nella purificazione e analisi di oligonucleotidi con particolari tecniche di elettroforesi. La spermina essendo un policatione (a pH fisiologico) ha elevata affinit\u00e0 per il DNA, che \u00e8 un polianione e perci\u00f2 pu\u00f2 essere usata nella sintesi di vettori genici non virali. Le proteine e i complessi proteici possono essere precipitati usando la spermina. Un'altra applicazione ne prevede l'uso come matrice nella tecnica MALDI per le analisi di glicoconiugati e oligonucleotidi.\nStoria.\nCristalli di fosfato di spermina sono stati descritti per la prima volta nel 1677, nel liquido seminale umano, da Anton van Leeuwenhoek. Nel 1878 Schreiner la interpret\u00f2 come \"Sperminphosphat\". Il nome \"spermina\" \u00e8 stato usato per la prima volta dal chimico tedesco Albert Ladenburg e da Abel nel 1888. La struttura corretta della spermina \u00e8 rimasta poco chiara fino al 1926 quando \u00e8 stata identificata definitivamente dal 1923 al 1927 da Harold Dudley in Inghilterra e da Otto Rosenheim e F. Wrede in Germania."}
{"id": "480672", "revid": "119969435", "url": "https://it.wikipedia.org/wiki?curid=480672", "title": "Sesto Empirico", "text": "\u00c8 stato uno dei maggiori esponenti dello scetticismo.\nBiografia.\nDalle fonti antiche non ci \u00e8 pervenuta nessuna notizia riguardo alla sua vita. Fu forse africano, se il Sesto citato da \"Suda\" come \"Libico\" \u00e8 lui: la datazione pi\u00f9 verosimile, comunque, lo vede attivo fra il 180 e il 220. \nLa tradizione antica gli associa l'aggettivo \"Empirico\" per segnalare la sua appartenenza alla scuola medica empirica, nonostante lo stesso Sesto affermi che, fra le correnti mediche, quella pi\u00f9 vicina allo scetticismo \u00e8 quella metodica.\nA fronte delle scarse fonti sulla sua vita, \u00e8 giunta fino a noi gran parte delle sue opere, preziosissime in quanto non solo forniscono una dettagliata esposizione dello scetticismo di Sesto, ma anche di molte altre correnti scettiche precedenti, a cui lo stesso Sesto spesso si appoggia.\nOpere.\nA lui sono attribuite tre opere, di carattere espositivo e polemico.\nIn primis i \"Lineamenti\" (o \"Schizzi\") \"pirroniani\" (\u03a0\u03c5\u03c1\u03c1\u03c9\u03bd\u03b5\u03af\u03b1\u03b9 \u1f51\u03c0\u03bf\u03c4\u03c5\u03c0\u03ce\u03c3\u03b5\u03b9\u03c2), un compendio della filosofia scettica, in tre libri.\nDi notevole estensione \u00e8 lo \"Adversus mathematicos\", il cui titolo si potrebbe tradurre, interpretando, \"Contro coloro che insegnano discipline\", suddiviso in undici libri:\nI libri VII-XI sono spesso considerati come opera a parte, con il titolo \u03a0\u03c1\u1f78\u03c2 \u03b4\u03bf\u03b3\u03bc\u03b1\u03c4\u03b9\u03ba\u03bf\u03cd\u03c2 (\"Contro i dogmatici\"). \nGli \u1f38\u03b1\u03c4\u03c1\u03b9\u03ba\u1f70 \u1f51\u03c0\u03bf\u03bc\u03bd\u03ae\u03bc\u03b1\u03c4\u03b1 o \u1f18\u03bc\u03c0\u03b5\u03b9\u03c1\u03b9\u03ba\u1f70 \u1f51\u03c0\u03bf\u03bc\u03bd\u03ae\u03bc\u03b1\u03c4\u03b1 (\"Commentari medici\" o \"Commentari empirici\") e i \u03a0\u03b5\u03c1\u1f76 \u03c8\u03c5\u03c7\u1fc6\u03c2 \u1f51\u03c0\u03bf\u03bc\u03bd\u03ae\u03bc\u03b1\u03c4\u03b1 (\"Commentari sull'anima\") sono ricordati da Sesto Empirico stesso, ma non sono pervenuti.\nPensiero.\nIl compito che si prefigge Sesto nei suoi scritti, specialmente nei \"Lineamenti pirroniani\", consiste nel definire un vero e proprio manifesto della propria \"\u1f00\u03b3\u03c9\u03b3\u03ae\" (agog\u00e9, inclinazione di pensiero) con l'intento di chiarire i punti di riferimento teorici e pratici che ne guidano la riflessione e l'azione, oltre a sottolineare l'originalit\u00e0 del neo-pirronismo ed evitare ogni confusione con altre correnti impropriamente definite \"scettiche\" (come Democrito, Platone, Carneade). Sesto inoltre si propone di difendere l'indirizzo scettico neopirroniano dalle accuse e dai fraintendimenti dei Dogmatici.\nInfatti, nel chiarire la posizione del proprio scetticismo all'interno del panorama filosofico, suddivide tutte le correnti di pensiero dell'epoca in:\nSesto individua l'essenza dell'autentico scetticismo nell'abilit\u00e0 (\"dynamis\") di \"contrapporre in qualsivoglia modo le cose che appaiono a quelle che vengono pensate\" e da cui \"a causa dell'ugual forza (isostenia o equipollenza) presente nei fatti e discorsi contrapposti, giungiamo dapprima alla sospensione del giudizio (\"\u1f10\u03c0\u03bf\u03c7\u03ae, epoch\u00e9\"), subito dopo all'imperturbabilit\u00e0\".\nLa continua ricerca (\"skepsis\", da cui proviene il termine \"scetticismo\") e l'indagine dei fenomeni porta dunque il filosofo a non poter scegliere quale sia verit\u00e0 oggettiva e a non poter dare il proprio assenso ad una particolare visione del mondo, in quanto pensieri e fenomeni tra loro contrapposti si oppongono con uguale forza persuasiva: in particolare l'espressione \"in qualsiasi modo\" si riferisce alla possibilit\u00e0 di contrapporre sia pensieri con pensieri, sia fenomeni con fenomeni, sia pensieri con fenomeni. Quindi lo scettico aderisce ai fenomeni cos\u00ec come gli appaiono, evitando cos\u00ec le accuse di \"apraxia\" o inattivit\u00e0, ma rimane consapevole che questi fenomeni non sono altro che frutto della propria visione soggettiva, influenzata da elementi contingenti, quali, ad esempio, \"la tradizione di leggi e consuetudini\".\nLa negazione dell'assenso, o sospensione del giudizio, o \"epoch\u00e9\", porta infine all'obiettivo ultimo dello scettico, ovvero l'imperturbabilit\u00e0, o \"ataraxia\", nell'ambito delle opinioni, e del moderato patire, o \"metriopatheia\", di fronte alle necessit\u00e0 ineluttabili dell'esistenza umana. Non esiste infatti tra i due momenti di \"epoch\u00e8\" e \"ataraxia\" un rapporto diretto di causa-effetto, in quanto il concetto di causalit\u00e0 \u00e8 anch'esso fortemente criticato dalla corrente scettica (ben prima di David Hume), bens\u00ec una consequenzialit\u00e0 casuale, spiegata da Sesto Empirico tramite la metafora del pittore Apelle: \nPer dimostrare l'indirimibilit\u00e0 dei fenomeni e la sospensione del giudizio, Sesto ricorre a diciassette tropi, dimostrazioni confutative attinte dalla tradizione scettica, di cui l'esposizione scettica non \u00e8 altro che la sistemazione e la catalogazione. Dieci di questi tropi sono giunti a Sesto tramite Enesidemo e cinque tramite Agrippa; i rimanenti due restano di attribuzione anonima anche per lo stesso stesso Sesto. \nL'indirizzo scettico sestano assume, nel proprio fine dell'\"ataraxia\", connotazioni fortemente filantropiche.\nPer poter comprendere questo bisogna entrare nell'ottica dell'etica dell'antica Grecia, di cui troviamo il maggior esponente in Aristotele. Diversamente dalla morale, ad esempio, platonico/cristiana, l'etica greca non si prefigge di descrivere e far perseguire l'\"azione\" giusta, ma di descrivere le caratteristiche dell'\"uomo\" giusto, che, \"di conseguenza\", esegue solo azioni giuste e buone.\nIn quest'ottica l'imperturbabilit\u00e0 \u00e8 il fine ultimo dell'uomo in quanto serve a curare l'animo umano impedendogli di aderire dogmaticamente e rigidamente ad opinioni mai del tutto incontrovertibili, e rendendolo capace di sopportare il peso legato alla fatica del nostro vivere (lo spirito tragico)."}
{"id": "480676", "revid": "76963", "url": "https://it.wikipedia.org/wiki?curid=480676", "title": "Emilio Barberi", "text": "Biografia.\nDopo essersi arruolato nei ranghi della Regia Marina nel 1935 si specializz\u00f2 nel ruolo di addetto ai cannoni e puntatore scelto e, con tale ruolo, fu imbarcato dal 1935 al 1937 sulla torpediniera \"Astore\" prima e sull'esploratore \"Carlo Mirabello\" poi.\nIn quegli anni partecip\u00f2 a tutte le principali azioni belliche italiane: prese parte alla conquista dell'Etiopia nel 1936, alla Guerra civile spagnola e, a bordo del sommergibile \"Gemma,\" ebbe parte attiva durante l'operazione che port\u00f2 alla occupazione italiana dell'Albania nel 1939.\nIl Barberi era in forza al MAS 439 della 1\u00aa Flottiglia MAS di stanza a La Spezia quando scoppi\u00f2 la seconda guerra mondiale. Dopo aver ottenuto la promozione a sergente nell'ottobre del 1940 fu inserito nel corso di addestramento per l'utilizzo dei mezzi speciali.\nA bordo dei barchini esplosivi partecip\u00f2 il 26 marzo 1941 all'attacco della base inglese collocata nella Baia di Suda (Creta), nell'occasione diresse il suo barchino contro la petroliera norvegese \"Pericles\" provocando tali danni che ne causarono il successivo affondamento.\nCatturato dagli inglesi durante la fuga, fu rinchiuso come prigioniero di guerra sino all'aprile 1945 data nella quale venne rimpatriato.\nAl termine della guerra continu\u00f2 la sua carriera militare presso il Centro Subacqueo del Varignano, venendo poi assegnato a bordo degli incrociatori leggeri \"Giuseppe Garibaldi\" e \"Raimondo Montecuccoli\". Terminato il servizio in mare venne nuovamente riassegnato al Centro Subacqueo.\nNegli anni settanta gli fu conferito l'incarico di comandante della prima scuola di Servizio difesa installazioni (SDI) ubicata nella caserma \"Lamarmora\" presso \"84\u00ba Reggimento Fanteria Venezia\" a Siena e in seguito a Marimuni di Aulla.\nDopo essere stato promosso ufficiale del CEMM venne messo a riposo dal servizio attivo con il grado di capitano di corvetta.\nDediche cittadine.\nA Forte dei Marmi, il paese della Versilia dove Emilio Barberi \u00e8 nato e ha vissuto per molti anni, gli sono dedicati un monumento e una piccola piazza sulla via principale che porta al pontile (Via Spinetti, angolo Via Matteotti). La targa in marmo sul cippo adiacente al monumento \"AL MARINAIO\" riporta il grafico dell'Azione della Baia di Suda e la Motivazione della M.O.V.M."}
{"id": "480678", "revid": "1418004", "url": "https://it.wikipedia.org/wiki?curid=480678", "title": "Donna Williams", "text": "\u00c8 un'autrice di libri bestseller ed anche scultrice a cui \u00e8 stata diagnosticata da adulta l'autismo dopo che nell'infanzia era stata pi\u00f9 volte visitata per una presunta sordit\u00e0 e considerata malata di mente.\nAttivit\u00e0 letteraria.\nIl suo primo libro \u00e8 un'autobiografia che si intitola \"Nessuno in nessun luogo\" (in inglese \"Nobody Nowhere\") e parla della sua condizione di persona nello Spettro Autistico (ad alto funzionamento); \u00e8 diventato un bestseller internazionale tradotto in diverse lingue (tra cui l'italiano) ed \u00e8 rimasto per ben 10 settimane al numero 1 del the New York Times Bestseller List.\n\"Qualcuno in qualche luogo\" (1994), il suo secondo libro e secondo successo editoriale, \u00e8 il seguito del precedente: racconta come \u00e8 cambiata la sua vita dopo la pubblicazione e la popolarit\u00e0 ottenuta con la sua prima opera.\nCi sono anche suoi scritti relativi all'autismo di altri autori.\nSceneggiature.\nHa scritto diverse sceneggiature, la prima delle quali \u00e8 l'adattamento per il cinema di \"Nobody Nowhere\".\nDiscografia.\nDonna ha pubblicato il suo primo album, \"Nobody Nowhere\" nel 1999 composto insieme con un noto compositore/arrangiatore/produttore britannico, Paul Farrer. Nel 2005, fa uscire un secondo album intitolato \"Mutation\" con la collaborazione di un eccentrico compositore Australiano di nome Akash. Una canzone del primo album \u00e8 entrata nelle top 50 di American Idol Underground in 2006.\nMatrimonio.\nIl 9 dicembre del 2000, Donna sposa Samuel durante un periodo in cui soggiorna in Inghilterra. Nel 2002 insieme andranno a vivere nella natia, di lei, Australia.\nIl marito l'aiuta a creare il sito web the auties.org, che \u00e8 diventato un punto di riferimento a livello internazionale per le persone nello Spettro Autistico. Donna ha raccontato del marito nel suo libro \"Everyday Heaven\"."}
{"id": "480681", "revid": "287204", "url": "https://it.wikipedia.org/wiki?curid=480681", "title": "Franz Haller", "text": "Origini.\nDopo la nascita, la sua famiglia si trasferisce a Lagundo, alle porte di Merano. \nA quattordici anni decide di frequentare un corso di ginnastica attrezzistica e parte per la ricerca di un centro sportivo adatto a Merano, ma trova al posto dell'attrezzistica il Karate e ne rimane affascinato. \nDopo alcuni anni di Karate, decide di provare il full contact karate, ovvero la Kickboxing americana.\nIl primo titolo mondiale.\nNel 1979 prende parte, con la nazionale italiana, ai Mondiali Dilettanti WAKO a Tampa in Florida, dove vince la finale, battendo ai punti l'allora favorito Harald Roth di Miami, nei pesi medioleggeri (fino ai 74,00 kg).\nNel novembre 1981, a Milano, combatte contro lo svizzero Alfred Tommei, per il primo titolo mondiale WAKO PRO di Full Contact, battendolo ai punti.\nErano i tempi in cui in Europa si cercava di prendere piede con il professionismo. I confini tra dilettanti e professionisti non erano ancora netti. Il mondiale contro Tommei si svolse sulla lunghezza delle sei riprese, mentre negli Stati Uniti si combatteva gi\u00e0 sulla lunghezza delle dodici riprese.\nNel vecchio continente, la WAKO PRO impieg\u00f2 alcuni anni per mettersi alla pari con gli USA. \nNell'ottobre del 1982, Haller incontra a Bolzano il texano Ray McCallum e difende il suo titolo di Full Contact, versione WAKO PRO, per la prima volta, vincendo anche questa volta ai punti dopo sei riprese.\nLa successiva difesa vittoriosa del titolo avviene nell'aprile 1983 ad Innsbruck, contro il tedesco Alexander Z\u00f6ttl. \nArriviamo ad un primo adeguamento dei regolamenti della WAKO PRO: dalle attuali sei riprese si passa nel 1984 alle otto riprese per la disputa di un titolo mondiale.\nPerdita del titolo e ritiro negli Stati Uniti.\nNel marzo del 1984, Franz Haller sceglie di difendere il suo titolo mondiale di Full Contact, nella categoria dei pesi medi, a Bolzano, contro il quotatissimo francese Youssef Zenaf. Questa volta Haller perde il titolo ai punti. Sei mesi dopo, Haller tenta di riprendersi il titolo detenuto da Zenaf, andando a Parigi, ma fallisce una seconda volta.\nHaller decide di recarsi negli Stati Uniti per un lungo periodo. \nNel 1985 arriva a Los Angeles e viene accolto nel \"Gym\" di Benny \u201cthe Jet\u201d Urquidez. Vi rimane lavorando ed allenandosi per sei mesi, facendo da sparring partner a Peter \u201cSugarfoot\u201d Cunningham.\nAl termine di questi primi sei mesi, rientra per un periodo in Europa, fermandosi a Vienna, dove vive e combatte per un anno circa.\nSuccessivamente, ritorna negli States, approdando questa volta a Miami in Florida, nel Gym dei fratelli John e Jim Graden a St. Petersburg (Florida).\nQui si allena duramente, facendo da sparring partner a Jim Graden. Ebbe anche la possibilit\u00e0 di allenarsi con Joe Lewis. \nRitorno in Italia e riconquista del titolo.\nVerso la fine del 1987 Haller rientra definitivamente in Italia, ritirandosi per un paio d'anni nell'Alta Val di Non, precisamente al Passo della Mendola. \nQuesto periodo \"meditativo\" serv\u00ec a tamponare la grande delusione subita da Haller nel 1985, quando bruci\u00f2 la sua unica palestra a Merano.\nIn tutto questo periodo, che va dalle sconfitte del 1984 al periodo statunitense e viennese del 1985/87, fino agli anni trascorsi al Passo della Mendola (1987/1991), Haller non smette mai di combattere ovunque venisse richiesto ed in qualsiasi Paese del Mondo. \nDurante il periodo di ritiro in montagna, Franz Haller inizia a frequentare i maestri e pugili Arturo De Prezzo ed Antonio Antino a Bolzano che gli fanno da allenatori.\nNel gennaio 1993, a Bolzano, rivince il titolo mondiale di Full Contact battendo ai punti il turco naturalizzato olandese Bayram Colak.\nKickboxing, K-3 e Thai-boxe.\nNel maggio 1993, combatte per il primo mondiale pro di Kickboxing a Vicenza contro il francese Frank Verhoeve, vincendo ai punti e nel novembre 1993, a Palermo, contro il turco naturalizzato belga Yldrim Suat.\nA cavallo tra il 1993 ed il 1994 Haller passa dalla categorie pesi medi a quella dei supermedi. Nel giugno 1994 perde il primo mondiale di Kickboxing nella nuova categoria di peso, a Leoben, in Austria, contro il tedesco Frank Scheuermann. \nGli viene concessa la rivincita, che si svolge a Bolzano, nel dicembre dello stesso anno, con la vittoria ai punti di Haller su Frank Scheuermann, detentore del titolo.\nA partire dal 1995 ed in seguito all'esperienza nipponica, nel luglio a Nagoya, dove Haller per la prima volta combatte in un torneo K-3, uscendo nel primo turno, sconfitto da Orlando Wiet, decide di specializzarsi nella Thai-boxe.\nNel marzo del 1996, dopo mesi di preparazione a Roma seguito dal maestro Marco De Cesaris, Haller incontra in Sardegna, il thailandese Lakchart, vincendo il suo primo titolo mondiale pro di Thai-boxe. \nNei mesi che seguono Haller intensifica la sua preparazione atletica, passando dalla categoria pesi mediomassimi a quella dei massimi-leggeri. In vista c'\u00e8 la sfida contro l'olandese Andr\u00e8 Mannaart, che si disputer\u00e0 a Milano, nell'aprile 1997.\nQuest'incontro vede Haller perdere per KO alla terza ripresa. \nIl forte atleta olandese conceder\u00e0 a Haller la rivincita, la quale si svolge a Bolzano nel dicembre di quello stesso anno.\nIn palio il titolo mondiale di Thai-boxe, che Haller riesce a strappare a Mannaart, battendolo ai punti.\nKickboxing, K-1 e Oktagon.\nOltre ad un paio d'incontri di prestigio, Haller disputa a Bolzano, nel novembre del 1998, il mondiale di Kickboxing contro il brasiliano Jorge Ruiz, battendolo per KO alla terza ripresa.\nNel novembre del 1999 Haller tenta di conquistare il titolo di Kickboxing \u2013 nei pesi massimi \u2013 salendo sul ring di Bassano del Grappa contro l'inglese Mark Russell, perdendo sia l'incontro che la possibilit\u00e0 di inserirsi tra i pesi massimi.\nNel maggio 2000 Haller partecipa a Bologna al K-1 World Grand Prix. Arriva in semifinale, dove incontra il croato Sinisa Andrijasevic.\nIl match finisce in parit\u00e0 e viene disputata un'ulteriore ripresa, al termine della quale vince Andrijasevic, passando in finale. \nNell'aprile 2001 Haller partecipa all\"OKTAGON K-1\", a Milano, supera le qualificazioni ed arriva in semi finale, dove perde contro il bielorusso Sergej Gur.\nFine della carriera.\nA maggio 2001 Haller chiude la sua carriera, salendo per l'ultima volta sul ring di Bolzano, vincendo il mondiale contro l'americano Travis Johnson, per KOT alla settima ripresa. \nResta impegnato come promoter ed allenatore al Palasport di Bolzano. Dal 2001 ha organizzato otto edizioni dell\"Alpsarena\"."}
{"id": "480690", "revid": "78273", "url": "https://it.wikipedia.org/wiki?curid=480690", "title": "Alexander Sergeyevich Yakovlev", "text": ""}
{"id": "480693", "revid": "729019", "url": "https://it.wikipedia.org/wiki?curid=480693", "title": "Isola Jarvis", "text": "Jarvis (Gervasio) \u00e8 una piccola (4,5 km\u00b2) isola corallina disabitata sita nell'Oceano Pacifico Meridionale nelle Sporadi equatoriali. Territorio non incorporato degli USA, \u00e8 amministrata dal Servizio della pesca e della fauna selvatica degli Stati Uniti (sotto il controllo del Ministero degli Interni) come riserva naturale.\nStoria.\nL'isola fu scoperta il 21 agosto 1821 dalla nave britannica \"Eliza Francis\", di propriet\u00e0 di Edward, Thomas e William Jarvis. L'isola pass\u00f2 successivamente nelle mani statunitensi il 27 febbraio 1858 in base alla Guano Islands Act, una legge in base alla quale cittadini statunitensi potevano prendere possesso di isolotti contenenti depositi di guano. Nel 1879 l'isolotto venne abbandonato dopo che erano state rimosse tonnellate di guano.\nIl Regno Unito annett\u00e9 l'isola nel 1889, senza per\u00f2 portare avanti alcun tipo di esplorazione. L'isola funse da miniera di guano fino alla fine dell'Ottocento.\nGli USA rioccuparono l'isola nel 1935. Tra il 1935 e il 1942 fu una colonia sotto l'autorit\u00e0 del \"Heads of the Baker, Howland and Jarvis Colonization Scheme\". Successivamente pass\u00f2 sotto la giurisdizione corrente.\nL'insediamento di Millersville funse occasionalmente da stazione meteorologica dal 1935 al 1945, quando fu nuovamente abbandonata. Occupata nuovamente nel 1957 da un gruppo di scienziati, l'anno successivo fu abbandonata per l'ennesima volta.\nDal 26 giugno 1974 l'isola \u00e8 definita come \"Jarvis Island National Wildlife Refuge\". Solo scienziati e personale accademico con speciali permessi rilasciati dal governo possono accedere all'isola. Durante l'anno, l'isola \u00e8 protetta dalla Guardia Costiera.\nNon ci sono porti, ma solo due punti d'approdo nella zona centro-occidentale e nell'angolo sud-occidentale.\nIl clima \u00e8 tropicale, con frequenti precipitazioni e venti costanti. L'altezza massima \u00e8 di 7 metri sul livello del mare, ed il terreno si presenta sabbioso."}
{"id": "480698", "revid": "729019", "url": "https://it.wikipedia.org/wiki?curid=480698", "title": "Aleksandr Sergeevi\u010d Jakovlev", "text": "Biografia.\nJakovlev nacque a Mosca, dove suo padre era un impiegato della compagnia petrolifera dei fratelli Nobel. Nel 1922 costru\u00ec il suo primo modello di aereo nell'ambito di un progetto scolastico. Nel 1924 costru\u00ec un velivolo, l'AVF-10, che fece il suo primo volo il 24 settembre 1924. Il progetto vinse un premio e gli consent\u00ec l'accesso come lavoratore presso l'Accademia per studi di ingegneria aeronautica \u017dukovskij in quanto i suoi ripetuti tentativi di ottenere l'ammissione agli studi non ebbero successo, poich\u00e9 non era di origini proletarie.\nNel 1927, Yakovlev progett\u00f2 il suo primo aereo, un velivolo ultraleggero che chiam\u00f2 AIR-1 con la sigla che derivava dal nome di un politico sovietico molto famoso all'epoca, Aleksej Ivanovi\u010d Rykov. L'aereo venne poi ridenominato VVA-3 e i militari sovietici ne furono talmente impressionati che permisero a Jakovlev di essere ammesso agli studi in Accademia.\nYakovlev si laure\u00f2 nel 1931 e fu poi assegnato alla stabilimento di aviazione di Mosca \u2116 39, dove nel 1932 fu istituito il suo primo ufficio di progettazione di aeromobili leggeri del quale divenne il capo progettista (1956-1984). L'ufficio di progettazione prese il suo nome.\nL'OKB Yakovlev.\nL'ufficio di progettazione Yakovlev svilupp\u00f2 un gran numero di aerei da combattimento utilizzati dalla aviazione militare sovietica durante la seconda guerra mondiale. Particolarmente noti sono lo Yak-1, Yak-3 e Yak-9, nonch\u00e9 lo Yak-6. Nel 1945 Yakovlev progett\u00f2 uno dei primi aeromobili sovietici con motore a getto: lo Yak-15. Ha anche ideato il primo intercettore sovietico ognitempo, lo Yak-25P e il primo bombardiere supersonico sovietico, lo Yak-28. Nel dopoguerra, Yakovlev divenne meglio conosciuto anche in occidente per il suo progetto di aereo civile: lo Yak-42, un velivolo medio a tre motori e per i numerosi modelli impiegati per l'acrobazia aerea.\nCarriera politica.\nYakovlev divenne membro del Partito Comunista dell'Unione Sovietica nel 1938. e divenne tra il 1940-1946 vice-ministro dell'aviazione sotto Iosif Stalin. Prima dell'inizio della seconda guerra mondiale, visit\u00f2 diversi paesi esteri, tra cui l'Italia, l'Inghilterra e la Germania, per studiare lo sviluppo di aerei negli altri stati. Dopo l'inizio della guerra, supervision\u00f2 l'evacuazione delle fabbriche di aerei ad est per allontanarle dal fronte di combattimento, e si occup\u00f2 dell'organizzazione della produzione, pur continuando a lavorare come capo progettista del suo ufficio di progettazione. Nel 1940 gli venne conferita la decorazione di Eroe del lavoro socialista, la massima decorazione attribuita per meriti eccezionali in campo economico e culturale. In seguito gli verr\u00e0 conferita una seconda volta nel 1957.\nDal 1943 divenne membro per corrispondenza della Accademia sovietica della scienze. Nel 1946 gli venne conferito il grado di colonnello generale dell'aviazione.\nNel 1976 Yakovlev divenne membro effettivo dell'Accademia sovietica della scienze. \u00c8 stato deputato del Soviet Supremo dell'Unione Sovietica dal 1946 al 1989. Si ritir\u00f2 dall'attivit\u00e0 il 21 agosto 1984. Morto il 22 agosto 1989, \u00e8 stato sepolto nel Cimitero di Novodevi\u010dij a Mosca."}
{"id": "480718", "revid": "1851153", "url": "https://it.wikipedia.org/wiki?curid=480718", "title": "Discesa del gradiente", "text": "In ottimizzazione e analisi numerica il metodo di discesa del gradiente (detto anche \"metodo del gradiente\", \"metodo steepest descent\" method o \"metodo di discesa pi\u00f9 ripida\") \u00e8 una tecnica che consente di determinare i punti di massimo e minimo di una funzione di pi\u00f9 variabili. In particolare il metodo va alla ricerca di punti che soddisfano condizioni di ottimalit\u00e0 (condizioni necessarie, sufficienti, necessarie e sufficienti all'ottimo).\nIl metodo \u00e8 stato sviluppato, e pubblicato nel 1847, dal matematico francese Augustin-Louis Cauchy nel tentativo di risolvere il problema di determinare l'orbita di un corpo celeste a partire dalle sue equazioni del moto.\nEsempio.\nSi supponga di voler minimizzare la funzioneformula_1 e si scelga come soluzione iniziale il vettore formula_2. Allora\ne, muovendosi in un intorno di formula_4:\nQuesti calcoli mostrano che, per individuare dei punti - \"vicini\" a formula_4 - in corrispondenza dei quali la funzione assuma un valore minore di formula_7, conviene spostarsi lungo direzioni che abbiano la prima e la terza componente formula_8 pi\u00f9 piccole o seconda componente formula_9 pi\u00f9 grande. Inoltre esistono delle direzioni \"preferenziali\" lungo le quali la funzione formula_10 decresce pi\u00f9 velocemente (ad esempio scegliere una coordinata formula_11 pi\u00f9 piccola \u00e8 preferibile, ad esempio, rispetto a far diminuire formula_12).\nLa procedura pu\u00f2 essere iterata partendo da un nuovo punto, ad esempio formula_13, fino ad individuare un minimo per formula_10. L'esempio mostra che una procedura che aggiorni la soluzione in modo iterativo sulla base delle informazioni disponibili \"localmente\" pu\u00f2 portare ad individuare un punto di minimo per la funzione assegnata.\nDescrizione del metodo.\nCon riferimento al seguente problema di ottimizzazione non vincolata,\nil metodo del gradiente \u00e8 un metodo di risoluzione per problemi di ottimizzazione non vincolati , in cui ad ogni passo formula_16, supposto formula_17 diverso da zero, sceglie come direzione di ricerca la direzione formula_18, ovvero la direzione dell'anti-gradiente. Si ricordi a tal proposito che ogni generico vettore formula_19 con formula_20 identifica una direzione.\nIn particolare, il nome di \"steepest descent method\" deriva proprio da questa scelta. Non \u00e8 difficile dimostrare infatti che la direzione dell'anti-gradiente \u00e8 la direzione che minimizza (massimizza in modulo) il valore della derivata direzione della funzione formula_10 nel punto formula_22 rispetto a qualsiasi altra direzione a norma euclidea unitaria. Si noti soprattutto il riferimento alla particolare norma utilizzata. Una direzione \u00e8 ottima per una particolare norma presa in considerazione.\nPossiamo dunque affermare che ad ogni iterazione la direzione formula_18 \u00e8 soluzione al seguente problema (vincolato)\nformula_24\nLa dimostrazione \u00e8 immediata. \nL'importanza di tale scelta in realt\u00e0 risiede in altro. Si noti infatti che ad ogni iterazione, si ha che formula_25 (angolo ottuso tra i due vettori), questo garantisce che se si fa uso di tecniche di ricerca unidimensionali nella scelta del passo lungo la direzione dell'anti-gradiente, si riesce a dare all'algoritmo propriet\u00e0 di convergenza globali.\nSe l'algoritmo ne fa uso, allora ad ogni iterazione, lo stato di aggiornamento della successione di punti prodotta diventa\ndove formula_27 corrisponde alla lunghezza del passo di discesa. \nEsempi di tecniche di ricerca unidimensionali sono quelli che soddisfano le condizioni di accettabilit\u00e0 di Wolfe (sufficiente riduzione, sufficiente spostamento) \nformula_28 \nformula_29 \nAncora una volta \u00e8 lasciata al lettore la possibilit\u00e0 di dare una interpretazione geometrica alla seconda condizione , condizione di sufficiente spostamento. \nSi osservi tuttavia che l'algoritmo non garantisce convergenza a punti di minimo globale, in realt\u00e0 non assicura nemmeno che il punto cos\u00ec trovato sia un punto di minimo locale. Tuttavia, se aggiungiamo a formula_10 ipotesi di convessit\u00e0 su tutto il suo dominio di definizione, allora non solo si ha convergenza ad un punto di minimo locale, ma tale punto \u00e8 anche un punto di minimo globale per la funzione (unico nel caso di stretta convessit\u00e0).\nAlgoritmo.\nLo schema generale per l'ottimizzazione di una funzione formula_31 mediante metodo del gradiente \u00e8 il seguente:\nAnalisi di Convergenza Metodo del Gradiente.\nUna volta descritto il metodo, il prossimo passo \u00e8 studiarne la rapidit\u00e0 di convergenza. In particolare diamo un risultato (facilmente dimostrabile) circa la rapidit\u00e0 di convergenza (Q-convergenza) della successione di punti formula_33 al punto formula_34.\nDi conseguenza la prima ipotesi che si fa nello studio della rapidit\u00e0 di convergenza del metodo \u00e8 la validit\u00e0 del seguente limite\nformula_35\nSe le ipotesi prima enunciate sono valide, ovvero l'algoritmo fa uso di tecniche di ricerca unidimensionale, ed in particolare si assicura l'unicit\u00e0 del punto stazionario per la funzione, il limite sopra indicato converge.\nSupponiamo allora di voler minimizzare la seguente funzione quadratica strettamente convessa\nformula_36\ncon formula_37 matrice simmetrica definita positiva. Siamo formula_38\nTramite semplici passaggi algebrici, si arriva a dimostrare che \nformula_39\ndando al gradiente rapidit\u00e0 di convergenza Q-lineare.\nSi noti come dipende dal rapporto tra il massimo ed il minimo autovalore della matrice. Questo spiega perch\u00e9 il metodo non funziona bene nel caso di matrici mal condizionate.\nSoluzione di sistemi lineari.\nUn caso particolare di applicazione del metodo del gradiente consiste nella risoluzione di sistemi lineari della forma\ndove formula_41 \u00e8 una matrice simmetrica e definita positiva.\nPer le propriet\u00e0 di formula_41 la soluzione di tale problema \u00e8 equivalente alla procedura di minimizzazione della forma quadratica associata:\nInfatti:\nda cui\nPer la funzione formula_46 si ha che la direzione di massima discesa nel punto formula_47 \u00e8:\ncoincidente con il residuo formula_49 del sistema lineare. Dunque la direzione di discesa scelta a ogni iterazione \u00e8 formula_50.\nInoltre vale la seguente relazione:\nche permette di calcolare analiticamente il passo formula_52 ottimale. Infatti, imponendo la condizione di stazionariet\u00e0\nsi ricava\nL'algoritmo del metodo del gradiente per la risoluzione di sistemi lineari \u00e8 dunque\nIn aritmetica floating point la condizione del ciclo while pu\u00f2 essere valutata verificando che la norma del residuo formula_56 non sia pi\u00f9 piccola di una tolleranza impostata dall'utente.\nMetodo del gradiente precondizionato.\nIn molti casi \u00e8 possibile accelerare la velocit\u00e0 di convergenza dell'algoritmo migliorando le propriet\u00e0 di condizionamento della matrice formula_41. Si introduca a tal fine una matrice di precondizionamento formula_58 simmetrica e definita positiva.\nLo schema risolutivo in questo caso diventa:\nMetodo del gradiente coniugato.\nIl metodo del gradiente coniugato costituisce una variante del metodo del gradiente in cui viene effettuata una scelta diversa, ma particolarmente conveniente nel caso di sistemi lineari simmetrici e definiti positivi, per le direzioni di discesa formula_60. Tale scelta garantisce la convergenza del metodo (in aritmetica esatta) in un numero di iterazioni pari al pi\u00f9 alla dimensione del sistema da risolvere.\nAnalisi dell'errore.\n\u00c8 possibile dimostrare che l'errore commesso alla formula_16-esima iterazione del metodo del gradiente soddisfa la seguente stima:\ndove\nformula_64 indica il numero di condizionamento in norma formula_65 di formula_41 e formula_67 \u00e8 la norma indotta da formula_41.\nNel caso precondizionato vale la stessa stima con\nEsempio di implementazione.\nSi riporta un esempio di possibile implementazione del metodo del gradiente nella versione precondizionata compatibile con i linguaggi di programmazione Octave e MATLAB.\nfunction [xk] = grad_prec(A, b, x0, nmax, toll)\n xk = x0;\n iter = 1;\n while ((norm(rk) &gt;= toll) &amp;&amp; (iter &lt;= nmax))\n rk = b - A * xk;\n zk = P \\ rk;\n alphak = zk' * rk / ((A * zk)' * zk);\n xk = xk + alphak * zk;\n end\n if iter == nmax\n warning('Convergenza non raggiunta in nmax iterazioni!');\n end\nend\nApprossimazione stocastica.\nQuando la funzione obiettivo \u00e8 troppo costosa da calcolare ad ogni iterazione, ma pu\u00f2 essere scomposta in una somma di molti addendi (ad esempio, la somma del costo calcolato su ogni singolo record in un dataset), il gradiente pu\u00f2 essere approssimato stocasticamente restringendo la somma su un sottinsieme di addendi ad ogni iterazione, metodo noto come discesa stocastica del gradiente.\nApplicazione alle reti neurali artificiali.\nLa discesa del gradiente \u00e8 ampiamente utilizzata in statistica e apprendimento automatico per l'addestramento tramite apprendimento supervisionato di modelli come reti neurali artificiali e modelli grafici. Il principio \u00e8 noto come regola delta, e consiste nel valutare il modello su un input il cui corrispondente output esatto sia noto, e correggere ciascun parametro del modello in una quantit\u00e0 proporzionale (ma di segno opposto) rispetto al suo contributo all'errore sul risultato. L'algoritmo usato nelle reti neurali per implementare questo principio \u00e8 noto come retropropagazione dell'errore, che consiste in un'applicazione della discesa del gradiente, essendo il contributo di ciascun parametro all'errore del modello dato dalla derivata parziale della funzione di perdita rispetto al parametro stesso.\nLa regola, classificabile fra i metodi per l'apprendimento supervisionato, pu\u00f2 essere applicata a reti neurali di tipo \"in avanti\" (cio\u00e8 con propagazione unidirezionale dei segnali, in inglese: \"feedforward\") e permette di calcolare la differenza tra i valori di output che la rete ottiene e quelli che invece dovrebbe apprendere. La regola deve essere applicata a reti che usano unit\u00e0 di output ad attivazione continua e differenziabile ed \u00e8 l'elemento fondamentale dell'algoritmo di retropropagazione dell'errore (\"backpropagation\"), alla base dell'approccio connessionista.\nData una rete \"in avanti\" con le propriet\u00e0 sopra descritte, l'obiettivo che ci si prefigge \u00e8 minimizzare la diversit\u00e0 tra i valori di attivazione delle unit\u00e0 di output formula_70 della rete (ottenuti sommando i segnali provenienti dalle diverse unit\u00e0 di input formula_71 moltiplicati per l'efficacia, o \"pesi sinaptici\" formula_72 delle connessioni in ingresso), e i valori formula_73 della risposta desiderata. Tale diversit\u00e0 viene quantificata attraverso una funzione di perdita. La funzione obiettivo che si vuole minimizzare \u00e8 il valore atteso della perdita (in pratica la perdita media sui dati).\nPer applicare il metodo del gradiente, la funzione di perdita deve essere derivabile rispetto ai valori di output formula_70. Una scelta adatta a problemi di regressione \u00e8 lo scarto quadratico medio tra formula_70 e formula_73 (valutato per tutte le unit\u00e0 di output e per tutti i pattern d'apprendimento); per problemi di classificazione si pu\u00f2 utilizzare la divergenza di Kullback-Leibler o equivalentemente l'entropia incrociata.\nNella fase di addestramento, variando i pesi sinaptici formula_72 (parametri del modello) si pu\u00f2 aumentare o diminuire la funzione obiettivo; la \"prestazione\" della rete sar\u00e0 funzione delle variabili formula_72, e sar\u00e0 massima quando si raggiunge il minimo della funzione obiettivo, il che si ottiene applicando il metodo del gradiente e aggiornando iterativamente i valori dei pesi sinaptici.\nPoich\u00e9 nelle applicazioni pratiche le dimensioni dei modelli e dei relativi dataset usati nell'addestramento sono molto grandi, in pratica si fa generalmente uso della discesa stocastica del gradiente per l'addestramento delle reti neurali e di altri modelli statistici e di apprendimento automatico."}
{"id": "480732", "revid": "1543377", "url": "https://it.wikipedia.org/wiki?curid=480732", "title": "Brian Epstein", "text": "\u00c8 noto soprattutto per essere stato il manager dei Beatles. Il suo ruolo nei loro successi iniziali fu determinante e l'intuito imprenditoriale lo port\u00f2 a una fama senza precedenti per un agente.\nEpstein si propose per la gestione del gruppo in un periodo nel quale i Beatles non erano altro che uno dei duecento gruppi beat di Liverpool e stavano gi\u00e0 lottando da tempo per ottenere il successo. Bench\u00e9 non avesse avuto altre esperienze come agente, Epstein rivel\u00f2 un'innata abilit\u00e0 nel presentare e promuovere il quartetto. Mor\u00ec prematuramente a causa di un'overdose di anticonvulsivanti e alcool.\nBiografia.\nInfanzia e giovinezza.\nBrian nacque da Malka Hyman e Harry Epstein, entrambi di religione ebraica. La madre, il cui nome yiddish era stato anglicizzato in Queenie, proveniva da una famiglia agiata dell'Inghilterra centrale che possedeva e gestiva una ditta di arredamento. Harry era figlio di Isaac Epstein, un immigrato dalla Polonia che all'inizio del XX secolo aveva aperto a Liverpool una bottega in cui si vendevano mobili. Negli anni trenta l'esercizio si era allargato e aveva trasferito il negozio in Walton Road, ampliando l'offerta e inglobando il NEMS (North End Music Store), ditta che prima dell\u2019avvento di dischi, grammofoni e radio su larga scala era specializzata nella vendita di partiture e strumenti musicali.\nBrian Epstein ebbe una formazione scolastica irregolare cambiando sette istituti a causa dei risultati deludenti, fra essi il Southport College, il Liverpool College, Beaconsfield e il Wrekin College. Lasciata la scuola a quindici anni, dopo una parentesi come venditore nel negozio di famiglia e dopo il servizio militare con congedo anticipato studi\u00f2 alla Royal Academy of Dramatic Art di Londra; abbandonata l'accademia al terzo trimestre, fu mandato da suo padre a lavorare nel nuovo negozio di dischi NEMS a Liverpool. Infine, dopo che un secondo negozio fu aperto al 12-14 di Whitechapel, Brian Epstein fu incaricato di gestire il settore musicale. Dal 3 agosto 1961, inizi\u00f2 a scrivere regolarmente sulla rivista \"Mersey Beat\".\nIl manager dei Beatles.\nEpstein si dimostr\u00f2 un ottimo venditore, con innate doti di persuasione, un grande fiuto per i successi musicali e attenzione ai bisogni della clientela. Poich\u00e9 nell'ottobre 1961 pi\u00f9 di una persona richiedeva al suo negozio di dischi il 45 giri che il gruppo (che nelle etichette originarie del disco figurava con il nome di Beat Brothers) aveva inciso in Germania con Tony Sheridan, Brian Epstein, non riuscendo a procurarselo, si rivolse direttamente ai Beatles per ottenere informazioni. Assieme al proprio assistente Alistair Taylor, and\u00f2 a vederli in una esibizione al Cavern Club, rimanendo folgorato dalla \"performance\" e dal successivo incontro con il quartetto in camerino. \u00abCredo che siano fantastici\u00bb comment\u00f2 uscendo rivolto a Taylor. E aggiunse: \u00abCredi che dovrei diventare il loro manager?\u00bb.\nA un incontro nel dicembre 1961, i Beatles accettarono di assumere Epstein come manager del gruppo. Il 24 gennaio 1962, i quattro membri firmarono un contratto di sei anni che li legava al nuovo manager. Epstein non firm\u00f2 subito il contratto, lasciando ai Beatles la possibilit\u00e0 di svincolarsi dagli obblighi previsti nell'accordo. Il contratto non era tecnicamente legittimo, poich\u00e9 McCartney e Harrison non avevano ancora l'et\u00e0 legale per farlo.\nBench\u00e9 non avesse una precedente esperienza come agente di gruppi, Epstein fu determinante per il successo iniziale della band. Quando vide per la prima volta i Beatles, questi indossavano blue-jeans e giubbotti di pelle, esibendosi in turbolenti concerti rock'n'roll. Egli li incoraggi\u00f2 a cambiare stile nel vestire e a rendere le loro esibizioni meno ruvide, e cos\u00ec giacca e cravatta divennero la loro divisa al posto dei giacconi di pelle. Inoltre li convinse a non fumare n\u00e9 a mangiare durante i concerti, e li persuase a sfoggiare il famoso inchino alla fine dell'esibizione.\nDopo che i Beatles vennero rifiutati dalle maggiori etichette europee e statunitensi, compresa la Columbia Records, la Pye Records, la Philips Records, la Oriole Records e la Decca Records, Epstein infine riusc\u00ec fortunosamente ad agganciare la Parlophone, una piccola casa di produzione legata alla EMI. Si era rivolto alla HMV di Londra per ottenere un acetato da alcuni nastri che contenevano registrazioni dei Beatles. Durante l'operazione, un tecnico dell'HMV, Jim Foy, rimasto impressionato positivamente dal sound dei nastri, mand\u00f2 Epstein da George Martin, un dirigente della Parlophone. Martin accett\u00f2 di sentire il gruppo di Liverpool e programm\u00f2 un'audizione il cui risultato fu ritenuto positivo, anche se pose una condizione: Pete Best, considerato non all'altezza degli altri tre, avrebbe dovuto essere sostituito con un altro batterista. In una successiva riunione, anche Paul McCartney e George Harrison convennero con Brian di allontanare Best. Il suo posto fu preso da Ringo Starr, e cos\u00ec Epstein \u2013 chiamato colloquialmente \u201cEppy\u201d dai quattro musicisti secondo l'abitudine di Liverpool di abbreviare i nomi \u2013 divent\u00f2 uno dei principali promotori del successo del gruppo trasformandosi da manager di un gruppo di provincia a uno dei pi\u00f9 potenti imprenditori del mercato musicale. Professionalmente, oltre a curare i Beatles, Epstein cerc\u00f2 di gestire con successo Gerry &amp; The Pacemakers, Billy J. Kramer &amp; The Dakotas, The Big Three, i Rustiks, Tommy Quickly, Paddy, Klaus &amp; Gibson, Cilla Black e molti altri artisti.\nL'evoluzione del rapporto con i Beatles.\nNei successivi anni, il rapporto con la band mut\u00f2 riflettendo il cambiamento del gruppo. La decisione dei quattro musicisti nel 1966 di cessare le esibizioni \"live\" fece temere a Epstein che non avrebbero rinnovato il contratto di \"management\" in scadenza nell'ottobre 1967. La cosa era del resto molto probabile, in quanto Epstein era stato sicuramente determinante per il lancio dei Beatles, ma in seguito si era rivelato uno scadente negoziatore e un improvvisato imprenditore. Di fatto, l'unico vero affare lo aveva concluso personalmente proprio con loro, avendo negoziato per se stesso ben il 25 per cento dei loro compensi. Diversamente andarono le cose quando si trov\u00f2 a gestire gli interessi del gruppo. Si rivel\u00f2 disastroso sia nella gestione delle tourn\u00e9e (troppe date e con scarsi ritorni economici, i concerti americani furono quasi tutti in perdita) sia in quella dei gadget (per l'utilizzo del nome \"Beatles\" accett\u00f2 un esiguo 10 per cento per il gruppo contro il 90 per cento a favore della Stramsact e della consorziata americana Seltaeb, due societ\u00e0 che si occupavano del merchandising). Gli stessi Beatles percepivano pochissimo sulla vendita di ogni loro singolo disco. Assai poco lungimiranti, inoltre, gli accordi per la costituzione della Northern Songs, a cui appartenevano le canzoni di Lennon e McCartney. E tuttavia, l'efficienza e le doti organizzative furono riconosciute e rimpiante appena dopo la sua scomparsa. Nel caos della produzione di \"Magical Mystery Tour\", Neil Aspinall ebbe a dire: \u00abQuando Brian era vivo, non c'era mai da preoccuparsi [...] Bastava chiedere quindici automobili e venti stanze d'albergo e tutto era pronto.\u00bb. E Alistair Taylor aggiunge: \u00abI Beatles sembravano persi senza Brian\u00bb.\nLa vita privata.\nLa crescente ricchezza esalt\u00f2 i suoi due vizi inveterati. Epstein era un giocatore e amava il gioco d'azzardo, ai limiti della dipendenza, e con il tempo divenne anche un forte consumatore di droghe; anche per queste ragioni era costretto a frequenti visite alla Priory, una esclusiva clinica privata per gente facoltosa, nella quale ritrovava seppur temporaneamente il proprio equilibrio psicofisico. La sua esistenza fu inoltre segnata dal suo orientamento sessuale. Infatti, bench\u00e9 l'informazione fosse stata tenuta strettamente riservata prima della sua morte, Epstein era omosessuale. Nei suoi contatti con i Beatles era in particolare attratto dalla rudezza di Lennon, del quale si era innamorato. Nacquero dei pettegolezzi sul fatto che durante una vacanza di quattro giorni in Spagna nel 1963 ci fossero stati dei rapporti sessuali fra i due, fatto che Lennon neg\u00f2 sempre, anche se spesso in modo ambiguo.\nNell'ottobre 1964, dapprima nel Regno Unito e poi negli Stati Uniti d'America, fu pubblicata \"A Cellarful of Noise\", l'autobiografia di Epstein scritta insieme a Derek Taylor, che era l'assistente di Epstein quell'anno e successivamente addetto stampa dei Beatles dal 1968 al 1970. Lennon, che era sempre crudelmente sarcastico con Epstein, lo derise affermando che la biografia avrebbe dovuto intitolarsi \"A Cellarful of Boys\" (\"Una Collezione di Ragazzi\"). L'omosessualit\u00e0, e soprattutto il tormento di doverla mascherare, furono in larga misura responsabili della sua insicurezza e del suo carattere instabile, fatto di scatti umorali che alternavano reazioni calorose e successivi atteggiamenti gelidi, accessi d'ira incontrollati e repentini pentimenti.\nLa decisione dei Beatles di produrre la loro musica soltanto in studio evitando esibizioni \"live\", la consapevolezza di non avere pi\u00f9 un ruolo attivo e utile, la imminente scadenza del contratto e la paura del mancato rinnovo insieme alla preoccupazione di mantenere nascosti i propri orientamenti sessuali, lo fecero cadere in una spirale di depressione e paranoia.\nLa morte.\nEpstein, consumatore abituale di psicofarmaci, fu trovato morto il 27 agosto 1967 nella sua casa londinese, al 24 di Chapel Street, nel weekend in cui i Beatles erano in Galles per incontrare il guru indiano Maharishi Mahesh Yogi. Non molto tempo prima, il manager aveva tentato per due volte di togliersi la vita, e per questa ragione cominci\u00f2 a serpeggiare l'ipotesi del suicidio, teoria smentita per\u00f2 dalle condizioni del ritrovamento e dal verdetto del coroner secondo il quale la morte di Epstein era da considerarsi accidentale, causata da un accumulo del bromuro contenuto nel Carbitral, prescrittogli come sonnifero. Pi\u00f9 tardi si diffuse anche la voce sinistra e inquietante che si fosse trattato di un omicidio \"a contratto\" in seguito al fallimento della Seltaeb. Questa tesi si basava fra l'altro su misteriose telefonate anticipatrici degli eventi e sul suicidio fortemente sospetto di un ex legale della Seltaeb, ma non venne mai provata dalle autorit\u00e0 investigative e giudiziarie.\nLa salma venne trasferita a Liverpool e due giorni dopo il decesso furono celebrate le esequie presso la Greenbank Drive Synagogue, in assenza dei Beatles la cui partecipazione avrebbe potuto richiamare folle di fan. Poi Brian Epstein venne trasportato al Cimitero Ebraico di Long Lane a Liverpool, dove fu sepolto non lontano dal padre ma non al suo fianco, come invece la madre avrebbe voluto; erano presenti solo gli amici pi\u00f9 stretti, che rimasero amareggiati dalle aspre parole pronunciate dal rabbino Norman Solomon nell\u2019orazione funebre."}
{"id": "480734", "revid": "9733", "url": "https://it.wikipedia.org/wiki?curid=480734", "title": "Fabio Bonetti", "text": ""}
{"id": "480736", "revid": "767487", "url": "https://it.wikipedia.org/wiki?curid=480736", "title": "I gigli del campo", "text": "I gigli del campo (\"Lilies of the Field\") \u00e8 un film del 1963 diretto da Ralph Nelson con Sidney Poitier.\nTrama.\nHomer Smith \u00e8 un operaio nero itinerante che si ferma in una fattoria nel deserto dell'Arizona per avere dell'acqua per la sua auto. Incontra delle suore provenienti dalla Germania, che parlano un inglese molto limitato. La suora superiore lo convince a riparare un tetto promettendogli di pagarlo la mattina dopo.\nIl giorno dopo Homer chiede i soldi citando un passo di S. Luca 10:7, \"L'operaio \u00e8 degno della sua mercede\". Madre Maria Marthe gli risponde con i versi di S.Matteo 6:28-29, \"Osservate come crescono i gigli del campo: non lavorano e non filano. Eppure io vi dico che neanche Salomone, con tutta la sua gloria, vestiva come uno di loro.\"\nLe suore sono sprovviste di denaro e cercano di coltivare nel deserto cibandosi di ci\u00f2 che offre la terra, latte e qualche uovo, ciononostante offrono la colazione a Smith che, sperando di essere pagato, decide di restare un altro giorno aiutando le donne a fare altri piccoli lavori.\nQuando si accorgono dell'abilit\u00e0 e determinazione di Homer nel portare a termine i lavori, le suore si convincono che egli sia stato mandato da Dio per costruire una chiesa per i messicani negli immediati dintorni, dato che la pi\u00f9 vicina distava troppe miglia.\nRiconoscimenti.\nNel 2020 \u00e8 stato scelto per la conservazione nel National Film Registry della Biblioteca del Congresso degli Stati Uniti"}
{"id": "480747", "revid": "1543377", "url": "https://it.wikipedia.org/wiki?curid=480747", "title": "Jeff Waters", "text": "\u00c8 il leader del gruppo thrash metal canadese Annihilator.\nBiografia.\nInizi\u00f2 a suonare la chitarra da bambino e cominci\u00f2 in quegli anni a prendere lezioni di chitarra classica e jazz dai suoi genitori. Ancora ragazzino scopr\u00ec gruppi hard rock ed heavy metal come Black Sabbath, Judas Priest, Iron Maiden, Van Halen e Kiss; di conseguenza Jeff inizi\u00f2 anche lo studio di chitarra elettrica, imitando i suoi idoli Tony Iommi, Eddie van Halen e Angus Young.\nNel 1984 form\u00f2 gli Annihilator assieme al cantante John Bates. Il nome del gruppo venne dalla prima canzone che i due registrarono, dove Bates cantava e Waters suonava chitarra, basso e anche batteria. Dopo 5 anni di gavetta, il gruppo fece uscire il primo disco, \"Alice in Hell\". Il genere era un thrash metal contraddistinto dal suo stile tecnico.\nWaters, chitarrista di formazione, inizi\u00f2 a ricoprire anche il ruolo di cantante a partire dal 1994, quando la band registr\u00f2 il quarto album \"King of the Kill\". Negli anni trascorsi fra l'uscita di \"Criteria for a Black Widow\", del 1999, e \"Feast\", del 2013, Waters torn\u00f2 a ricoprire unicamente il ruolo di chitarrista della band, salvo poi riprendere il microfono a partire dal 2015, con l'uscita di \"Suicide Society\". Nel gennaio 2022 ha affermato di non voler pi\u00f9 essere il cantante del gruppo, ritenendo il doppio ruolo di chitarrista e cantante, in sede live, troppo gravoso. Il cantante canadese Stu Block \u00e8 stato scelto come nuova voce degli Annihilator dal vivo."}
{"id": "480749", "revid": "77358", "url": "https://it.wikipedia.org/wiki?curid=480749", "title": "Asaheim", "text": ""}
{"id": "480759", "revid": "143542", "url": "https://it.wikipedia.org/wiki?curid=480759", "title": "La Fratta", "text": "La Fratta \u00e8 una localit\u00e0 del comune italiano di Sinalunga, nella provincia di Siena, in Toscana.\nGeografia fisica.\nSituata nella pianura alle pendici delle colline che limitano parte occidentale della Val di Chiana senese, si trova a pochi chilometri dal capoluogo comunale.\nStoria.\nL'odierno borgo sorge all'interno di una storica tenuta, nata su quella che fu una delle pi\u00f9 importanti strade dell'antica Roma: la via consolare Cassia e, pi\u00f9 precisamente, a met\u00e0 tra le \"mansiones\" (sorta di stazione di posta) Manliana e ad Mensulas.\nLa prima notizia certa sulla tenuta si ha nel 1208, attraverso l'imposizione di una tassa da parte del governo della Repubblica di Siena; nel XIV secolo invece si attesta l'esistenza di due chiese, una dedicata a San Giovanni, l'altra a San Lorentino de Fratta, entrambe sostituite dalla nuova cappella di San Michele.\nIn questa tenuta nacque, nel corso del XIII secolo, il noto brigante e nobile ghibellino Ghino di Tacco, al tempo ricercato dalla Repubblica di Siena.\nVi \u00e8 stato girato il film del 2019 \"Pinocchio\" di Matteo Garrone. "}
{"id": "480764", "revid": "767487", "url": "https://it.wikipedia.org/wiki?curid=480764", "title": "Hud il selvaggio", "text": "Hud il selvaggio (\"Hud\") \u00e8 un film statunitense del 1963 diretto da Martin Ritt, tratto dal romanzo \"Horseman, Pass By\" di Larry McMurtry.\nTrama.\nHud Bannon \u00e8 un trentacinquenne spregiudicato, arrogante ed egocentrico. Ha pochi interessi oltre a quello di divertirsi evitando le responsabilit\u00e0. La sua vita \u00e8 limitata al bere, iniziare risse al bar, girare con la sua Cadillac ed andare a letto con donne, sposate o meno. Sebbene il suo vecchio padre Homer sia un uomo dai forti principi, che non perde occasione per ricordare a Hud quale delusione sia stato per lui, nulla della sua etica \u00e8 stata ereditata da Hud.\nA vivere nel Ranch Brannon c'\u00e8 anche il nipote diciassettenne di Hud, Lonnie, orfano di madre, che mor\u00ec dandolo alla luce, e figlio del fratello di Hud, morto anch'egli, in un incidente automobilistico causato dalla sconsideratezza di Hud. Questi crede che la morte di suo fratello sia la causa principale della rabbia e del risentimento del padre verso di lui, ma Homer rivela che la sua delusione \u00e8 pi\u00f9 profonda, accusando Hud di preoccuparsi solo di s\u00e9 stesso e di essere una persona senza principi. Lonnie e Hud sono attratti da Alma, la governante di mezza et\u00e0 dei Bannon, ma Hud \u00e8 tanto crudo e ingiurioso verso di lei quanto Lonnie \u00e8 protettivo. Sebbene l'affetto di Hud per lei sia all'inizio in qualche modo reciproco, Alma tiene le distanze.\nUna giovenca del ranch viene trovata morta al pascolo per motivi non chiari. Temendo si tratti di un principio di epidemia, Hud consiglia di vendere velocemente tutto il bestiame a qualcun altro, prima che la cosa si sappia in giro. Ma Homer non si abbassa ad un comportamento che ritiene altamente scorretto e fa venire, contro il parere di Hud, un veterinario dello stato. Questi compie alcuni prelievi e intanto fa mettere il bestiame in quarantena, terminata la quale accerta che si tratta di afta epizootica, probabilmente portata da bestiame acquistato da Homer in Messico.\nIl veterinario ordina l'abbattimento dell'intera mandria per evitare il diffondersi dell'infezione. Questo comporter\u00e0 probabilmente la bancarotta per i Bannons, ma Homer obbedisce comunque. La perdita di tutto il bestiame comporta anche il licenziamento dei due bravi cowboys, da tempo dipendenti del ranch. Hud, arrabbiato vedendo la sua parte di eredit\u00e0 dissolversi, vorrebbe far dichiarare legalmente incapace Homer, cos\u00ec da poter assumere il controllo del ranch. Ubriaco, Hud tenta di violentare Alma, ma Lonnie viene in aiuto della donna.\nQualche giorno pi\u00f9 tardi Alma decide di lasciare il ranch, disgustata dalla brutalit\u00e0 di Hud. Dopo aver accompagnato Alma alla stazione dei pullman, Lonnie rientra a casa, mentre Hud si ferma a scambiare un saluto d'addio con la donna. Sulla strada verso il ranch Lonnie vede il nonno strisciare in terra, caduto da cavallo. Hud cerca con il nipote di aiutare Homer, ma questi non sopravvive. Proprio all'ultimo respiro Homer accusa Hud di non vedere l'ora che lui muoia.\nDopo il funerale di Homer, il ragazzo lascia il ranch per allontanarsi da Hud. Per un momento Hud sente il vuoto presente nella propria vita, ma dopo un sorso di birra ed un momento di ripensamento, liquida la partenza di Lonnie con un cenno di disapprovazione ed un sorriso di indifferenza e rimane, solo, nella casa dei Bannon.\nProduzione.\nIl film \u00e8 stato girato principalmente a Claude, in Texas.\nRiconoscimenti.\nNel 2018 \u00e8 stato scelto per la conservazione nel National Film Registry della Biblioteca del Congresso degli Stati Uniti"}
{"id": "480794", "revid": "547992", "url": "https://it.wikipedia.org/wiki?curid=480794", "title": "Roberto Schisano", "text": "Biografia.\nLaureato in ingegneria elettronica presso l'Universit\u00e0 di Napoli con specializzazioni a Parigi e Stati Uniti.\nNel 1968 inizia a lavorare alla General Instruments come progettista di circuiti integrati. Tre anni pi\u00f9 tardi inizia a collaborare con la Texas Instruments, prima nella sede italiana, poi in quella di Dallas dove ricopre il ruolo di vicepresidente della societ\u00e0. Rientra nel 1991, a Bruxelles, come presidente della Texas Instruments Europe.\nNel 1994 il presidente dell'IRI, Romano Prodi lo vuole come nuovo amministratore delegato della compagnia aerea Alitalia. Resta al timone dell'azienda due anni caratterizzati dalle numerosi innovazioni che per lungo tempo sono alla base dei piani industriali della azienda. anni che sono per questo anche caratterizzati da tensioni sindacali, in particolare con la categoria dei piloti.\nNel 1997 \u00e8 presidente della Piedmont International, la societ\u00e0 che ha rilevato l'attivit\u00e0 dei personal computer dall'Olivetti. Sei anni pi\u00f9 tardi viene nominato presidente e amministratore delegato della Getronics Italia fino al 2006."}
{"id": "480802", "revid": "729019", "url": "https://it.wikipedia.org/wiki?curid=480802", "title": "Filariasi", "text": "Le filariasi (o filariosi) sono un gruppo di parassitosi che interessano sia l'uomo sia gli animali, causate da nematodi della famiglia delle Filariidae, detti comunemente \"filarie\".\nLe filariasi che interessano l'uomo si possono distinguere secondo la localizzazione nell'organismo delle loro forme adulte.\nAltre filarie di interesse per lo pi\u00f9 veterinario possono essere patogene per l'uomo, occasionalmente e in modo incompleto, perch\u00e9 nell'ospite accidentale non maturano nelle forme adulte. Tra queste si ricordano le dirofilariasi, date da \"Dirofilaria immitis\" (filariosi cardiaca del cane), \"Dirofilaria (Nochtiella) repens\" e \"Dirofilaria tenuis\" (filariosi cardiaca del procione).\nCiclo vitale.\nCome per tutti i nematodi, il ciclo vitale delle filarie prevede 5 stadi di sviluppo larvale, nell'ospite definitivo vertebrato e nell'ospite intermedio (vettore) artropode. Le femmine adulte producono migliaia di forme larvali al I stadio, dette microfilarie, che vengono ingerite dall'insetto vettore. Alcune microfilarie hanno una periodicit\u00e0 circadiana (di 24 ore) e si trovano nel circolo dell'ospite vertebrato in massima concentrazione una volta al d\u00ec, nel momento in cui abitualmente l'insetto vettore ematofago si nutre. Le microfilarie passano due stadi di sviluppo nel vettore. La larva al III stadio viene inoculata di nuovo dal vettore nell'ospite vertebrato definitivo, durante il suo pasto ematico. La larva passa altri due stadi di sviluppo prima di diventare adulta e raggiungere la sua localizzazione definitiva, a seconda della specie."}
{"id": "480807", "revid": "39930", "url": "https://it.wikipedia.org/wiki?curid=480807", "title": "Sainte-Croix-de-Verdon", "text": ""}
{"id": "480808", "revid": "181699", "url": "https://it.wikipedia.org/wiki?curid=480808", "title": "Comitato di Tur\u00f3c", "text": "Il comitato di Tur\u00f3c (in ungherese \"Tur\u00f3c v\u00e1rmegye\", in slovacco \"Tur\u010dianska \u017eupa\", in tedesco \"Komitat Turz\") \u00e8 stato un antico comitato del Regno d'Ungheria, situato nell'odierna Slovacchia settentrionale. Capoluogo del comitato era Martin (in ungherese Tur\u00f3czszentm\u00e1rton).\nGeografia fisica.\nIl comitato di Tur\u00f3c era situato nel versante meridionale dei Monti Tatra occidentali e confinava con gli altri comitati di \u00c1rva, Lipt\u00f3, Z\u00f3lyom, Bars, Nitra e Trencs\u00e9n.\nStoria.\nIn seguito al Trattato del Trianon (1920) l'intero comitato venne assegnato alla neonata Cecoslovacchia, con le seguenti vicende amministrative:\nDall'indipendenza della Slovacchia (1993) il territorio dell'antico comitato fa parte della regione di \u017dilina."}
{"id": "480811", "revid": "22570", "url": "https://it.wikipedia.org/wiki?curid=480811", "title": "Filariosi", "text": ""}
{"id": "480815", "revid": "339392", "url": "https://it.wikipedia.org/wiki?curid=480815", "title": "Spada (personaggio)", "text": ""}
{"id": "480830", "revid": "1442080", "url": "https://it.wikipedia.org/wiki?curid=480830", "title": "Partito Conservatore", "text": ""}
{"id": "480835", "revid": "2108092", "url": "https://it.wikipedia.org/wiki?curid=480835", "title": "Tele 5 (Germania)", "text": "Tele 5 \u00e8 una rete televisiva tematica tedesca. Nella sua prima incarnazione, alla fine degli anni Ottanta, era uno dei canali televisivi stranieri posseduti dalla societ\u00e0 italiana Fininvest. \u00c8 stata successivamente rifondata dal gruppo Tele M\u00fcnchen.\nStoria del canale.\nTele 5 inizia le proprie trasmissioni l'11 gennaio 1988 sulle frequenze del canale musicale Musicbox, nato nel 1984 e rilevato tre anni dopo da Silvio Berlusconi, Tele M\u00fcnchen Gruppe e Leo Kirch.\nLe trasmissioni vengono interrotte dopo soli quattro anni, il 31 dicembre 1992, in seguito ad una crisi iniziata l'anno precedente. Le frequenze passano quindi al canale sportivo \"DSF\" (oggi Sport 1).\nTuttavia, dal 29 aprile 2002, Tele 5 riprende le proprie trasmissioni via cavo e satellite, dopo essere stata rifondata da azionisti di Tele M\u00fcnchen Gruppe.\nIl 3 luglio 2020, Discovery Deutschland annuncia l'acquisizione del canale da Leonine, che sar\u00e0 approvata dall'antitrust tedesca il successivo 1\u00ba settembre."}
{"id": "480836", "revid": "834", "url": "https://it.wikipedia.org/wiki?curid=480836", "title": "Mn", "text": ""}
{"id": "480843", "revid": "287204", "url": "https://it.wikipedia.org/wiki?curid=480843", "title": "Geronimo Barbadillo", "text": ""}
{"id": "480844", "revid": "125808404", "url": "https://it.wikipedia.org/wiki?curid=480844", "title": "Africa centrale", "text": "L'Africa centrale (anche detta Africa equatoriale) \u00e8 la porzione del continente africano che si estende tra il deserto del Sahara a nord e il deserto del Kalahari a sud; ad est \u00e8 delimitata ramo occidentale dalla Rift Valley mentre a ovest si affaccia sull'oceano Atlantico.\nDefinizione.\nOccorre dire che non esiste una definizione univoca e universalmente accettata del termine \"Africa centrale\". Tuttavia ne esistono diverse interpretazioni che possono avere ciascuna una sua validit\u00e0 in contesti specifici. Queste interpretazioni possono essere ricondotte a due filoni essenziali: quello geografico, in cui prevalgono considerazioni legate alla posizione ed ai confini naturali dell'area, e quello geopolitico, in cui alle considerazioni di cui sopra se ne aggiungono altre di carattere politico, economico e sociale.\nIn senso geografico stretto l'Africa centrale viene spesso definita come quella porzione del continente africano che va dal sud del Sahara fino al deserto del Kalahari e alla regione dei grandi laghi africani. Questa definizione individua tuttavia un'area estremamente grande (oltre 15 milioni di chilometri quadrati), composta da oltre trenta stati, con al suo interno aree con caratteristiche assai diverse, e pertanto se ne separano solitamente sub-aree quali quella occidentale, chiamata appunto Africa occidentale, e quella orientale detta Corno d'Africa.\nFra le definizioni di tipo geopolitico, si annoverano la Comunit\u00e0 economica e monetaria dell'Africa centrale (CEMAC), la Comunit\u00e0 economica degli Stati dell'Africa centrale (ECCAS) e la macroregione Africa centrale definita dalle Nazioni Unite. Quest'ultima ha, oltre all'innegabile vantaggio di essere definita da una organizzazione internazionale, anche quello di essere coerente con le altre Macroregioni Onu che mappano il territorio dell'Africa in modo completo e non ambiguo. Nel resto della voce si far\u00e0 pertanto riferimento a questa definizioni di \"Africa centrale\".\nIn base alla suddetta definizione delle Nazioni Unite, l'Africa Centrale \u00e8 composta da 9 stati:\nLa regione ha una superficie totale di circa 6,6 milioni di chilometri quadrati (una volta e mezza l'Unione europea) con una popolazione di quasi 138 milioni di abitanti (poco pi\u00f9 di un quarto di quella europea). Lo stato pi\u00f9 grande della regione \u00e8 la Repubblica Democratica del Congo con , che \u00e8 anche lo stato pi\u00f9 popoloso con oltre 80 milioni di abitanti.\nGeografia.\nGeograficamente il territorio dell'Africa centrale pu\u00f2 essere suddiviso in tre aree:\nArea settentrionale.\nQuest'area \u00e8 formata da una zona desertica a nord, il Sahel al centro e la savana a sud.\nLa zona desertica appartiene all'ecoregione del Deserto del Sahara e copre tutta la parte settentrionale del Ciad, con l'eccezione del vertice nord-ovest dove si trova il massiccio del Tibesti che con il monte Emi Koussi \u00e8 la montagna pi\u00f9 alta del Ciad e del Sahara. A parte il Tibesti l'area \u00e8 pianeggiante e digrada verso sud-ovest in direzione del lago Ciad.\nA sud della zona desertica si trova l'area del Sahel che comprende gran parte del Ciad meridionale, ed una piccola area del Camerun e della Repubblica Centrafricana settentrionali. All'interno del Sahel si trova la depressione del lago Ciad. Il lago si trova nel Ciad occidentale al confine con la Nigeria, il Camerun e il Niger e rappresenta una risorsa fondamentale per le popolazioni di quei paesi. Purtroppo il pesante sfruttamento delle acque per irrigazione e le siccit\u00e0 degli anni '70 e '80 ne hanno ridotto sensibilmente la superficie. Il lago \u00e8 di tipo endoreico ed \u00e8 alimentato da diversi immissari di cui il principale \u00e8 il Chari ed il suo affluente Logone che nascono nel nord-ovest della Repubblica Centrafricana e scorrono verso nord attraversando il Ciad e segnando il confine col Camerun fino al lago Ciad. Altri immissari minori sono lo Yobe che proviene dal nord della Nigeria, e due fiumi a carattere stagionale, lo Yedseram e lo Ngadda, sempre provenienti dalla Nigeria che danno comunque un contributo poco significativo.\nLa zona a sud del Sahel fa parte dell'ecoregione della Savana del Sudan orientale. Questa ecoregione \u00e8 composta di due blocchi: uno occidentale che si estende dal confine Nigeria-Camerun a ovest, verso est attraverso la parte meridionale del Ciad, la Repubblica Centrafricana settentrionale, fino al Sudan del Sud occidentale; il blocco orientale si sviluppa in direzione nord-sud lungo una striscia a cavallo del confine orientale del Sudan con l'Eritrea e poi nel Sudan del Sud e l'Uganda nord-orientale fino al lago Alberto e quindi marginalmente anche nella Repubblica Democratica del Congo. Si tratta di un territorio pianeggiante che si trova principalmente tra i 200 e i 1000 m di altitudine, anche se questa aumenta leggermente in Etiopia occidentale e intorno al lago Alberto.\nArea centrale.\nIl cuore dell'Africa centrale \u00e8 il bacino del Congo. Posto a cavallo dell'equatore \u00e8 il secondo bacino fluviale del mondo, dopo quello del Rio delle Amazzoni, con una superficie di circa 4 milioni di chilometri quadrati. L'area di drenaggio del fiume Congo comprende quasi tutta la Repubblica del Congo, la Repubblica Democratica del Congo, la Repubblica Centrafricana, lo Zambia occidentale, il nord dell'Angola, e parti del Camerun e della Tanzania. Il bacino si estende per circa 1.900 km da nord (spartiacque Congo - bacino del lago Ciad) a sud (altopiani interni dell'Angola) e circa altrettanti dall'Oceano Atlantico ad ovest, allo spartiacque Nilo-Congo a est. In questo bacino una rete di affluenti a forma di ventaglio scorre verso la depressione centrale lungo pendii concentrici che vanno da un'altitudine di circa 500 m. a 275 m. I principali affluenti del Congo sono: sul lato destro l'Ubangi, che scorre nella zona settentrionale del bacino al confine fra la Repubblica Democratica del Congo, la Repubblica Centrafricana e la Repubblica del Congo, e sul lato sinistro il Kasai, il Tshuapa ed il Lomami, che scorrono nella zona centrale del bacino\nLa parte centrale del bacino, spesso chiamata \"cuvette\", \u00e8 una enorme depressione contenente depositi alluvionali risalenti al periodo quaternario che poggiano su grossi sedimenti di origine continentale, costituiti principalmente da sabbia e arenaria. Questi sedimenti formano degli affioramenti nella zona sud-orientale della depressione.\nIl bacino ospita una enorme foresta pluviale, di tipo equatoriale, che prende il nome di foresta del Congo. Tale foresta \u00e8 composta di diverse ecoregioni: Foreste palustri del Congo orientale e Foreste umide del Congo occidentale, intorno alle rive del fiume Congo e dei suoi principali affluenti ed in particolare nella zona nord-est del bacino alla confluenza dei fiumi Ubangi e Congo; Foreste di pianura del Congo centrale nella parte centrale del bacino, a sud dell'ampio arco formato dal fiume stesso; Foreste di pianura del Congo nord-orientale nella parte nord-orientale della Repubblica Democratica del Congo e nella parte sud-orientale della Repubblica Centrafricana; Foreste di pianura del Congo nord-occidentale che si estende su quattro paesi: Camerun, Gabon, Repubblica del Congo e Repubblica Centrafricana.\nLa foresta del Congo \u00e8 delimitata ad ovest dalla Foresta costiera equatoriale che si estende dal fiume Sanaga nel Camerun centro-occidentale, attraversa la Guinea Equatoriale e le zone costiere e interne del Gabon, la Repubblica del Congo, la provincia angolana di Cabinda, e termina nella Repubblica Democratica del Congo, a nord della foce del fiume Congo. A est dalla foresta del Congo si trova la regione delle Foreste montane della faglia albertina. In questa regione si trovano alcuni dei grandi laghi africani: Lago Alberto, Lago Eduardo, Lago Kivu e Lago Tanganica) (da nord a sud), e le montagne pi\u00f9 alte dell'Africa centrale: i monti Virunga, il gruppo del Ruwenzori con che con la Cima Marqherita (5.109 m.) \u00e8 il monte pi\u00f9 alto della regione e i monti Itombwe.\nI confini settentrionale e meridionale del bacino del Congo sono delimitati da cinture di savana mista a prateria. La regione settentrionale prende il nome di Mosaico foresta-savana del Congo settentrionale. Si tratta di una regione di transizione fra la foresta pluviale e le zone secche della savana settentrionale, che si estende per un lungo territorio che inizia ad est del Camerun Highlands e si estende attraverso la Repubblica Centrafricana, Repubblica Democratica del Congo settentrionale, il Sudan del Sud e una piccola parte dell'Uganda di nord-ovest, fino alle montagne dell'Albertine Rift. A sud del Camerun Highlands, ma staccato da questi, si trova il Monte Camerun, un vulcano ancora attivo che si affaccia sul Golfo di Guinea, che con i suoi 4095 m. \u00e8 la vetta pi\u00f9 alta nell'area sub-sahariana occidentale.\nIl confine meridionale del Bacino del Congo \u00e8 formato da due regioni: la regione Mosaico foresta-savana del Congo meridionale nell'area sud e la regione Mosaico foresta-savana del Congo occidentale nell'area sud-ovest. La prima regione occupa una vasta area del Congo meridionale e l'area nord-est dell'Angola, mentre la seconda occupa una vasta area che va dal sud del Gabon, attraversa il sud della Repubblica del Congo e la parte occidentale dell Repubblica Democratica del Congo, arrivando fino all'Angola settentrionale. Anche queste sono delle regioni di transizione fra le foreste tropicali umide di latifoglie a nord e le savane asciutte del sud.\nArea meridionale.\nL'area immediatamente a sud del bacino del Congo \u00e8 costituita da boschi di miombo. In questi boschi gli alberi sono pi\u00f9 piccoli e meno densi di quelli della foresta equatoriale, e sono caducifogli, cio\u00e8 perdono le foglie durante la stagione secca. Le due ecoregioni sono chiamate Boschi di miombo dell'Angola e Boschi di miombo dello Zambesi centrale. La regione angolana copre un'area prevalentemente formata da colline con altitudini tra i 1.000 e 1.500 metri che si sviluppano ad est della catena costiera nell'area compresa fra i fiumi Cubango e Zambesi. L'ecoregione dello Zambesi orientale copre una vasta area che si estende a nordest dall'Angola, inclusa la porzione sudorientale della repubblica democratica del Congo (quasi tutta contenuta nella provincia del Katanga), la parte settentrionale della Zambia, una larga parte della Tanzania occidentale, il Burundi meridionale e il Malawi settentrionale e occidentale. Gran parte dell'ecoregione \u00e8 costituito da pianure o colline coperte da vasti boschi con un'altitudine che varia tipicamente tra 800 e 1.200 m.\nNella zona sud-orientale dell'Angola, al confine con la Namibia e lo Zambia, si trova la regione dei Boschi di Baikiaea dello Zambesi. L'area si trova in una vasta pianura ad una altitudione da 800 a 1.000 m ed \u00e8 drenata dai fiumi Okavango, Cuando e Zambesi superiore e i loro affluenti. L'area prende in nome dalla Baikiaea plurijuga (nota anche come teak africano o teak della Rhodesia), che \u00e8 la specie arboree dominante che caratterizza l'ecoregione.\nStoria.\nPreistoria.\nLa specie umana anatomicamente moderna risulta essersi evoluta, in base a studi paleontologici e genetici, circa 200'000 anni fa da una preesistente popolazione di esseri umani anatomicamente \"arcaici\", definiti \"Homo sapiens\", come effetto della deriva genetica in risposta a particolari momenti climatici che avrebbero causato un bottleneck nella popolazione. Basandosi sulla differenza di mutazioni accumulatesi nel DNA mitocondriale tra due popolazioni, la tecnica dell'orologio molecolare, che consente di valutare il tempo trascorso dalla separazione tra esse, indica circa 150'000 anni fa la separazione, dal nucleo originario dell'Africa orientale, dell'etnia dei pigmei, che popol\u00f2 la regione della foresta equatoriale del bacino del fiume Congo, in Africa centrale, praticando la caccia e la raccolta per migliaia di anni, fino ai tempi moderni. Altrettanto antica \u00e8 la nascita dell'etnia dei khoisan, o boscimani, che popol\u00f2 la regione del Kalahari, nell'Africa sud-occidentale. Successivamente a queste, soltanto 100'000 anni fa si form\u00f2 nella regione del golfo di Guinea il gruppo etnico dei bantu, responsabile di successive migrazioni in tutta l'Africa subsahariana che lo resero prevalente anche in Africa centrale. \nEt\u00e0 antica.\nIn Africa occidentale i bantu svilupparono l'agricoltura e la tecnologia per lavorare i metalli verso il 2000 a.C., e tali innovazioni furono all'origine della loro espansione, tanto da diventare la popolazione dominante dell'Africa subsahariana. I bantu arrivarono in Africa centrale verso il 1000 a.C. , espandendosi a partire dalle regioni costiere pi\u00f9 adatte all'agricoltura e risalendo il corso del fiume Congo, mentre i pigmei continuarono ad abitare le foreste pluviali. Gli agricoltori bantu svilupparono delle forme di organizzazione sempre pi\u00f9 centralizzate, fino a costituire dei veri e propri regni, come quelli di Luba e Lunda nel sud, o il medievale regno del Congo, che ebbe contatti con gli europei. \nI bantu non svilupparono alcuna forma di scrittura in Africa occidentale, pertanto la loro storia comincia ad essere registrata soltanto a partire dal contatto con i Portoghesi nel XV secolo.\nEt\u00e0 moderna.\nContatti con gli europei.\nI Portoghesi stabilirono colonie nelle isole di Bioko, Corisco, S\u00e3o Tom\u00e9, Pr\u00edncipe nel golfo di Guinea, nonch\u00e9 pi\u00f9 a sud nell'attuale Angola, dove fondarono Luanda. \nL'esploratore portoghese Diogo C\u00e3o venne in contatto con i capi dei piccoli regni bakongo, tra cui prevaleva il regno del Congo con una popolazione di 500.000 persone soggette alla capitale Mbanza Kongo. Il re del Congo fu battezzato col nome di Joao I e reso vassallo della corona portoghese, con un ruolo in parte simbolico. \nI Portoghesi inviarono sacerdoti per convertire la popolazione ed edificare le prime diocesi, ma incentivarono anche le lotte tribali per rifornirsi di prigionieri di guerra da vendere come schiavi ai coloni delle piantagioni americane, come in Brasile. \nDal 1642 l'egemonia portoghese fu insidiata dalla Compagnia olandese delle Indie orientali, che oltre alla sudafricana Colonia del Capo occuparono diverse basi commerciali portoghesi nel golfo di Guinea e in Angola, e contesero loro il controllo del regno del Congo e degli ingenti traffici di schiavi che lo riguardavano. \nNel 1778 una piccola regione, corrispondente alla attuale Guinea equatoriale, fu ceduta dai Portoghesi alla Spagna.\nEt\u00e0 contemporanea.\nLa corsa all'Africa.\nNel XIX secolo le colonie portoghesi e olandesi furono insidate dai Britannici e dai Francesi: i primi minacciarono a pi\u00f9 riprese la spagnola Guinea equatoriale, i secondi stabilirono basi in Gabon, e inviarono esploratori nella regione interna dei fiumi Congo e Ubangi, come l'italiano Pietro Savorgnan di Brazz\u00e0, con lo scopo di stabilire contratti di protezione con i capi tribali. Anche il re del Belgio Leopoldo II invi\u00f2 propri esploratori per stringere accordi con i capi tribali nella regione del Congo. \nLa spartizione dell'Africa fu regolata infine dalla conferenza di Berlino del 1885, con cui Leopoldo si fece riconoscere a titolo personale la propriet\u00e0 di una vasta regione a sud del fiume Congo (corrispondente all'attuale Repubblica Democratica del Congo), che impieg\u00f2 per la produzione di caucci\u00f9 con metodi schiavistici. Il romanzo-inchiesta \"Cuore di tenebra\" di Joseph Conrad del 1902, strumentalizzato da un movimento di protesta, suscit\u00f2 la decisione del Belgio di sottrarre tale territorio all'arbitrio personale di Leopoldo, trasformandolo nella colonia del Congo belga. La Francia ottenne invece il controllo dell'area compresa tra i fiumi Ubangi e Congo, dove fond\u00f2 le colonie del Congo francese (attuale Repubblica del Congo) e dell'Ubangi-Sciari (attuale Repubblica Centrafricana), unite nel 1908 a Ciad e Gabon nell'Africa equatoriale francese.\nLa conferenza di Berlino riconobbe all'Impero tedesco la colonia del Camerun, che nel 1918 fu spartito tra Nigeria britannica ed impero coloniale francese.\nLa decolonizzazione.\nDopo la Seconda Guerra Mondiale, le colonie dell'Africa occidentale ottennero l'indipendenza.\nNel Camerun francese, movimenti indipendentisti armati diedero vita a una fase di guerriglia contro le autorit\u00e0 coloniali a partire dal '55, portando all'indipendenza nel '60 sotto la guida di Ahmadou Ahidjo e all'unione con l'ex Camerun britannico nella Repubblica federale del Camerun.\nNel frattempo, a seguito della sconfitta della Francia in Algeria, e del protrarsi della guerra nel Vietnam, con referendum del '56 l'Impero coloniale francese fu sciolto e con esso l'Africa equatoriale francese, le cui colonie entrarono a far parte della Comunit\u00e0 francese nel '58, ed optarono tutte per l'indipendenza nel '60: il Ciad guidato dal leader indipendentista Fran\u00e7ois Tombalbaye, la Repubblica Centrafricana guidata dal presidente David Dacko, il Gabon guidato da L\u00e8on M'Ba e la Repubblica del Congo guidata dal presidente Fulbert Youlou, un ex prete cattolico.\nNel '68 nacque anche la Guinea Equatoriale, federazione delle ex colonie spagnole Bioko e Rio Muni. \nAnche il Congo belga ottenne l'indipendenza nel '60, iniziando per\u00f2 una crisi tra il governo centrale del premier federalista Patrice Lumumba e le ricche province meridionali secessioniste del Katanga, guidato da Moise Ciombe, e del Kasai, cui si aggiunse l'intervento militare del Belgio volto a riprendere il controllo della sua ex colonia, e l'opposizione armata del presidente Kasa-Vubu, leader del partito dell'etnia kikongo dell'ovest. La crisi si concluse con il golpe del colonnello Mobutu Sese Seko nel '65, che cambi\u00f2 nome al Paese in Zaire ed instaur\u00f2 una dittatura monopartitica. \nLa Guerra fredda.\nNell'Impero portoghese, il Primo Ministro Ant\u00f3nio de Oliveira Salazar si oppose ai movimenti indipendentisti delle colonie sorti negli anni '50 ad opera delle nuove potenze coloniali USA ed URSS: in Angola erano presenti il MPLA, finanziato dall'URSS, e l'UNITA, finanziato dagli USA; tuttavia dopo la Rivoluzione dei Garofani del '74 e la deposizione di Marcelo Caetano, le colonie portoghesi, Angola e S\u00e3o Tom\u00e9 e Pr\u00edncipe, ottennero l'indipendenza, entrando nell'orbita dell'URSS. Anche la Repubblica del Congo, dopo i golpe del '63 e del '68, divenne una dittatura militare politicamente sostenuta dall'URSS. Al contrario, lo Zaire di Mobutu, bench\u00e9 inizialmente di ispirazione marxista, fu fortemente appoggiato dagli USA in funzione anti-URSS e divenne una dittatura basata su un forte culto della personalit\u00e0.\nGoverni dittatoriali si stabilirono anche in Gabon, con il presidente Omar Bongo, che govern\u00f2 dal '67 al 2009, in Guinea Equatoriale, con Mac\u00ecas Nguema dal '72 al '79 e suo nipote Obiang Nguema dal '79 al presente, e Repubblica Centrafricana, con i golpe del colonnello Jean-B\u00e9del Bokassa, che govern\u00f2 dal '65 al '79, e del generale Andr\u00e9 Kolingba, che govern\u00f2 dall'81 al '93, entrambi sostenuti dalla Francia.\nIl cammino verso il multipartitismo.\nDopo la caduta dell'URSS nel '91, si svolsero libere elezioni in molti di Paesi dell'Africa centrale, che tuttavia non sempre sfociarono in una democrazia dell'alternanza, riconfermando piuttosto con plebisciti di facciata i governi dittatoriali del passato. Ad esempio, in Guinea Equatoriale Obiang Nguema \u00e8 in carica dal '79, in Gabon Omar Bongo \u00e8 stato riconfermato fino alla sua morte nel 2009 e succeduto dal figlio Ali Bongo Ondimba, in Camerun Paul Biya \u00e8 in carica dall'82, in Repubblica del Congo il generale Denis Sassou Nguesso in carica dal '79 ed allineato all'URSS fu sconfitto nelle elezioni del '92 da Pascal Lissouba, ma riprese il potere nel '97 instaurando un governo dittatoriale basato sul culto della personalit\u00e0, in Angola il presidente Jos\u00e9 Eduardo dos Santos, del MPLA, \u00e8 in carica dal '79, dopo essere passato nel '92 su posizioni pro-USA, che abbandonarono il partito rivale UNITA. \nNella Repubblica Democratica del Congo, invece, a seguito della guerra civile in Ruanda del '94, il dittatore Mobutu Sese Seko fu deposto nel '96-'97 da un esercito composto dai ribelli Tutsi cacciati dal Ruanda, col sostegno armato dell'Uganda e dell'Angola, guidato dal generale Laurent-D\u00e9sir\u00e9 Kabila, che si insedi\u00f2 a Kinshasa al suo posto come Presidente (ripristinandone tra l'altro il nome Congo, che aveva all'indomani della sua indipendenza, prima del golpe di Mobutu). Tuttavia quando Kabila nel '98 tent\u00f2 di rimandare indietro le forze ugandesi e ruandesi, esse si allearono con i Tutsi congolesi del Kivu per controllare tale regione ricca di oro, diamanti e coltan, mentre Kabila cerc\u00f2 l'appoggio degli Hutu congolesi e degli altri Stati africani, come Angola, Namibia, Zimbabwe, Ciad, Libia e Sudan, iniziando una seconda guerra civile. Kabila mor\u00ec nel 2001, nel corso della guerra, ma il Parlamento di Kinshasa elesse come successore suo figlio Joseph Kabila, riconfermato nel 2006. Le forze ruandesi e ugandesi si ritirarono nel 2002, a seguito di un accordi di pace, ma il conflitto prosegu\u00ec su scala regionale tra il governo di Kinshasa e i ribelli tutsi congolesi del Kivu, guidati dal tutsi Laurent Nkunda, e nella regione dell'Ituri. L'entit\u00e0 ed estensione del conflitto ha fatto parlare di una \"guerra mondiale africana\", con oltre 5 milioni di morti e un numero maggiore di profughi e sfollati.\nAnche nella Repubblica Centrafricana la transizione verso la democrazia \u00e8 passata attraverso ripetuti scontri armati, a partire dalla sconfitta del generale Kolingba nel '93 ad opera di Ange-F\u00e9lix Patass\u00e9 fino agli accordi del '97, e nuovamente a seguito del golpe del generale Francois Boziz\u00e9 nel 2003, e di quello delle milizie islamiste Seleka di Michel Djotodia nel 2013."}
{"id": "480850", "revid": "33751", "url": "https://it.wikipedia.org/wiki?curid=480850", "title": "Arbiter elegantiarum", "text": ""}
{"id": "480851", "revid": "108550177", "url": "https://it.wikipedia.org/wiki?curid=480851", "title": "Sarcosaurus woodi", "text": "Il sarcosauro (\"Sarcosaurus woodi\") era un dinosauro carnivoro vissuto nel Giurassico inferiore in Inghilterra.\nUn antenato di Ceratosaurus?\nI fossili di questo animale sono davvero scarsi, e si basano sui resti parziali di un bacino, di un femore e di poche vertebre ritrovati nei pressi della localit\u00e0 di Barrow-on-Soar e descritti da Charles William Andrews nel 1921. Da quello che pare di capire, per\u00f2, il sarcosauro (il cui nome significa \"lucertola della carne\") era un dinosauro carnivoro relativamente agile, di lunghezza non superiore ai 4,5 metri, e dalla costituzione tutto sommato robusta. Spesso avvicinato a \"Ceratosaurus\" e considerato un suo possibile antenato (e quindi ricostruito con un piccolo corno sul muso), in realt\u00e0 il sarcosauro potrebbe essere strettamente imparentato con i cosiddetti alticosauridi, ovvero quei teropodi primitivi simili a \"Coelophysis\" ma dalle dimensioni decisamente maggiori. Gli esempi pi\u00f9 noti, come \"Dilophosaurus\" e \"Liliensternus\", potrebbero aver avuto una corporatura pi\u00f9 leggera rispetto a quella di \"Sarcosaurus\".\nAltri resti fossili.\nAl genere \"Sarcosaurus\" \u00e8 ascritta un'altra specie, \"S. andrewsi\", descritta da Huene nel 1932 sulla base di una tibia di forma allungata. Naturalmente, non c'\u00e8 nessuna prova che questa tibia appartenga al genere \"Sarcosaurus\", anche se \u00e8 del tutto probabile che il suo proprietario fosse un alticosauride indeterminato. Recentemente si \u00e8 diffusa una voce riguardante un presunto ritrovamento di un cranio di \"Sarcosaurus\", ma la notizia non \u00e8 mai stata confermata."}
{"id": "480860", "revid": "124962429", "url": "https://it.wikipedia.org/wiki?curid=480860", "title": "Corviale", "text": "Corviale, o pi\u00f9 correttamente Nuovo Corviale (detto \"il Serpentone\" per via della sua lunghezza), \u00e8 un complesso residenziale di Roma (piano di zona 61), situato nella periferia sud-ovest della capitale (XI municipio). \nPer le sue grandi dimensioni (l'edificio principale \u00e8 lungo quasi un chilometro) e per le difficili condizioni di vita dei suoi abitanti, \u00e8 diventato nell'immaginario collettivo il quartiere-simbolo del degrado delle periferie della capitale.\nIl complesso, che accoglie circa 4500 abitanti, \u00e8 formato essenzialmente da tre edifici: la monumentale \u201cstecca\u201d principale, un unico corpo di 986 metri di lunghezza per nove piani (30 metri di altezza); un secondo corpo pi\u00f9 basso, parallelo al primo, di tre cinque piani; ed un terzo corpo orientato di 45\u00b0 rispetto ai primi due.\nUbicazione.\nIl quartiere \u00e8 ubicato nei pressi della via Portuense, lungo via Ettore Ferrari, via Poggio Verde, via Marino Mazzacurati e via dei Sampieri. Si trova nel suburbio Gianicolense, a circa due chilometri dal Grande Raccordo Anulare.\nPrende il nome dalla zona urbanistica nella quale \u00e8 stato costruito.\nStoria.\nIl progetto.\nDi propriet\u00e0 dell'ATER del Comune di Roma (ex IACP, Istituto Autonomo Case Popolari), il complesso \u00e8 stato progettato a partire dal 1972 da un \"team\" di 23 architetti coordinati da Mario Fiorentino e composto fra gli altri da affermati professionisti come Federico Gorio, Piero Maria Lugli, Giulio Sterbini e Michele Valori.\nNelle intenzioni del progettista, Corviale avrebbe dovuto rappresentare un modello abitativo alternativo, in netto distacco dallo sviluppo urbanistico di Roma iniziato negli anni Sessanta, che aveva portato alla nascita di interi quartieri completamente privi di servizi, chiamati \"quartieri dormitorio\". L'idea innovativa era quella di modificare sostanzialmente la concezione delle periferie come erano state progettate fino allora, proponendo un nuovo modello che integrasse spazi privati con attivit\u00e0 collettive, residenze con servizi, rifiutando il concetto di quartiere-dormitorio e privilegiando la ricchezza e complessit\u00e0 di funzioni e relazioni tipiche della citt\u00e0 storica.\nCostituito da due \"stecche\" di residenze, il progetto contava un totale di 1200 appartamenti integrati con numerosi spazi collettivi. L'aspetto pi\u00f9 rivoluzionario consisteva appunto nell'idea di rendere l'edificio completamente autonomo, un frammento compiuto di citt\u00e0 in grado di offrire i propri servizi all\u2019intera collettivit\u00e0 che lo avrebbe abitato e vissuto giorno dopo giorno. Il progetto prevedeva infatti servizi efficienti e ampi spazi comuni: quattro teatri all'aperto, uffici circoscrizionali, la biblioteca, scuole [dall'asilo alle medie], servizi sanitari, mercato, una sala riunioni di cinquecento posti e un intero piano (il quarto) esclusivamente dedicato alle attivit\u00e0 commerciali e artigianali, il tutto affacciato panoramicamente sul verde dell'Agro Romano.\u00ab\"Il nuovo Corviale \u00e8 una grande\" unit\u00e0 residenziale\", un unico complesso edilizio che contiene ed esprime la complessit\u00e0 e la ricchezza di relazioni propria della citt\u00e0\"\u00bb, lo defin\u00ec lo stesso progettista Fiorentino. \nSecondo il giudizio dell\u2019architetto Franco Purini, \u201cFiorentino aveva una concezione dell\u2019abitare come movimento eroico, voleva che la sua mastodontica macchina abitativa fosse una specie di comunit\u00e0 che si sarebbe autoregolata facendo prevalere gli interessi collettivi su quelli individuali; Fiorentino arriv\u00f2 per\u00f2 fuori tempo massimo, quando ormai in architettura alla fine degli anni Settanta si era affermato il Post-moderno, che, al contrario, esaltava piuttosto il singolo individuo e i suoi bisogni privati\u201d. Per Purini, \u201cCorviale \u00e8 l\u2019opera pi\u00f9 importante realizzata a Roma in tutti gli anni Settanta e una delle architetture pi\u00f9 significative della produzione mondiale di quegli anni\u201d.\nLa realizzazione.\nI lavori, affidati ad un'unica impresa edile (la Salice II), iniziarono nel 1975 e avanzarono fra difficolt\u00e0 e ritardi; furono sospesi nel 1982 per il fallimento della stessa impresa. L'architetto Fiorentino mor\u00ec nello stesso anno per un infarto cardiaco, senza aver visto completare il suo progetto; la leggenda metropolitana secondo la quale si sarebbe suicidato per il rimorso di aver creato un mostro, \u00e8 evidentemente falsa.\nLe prime abitazioni furono consegnate nell'ottobre 1982 e il blocco residenziale fu terminato nel 1984; ma gi\u00e0 qualche mese dopo avvennero le prime occupazioni abusive da parte di circa settecento famiglie, che continuarono per tutti gli anni '80 e '90, nonostante non fossero stati ancora realizzati i servizi previsti a complemento delle abitazioni. In particolare il quarto piano della stecca centrale fu occupato abusivamente e i locali, che avrebbero dovuto essere adibiti a servizi, vennero usati come abitazioni, situazione che dura a tutt'oggi.\nLe condizioni gestionali errate e i problemi funzionali sono stati sempre una costante nella storia dell\u2019edificio: anni di occupazione abusiva e di totale abbandono da parte delle istituzioni hanno portato in pochi anni il quartiere in condizioni di degrado e fatiscenza, tanto che gi\u00e0 dagli anni Ottanta Corviale \u00e8 diventato il simbolo del degrado delle periferie romane.\nSebbene a rilento, i lavori di completamento sono andati avanti negli anni: la parte centrale, o \"spina servizi\", che si trova tra le due stecche, \u00e8 stata completata e accoglie alcuni uffici del Municipio XI, un centro per il disagio mentale della ASL Roma D, il Gruppo XV dei vigili urbani, un centro culturale e artistico \"Il Mitreo\" e, conteneva, un \"farmer market\". Inoltre, negli spazi della spina centrale hanno trovato sede un gruppo di artigiani sfrattati dalle botteghe del centro storico.\nAll'interno del palazzo sono presenti l'incubatore d'impresa del Comune di Roma, un ambulatorio ASL, un centro anziani, un supermercato, varie cooperative e attivit\u00e0 sociali e imprenditoriali.\nDopo anni di proposte, fra cui l'abbattimento (suggerito per esempio da Massimiliano Fuksas, Fabio Rampelli, Teodoro Buontempo e altri), e varie idee di riqualificazione, nel 2008 l'Ater e la Regione lazio hanno presentato un \"piano di rinascita\" articolato in due interventi: il primo, detto \"Km Verde\", progettato dall'architetto Guendalina Salimei del T-Studio, prevede la completa ristrutturazione del famigerato quarto piano, con l'abbattimento di ci\u00f2 che esiste e la ricostruzione di 103 nuovi alloggi al posto dei servizi previsti da Fiorentino., lavori iniziati a Gennaio del 2019 e tuttora in corso; il secondo, \u00e8 il progetto vincitore del Concorso internazionale 'Rigenerare Corviale' del 2015, intervento del team di progettazione coordinato da Laura Peretti architects. Il progetto prevede un nuovo masterplan per lo spazio pubblico dell'intero comparto, la realizzazione di quei servizi originariamente collocati al quarto piano, il ridisegno e la semplificazione dell'intera circolazione carrabile e pedonale, nonch\u00e9 una nuova permeabilit\u00e0 fra citt\u00e0 e campagna. Dell'edificio vengono modificati gli accessi che passano da cinque a ventisette, tutto il basamento nella parte dell'attacco a terra, la zona della \"frattura\" che diviene una nuova piazza e il punto di connessione massima fra le diverse parti di territorio;.\nCaratteristiche.\nIl complesso \u00e8 formato da tre corpi: il principale, lungo 986 metri, alto 37, per 9 piani pi\u00f9 il piano sotterranei dei parcheggi e diviso in cinque lotti, con all'interno ballatoi, cortili e spazi comuni; il secondo, posto sul lato ovest e parallelamente al primo, lungo anch'esso 986 metri, alto 9, diviso in cinque lotti di 3 e 5 piani, collegato al primo corpo da cinque ponti posti ai cinque assi di accesso; il terzo, separato e posto sul lato est del principale, \u00e8 ruotato di 45 gradi rispetto a questo ed \u00e8 lungo 253,4 metri, con un'altezza variabile tra i 19 e i 23 metri, per 3/5 piani.\nAll'interno dei cortili si trova, per tutta la lunghezza, un'altra fila di abitazioni (\"case basse\") di due o tre piani che si affacciano sui cortili e sulla campagna retrostante. \u00c8 interamente costituito di setti in cemento armato. Ospita ben 1200 appartamenti di diverse dimensioni, pi\u00f9 una innumerevole serie di abitazioni sorte abusivamente negli spazi comuni e in quella che doveva essere una galleria dei negozi al 4\u00ba piano.\nNel progetto iniziale il palazzo era diviso in sei lotti: ognuno doveva essere dotato di sala condominiale per le attivit\u00e0 comuni. Inoltre, erano previsti una sala per le riunioni, un anfiteatro all'aperto (realizzato), scuole, laboratori artigianali e un piano, il quarto, dedicato agli esercizi commerciali.\nPoco distante dal terminale del terzo corpo, sul luogo dove sorgeva un'area verde, \u00e8 stato completato, nel 2005, il centro commerciale \"Casetta Mattei\", gi\u00e0 presente nel progetto originale.\nRiqualificazione.\nIl 3 dicembre 2015 \u00e8 stato proclamato il progetto vincitore del concorso internazionale \"Rigenerare Corviale\" coordinato da Laura Peretti architects."}
{"id": "480861", "revid": "9733", "url": "https://it.wikipedia.org/wiki?curid=480861", "title": "Nuovo Corviale", "text": ""}
{"id": "480863", "revid": "125304815", "url": "https://it.wikipedia.org/wiki?curid=480863", "title": "Fisiognomica (album)", "text": "Fisiognomica \u00e8 il quindicesimo album in studio di Franco Battiato, pubblicato nel 1988. Dal disco, che rappresent\u00f2 un inaspettato ritorno del cantante siciliano alla musica leggera e pop, dopo che questi l'aveva momentaneamente abbandonata a favore dell'opera lirica, vennero poi estratti quattro singoli destinati ai mercati esteri.\n\"Fisiognomica\" raggiunse il primo posto in classifica, risultando il quindicesimo album pi\u00f9 acquistato in Italia, riuscendo a vendere, gi\u00e0 a maggio, circa 300.000 copie.\nI brani \"E ti vengo a cercare\", \"Nomadi\" e \"L'oceano di silenzio\" vennero eseguiti con Giusto Pio alla presenza di Giovanni Paolo II in un concerto storico alla Sala Nervi, il 18 marzo 1989.\nAntefatto.\nA partire dal 1985, terminato il tour di \"Mondi lontanissimi\", Battiato decise di dedicarsi esclusivamente alla composizione di opere liriche, affermando anche in un'intervista di non essere interessato al rinnovo del contratto con la EMI Italiana, sua casa discografica. Dopo la messa in scena di Genesi, avvenuta al Teatro Regio di Parma nell'aprile del 1987 e un tour in Spagna a seguito della pubblicazione di \"Nomadas\", album contenente una parte dei suoi brani tradotti in spagnolo, il musicista cominci\u00f2 a lavorare alla sua seconda opera lirica, \"Gilgamesh\". Battiato dichiar\u00f2 poi che pi\u00f9 volte durante la composizione si era ritrovato a scrivere materiale di musica leggera che non poteva essere in alcun modo incluso nell'opera. Si decise quindi a pubblicare un nuovo album di inediti.\nDescrizione.\n\"Fisiognomica\" costuituisce una pietra miliare nella carriera musicale di Franco Battiato. A differenza degli album precedenti, \"Fisiognomica\" si present\u00f2 come un disco molto meno commerciale. Notevoli furono le influenze arabeggianti e della musica classica, con la partecipazione in alcuni brani di un soprano e la presenza di vari cori. Album molto introspettivo e orientato verso un discorso di spiritualit\u00e0, che caratterizz\u00f2 anche le successive opere del musicista nella prima met\u00e0 degli anni '90, \"Fisiognomica\" rappresento' un prodotto totalmente originale per l'epoca. Tutti gli arrangiamenti sono di Battiato e il testo di \"Veni l'autunnu\" \u00e8 in parte in lingua siciliana e in parte in arabo. Il testo in tedesco nel finale di \"L'oceano di silenzio\" \u00e8 tratto da \"Wasserstatuen\" di Fleur Jaeggy.\nEsiste una rara edizione promozionale dove il 33 giri \u00e8 inserito in una sovracopertina che riproduce, leggermente ingrandita e con un bordo bianco, la stessa foto utilizzata per il fronte copertina dell'album.\nLa canzone \"E ti vengo a cercare\" \u00e8 presente nel film Palombella rossa di Nanni Moretti. In una delle scene finali, il protagonista (e alter ego dell'attore e regista) Michele Apicella canta il brano mentre sta parlando con i giornalisti, e quindi mentre \u00e8 in procinto di tirare un rigore, con il pubblico che lo accompagna nell'esibizione canora.\nVersione spagnola.\nEdita lo stesso anno, contiene quattro pezzi cantati in spagnolo, con testo adattato da Aurora Tagle e Franco Battiato.\nNella copertina apribile campeggia un ritratto dell'artista intento a leggere \"Diceria dell'untore\" di Gesualdo Bufalino. Non \u00e8 stata inserita \"Nomadas\", gi\u00e0 uscita l'anno prima sull'omonimo LP, mentre \u00e8 presente la versione in spagnolo di \"Mesopotamia\", ancora inedita nella versione italiana (verr\u00e0 inserita l'anno dopo in \"Giubbe rosse\").\nTracce.\nTesti e musiche di Franco Battiato, tranne dove indicato."}
{"id": "480873", "revid": "16758", "url": "https://it.wikipedia.org/wiki?curid=480873", "title": "Rio Vallarsa", "text": "Il rio Vallarsa (\"Brantenbach\" in tedesco) \u00e8 un corso d'acqua che scorre in provincia di Bolzano.\nPercorso.\nSorge sul monte Corno Bianco. \nIl Vallarsa attraversa poi l'omonima valle (\"Brantental\") a partire da Nova Ponente, costeggiando la strada che collega quel paese a Laives. Attraversa quindi la citt\u00e0 di Laives, dove il corso \u00e8 circondato su entrambe le sponde da un parco, e sfocia quindi, poco dopo aver ricevuto le acque della Fossa Landgraben, nella Fossa di Bronzolo, un canale artificiale che scorre da Bolzano ad Ora, dove si getta nell'Adige.\nLa conoide su cui sorge l'abitato di Laives \u00e8 opera del rio."}
{"id": "480875", "revid": "324090", "url": "https://it.wikipedia.org/wiki?curid=480875", "title": "Nowa Huta", "text": "Nowa Huta (in polacco, \"Nuove acciaierie\") \u00e8 un quartiere industriale di Cracovia, creato negli anni cinquanta, per ampliare la capacit\u00e0 siderurgica della Polonia. \nStoria.\nIl quartiere nacque per soddisfare la richiesta di Stalin di impiantare, all'interno del territorio dell'alleato russo, un'industria metallurgica di dimensioni consistenti. Il Presidente Boles\u0142aw Bierut diede, pertanto, l'avvio al progetto scegliendo come luogo Cracovia.\nLa lotta sindacale.\nGli abitanti di Nowa Huta e i lavoratori dell'acciaieria furono tra i primi a ribellarsi contro il governo comunista e a combattere per diritti umani e diritti dei lavoratori. Essi difesero la costruzione della famosa chiesa \"Arca del Signore\u201d (costruita nell'anno 1977 grazie a Karol Wojty\u0142a) e organizzarono numerose manifestazioni democratiche che solitamente finivano con scontri con la polizia comunista. Nowa Huta divent\u00f2 in questo modo la roccaforte del movimento di Solidarno\u015b\u0107 negli anni '80. Nel 1980 quasi 29.000 dei 38.000 lavoratori delle Acciaierie di Lenin appartenevano al sindacato Solidarno\u015b\u0107.\nArchitettura.\nLa dottrina del realismo socialista in Polonia, come in altri paesi della Repubblica del Popolo, \u00e8 stata applicata dal 1949 al 1956. Ha coinvolto tutti i settori dell'arte, ma i suoi risultati pi\u00f9 spettacolari sono stati nel campo dell'architettura. Le principali linee guida di questa nuova corrente sono state molto precisamente indicate in un documento del 1949 redatto dal Consiglio Nazionale del Partito degli Architetti. L'architettura era un'arma estremamente importante per i creatori di questo nuovo ordine sociale. Era destinata a contribuire a formare un paese socialista - a modificare la coscienza dei cittadini e la loro visione della vita. In questa grande opera, un ruolo cruciale era svolto dalla figura dell'architetto, che non doveva essere percepito come un semplice ingegnere di strade ed edifici, ma piuttosto come un \"ingegnere dell'anima umana\". Il progetto di un edificio era molto pi\u00f9 che una questione di semplice estetica: doveva esprimere idee sociali, suscitare una sensazione di persistenza e di potenza.\nDal momento che lo stile Rinascimentale era generalmente il pi\u00f9 venerato nella vecchia architettura polacca, doveva rappresentare anche la nuova Polonia socialista. Tuttavia, nel tentativo di incorporare i principi del realismo socialista a tale corrente, ci furono piuttosto poche deviazioni introdotte rispetto al modello originale. Uno di questi principi era quello di riflettere pi\u00f9 da vicino l'architettura sovietica, portando la maggior parte delle opere verso un mescolamento dei due stili e infine, all'accettazione generale della forma classicista del regime Sovietico. Dal 1953, le opinioni critiche riguardo a questo modello di architettura sono state sempre pi\u00f9 spesso ascoltate, e la dottrina del realismo socialista in Polonia \u00e8 stata finalmente abbandonata nel 1956. Attualmente il centro di Nowa Huta \u00e8 considerato un monumento cittadino, esempio perfetto dell'architettura socialista in Polonia.\nLa questione religiosa.\nNel progetto originale di Nowa Huta mancava un tipo di costruzione: una chiesa cattolica romana. La campagna pubblica per la promozione della costruzione di tale edificio dur\u00f2 diversi anni. Gi\u00e0 nel 1960 gli abitanti di Nowa Huta cominciarono a presentar domanda per costruire una chiesa. In quell'anno combattimenti di strada violenti contro la polizia antisommossa scoppiarono a causa di una croce di legno, eretta senza permesso. La gente del posto era stata sostenuta dall'allora vescovo Karol Wojty\u0142a, futuro Papa Giovanni Paolo II, che inizi\u00f2 tenendo all'aperto una Messa di mezzanotte la vigilia di Natale del 1959, indipendentemente dal tempo, e che fece sostituire la croce ogni volta che fu rimossa. Nel 1967 il permesso di costruire la chiesa fu concesso e, infine, una chiesa chiamata Arca del Signore fu costruita. Il complesso \u00e8 stato consacrato da Wojty\u0142a nel 1977. Wojty\u0142a stesso, dopo essere stato eletto papa nel 1978, chiese di poter visitare Nowa Huta durante la sua prima visita nel 1979, ma non gli fu permesso di farlo."}
{"id": "480877", "revid": "767487", "url": "https://it.wikipedia.org/wiki?curid=480877", "title": "My Fair Lady (film)", "text": "My Fair Lady \u00e8 un film del 1964 diretto da George Cukor, tratto dall'omonimo musical del 1956 di Alan Jay Lerner e Frederick Loewe, ispirato a sua volta dall'opera \"Pigmalione\" di George Bernard Shaw.\nNel 1998 l'American Film Institute l'aveva inserito al novantunesimo posto della classifica dei migliori cento film statunitensi di tutti i tempi.\nNel 2018 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nTrama.\nIl professor Higgins, glottologo britannico di fama internazionale, scommette con l'amico Pickering di riuscire a trasformare la povera fioraia Eliza Doolittle in una dama di alta classe, entro sei mesi. Dopo estenuanti tentativi e un fallimento iniziale, all'ippodromo con tutti i signori pi\u00f9 illustri, Eliza viene apprezzata per i modi e l'eleganza dall'alta societ\u00e0 londinese. Concluso l'esperimento la fioraia dovrebbe tornare al suo contesto sociale, ma i cambiamenti avvenuti e l'innamoramento verso il suo mentore Higgins, fanno s\u00ec che Eliza decida di restare in casa del professore. Rifiutata da quest'ultimo fugge disperata, e solo allora Higgins si rende conto quanto ella sia diventata importante per la sua vita. Dopo un breve periodo di separazione i due torneranno finalmente a vivere assieme.\nCast.\nNonostante il grande successo del musical a Broadway, la produzione decise di chiamare per il film solo il protagonista maschile, Rex Harrison, e sostituire Julie Andrews, che interpretava Eliza Doolittle, con una attrice maggiormente nota come Audrey Hepburn. La Hepburn si rendeva conto dell'enorme differenza vocale tra lei e la Andrews, ma accett\u00f2 perch\u00e9 in caso di suo rifiuto sarebbe stata presa in considerazione Elizabeth Taylor. Venne per\u00f2 subito deciso che sarebbe stata doppiata nelle parti cantate e solo in una piccola porzione di una canzone in tutto il film non lo \u00e8 stata.\nDoppiaggio.\nIl doppiaggio di \"My Fair Lady\" rappresent\u00f2 uno dei pi\u00f9 complicati adattamenti di un film straniero. La difficolt\u00e0, infatti, stava nel rendere in italiano il dialetto cockney della protagonista che il prof. Higgins deve trasformare \"in perfetto inglese\" eliminando accento e cattiva pronuncia delle vocali. Nell'adattamento italiano si scelse di far parlare la protagonista con degli approssimativi accenti abruzzese, pugliese (molte battute ruotano infatti intorno alle A pronunciate come E), napoletano e romanesco mescolati tra di loro, con risultati del tipo \"\u00aba commendato', compre du' fiore a \u2018na povera raghezz\u00bb\".\nL'originale \"The rain in Spain stays mainly in the plain\" (ovvero \"La pioggia in Spagna rimane principalmente in pianura\"), \u00e8 stato adattato con uno scioglilingua pieno di A che divent\u00f2 famoso: \"La rana in Spagna gracida in campagna\", che per\u00f2 perde le connotazioni meteorologiche necessarie alla scena di Ascot.\nRiguardo al doppiaggio, nella versione originale tale tecnica fu utilizzata affinch\u00e9 Marni Nixon potesse doppiare il canto di Audrey Hepburn non ritenuto adatto. Anche le parti cantate di Jeremy Brett furono doppiate (da Bill Shirley), mentre Rex Harrison e Stanley Holloway usarono la propria voce come nella rappresentazione teatrale."}
{"id": "480879", "revid": "128334", "url": "https://it.wikipedia.org/wiki?curid=480879", "title": "Cellula di Langhans", "text": "Le cellule di Langhans sono cellule giganti multinucleate che si trovano in granulomi, soprattutto in quelli causati dal batterio tubercolare.\nMorfologia.\nLe cellule di Langhans possono raggiungere dimensioni ragguardevoli: 40-50 \u03bcm di diametro e contenere anche 50 piccoli nuclei disposti nella periferia della cellula a formare un cerchio completo (come nell'immagine a lato) oppure, pi\u00f9 frequentemente, un semicerchio a ferro di cavallo. Non \u00e8 vero che le cellule di Langhans siano esclusive dei granulomi tubercolari, come non \u00e8 vero che le cellule giganti i cui nuclei sono dispersi nel citoplasma siano esclusive dei granulomi da corpo estraneo: non esiste infatti una netta divisione fra questi tipi cellulari, per cui cellule di Langhans possono essere rinvenute anche nei granulomi da corpo estraneo.\nSi ritiene che le cellule giganti multinucleate derivino dalla fusione di macrofagi. Tuttavia in queste cellule \u00e8 stata osservata anche sintesi di DNA, per cui si ritiene che la loro morfologia caratteristica, ossia la presenza di nuclei multipli, possa dipendere anche dalla divisione mitotica senza corrispondente divisione del citoplasma.\nTerminologia.\nLe cellule giganti di Langhans prendono il nome dal patologo tedesco Theodor Langhans (1839-1915). Non vanno confuse con le cellule di Langerhans e nemmeno con le isole di Langerhans del pancreas."}
{"id": "480880", "revid": "433605", "url": "https://it.wikipedia.org/wiki?curid=480880", "title": "Tempio di Anahita", "text": "Il tempio di Anahita di Kangavar \u00e8 un sito archeologico, ritenuto perlopi\u00f9 un tempio, di incerta datazione. Sarebbe stato dedicato al culto della dea persiana protettrice delle acque Ardevisur Anahita. La sua struttura ricalca quella dei palazzi e degli edifici del periodo achemenide: grandi blocchi di pietra intagliati per incastrarsi l'uno con l'altro e sovrapposti fino a formare una struttura sopraelevata e ci\u00f2 ha determinato inizialmente una sua attribuzione al 200 a.C., circa. Oggi, per\u00f2, diversi studiosi, fra cui Wolfram Kleiss (cfr. voce Kangavar in \"Encyclopedia Iranica Online\" nei Collegamenti esterni), lo ritengono di tarda epoca sassanide e mettono in dubbio la natura templare del complesso.\nIl sito.\nL'edificio, che copre una superficie di circa 4,5 ettari, sorge sopra una cornice rocciosa che domina la piana di Kangavar, a met\u00e0 strada tra Kermanshah e Hamadan. Era circondato su tre lati da imponenti pilastri di 35 metri di altezza, e vi si accedeva dal lato meridionale per mezzo di due scalinate a doppia salita opposte e distanziate tra loro di circa 150 metri, simili alle scalinate di Persepoli. All'interno dell'edificio correva un piccolo canale che serviva, forse, a raccogliere l'acqua piovana o per scopi rituali legati al culto della dea.\nIl geografo Isidoro Caraceno, di et\u00e0 augustea, menziona un tempio di Artemide a Kangavar (cfr. Parthian Stations 6). Questa \u00e8 l'unica informazione che ha suggerito che l'edificio fosse anticamente un tempio di Anahita, divinit\u00e0 dell'Iran occidentale spesso identificata con Afrodite o con Artemide. Gli studiosi che hanno ipotizzato la natura templare e la maggiore antichit\u00e0 dell'edificio, hanno affermato che esso acquist\u00f2 notevole importanza in epoca partica, attribuendo a tale epoca una grande quantit\u00e0 di vasellame, di incisioni e di sepolture. Le sepolture sono di tre tipi: fosse scavate nella roccia, nelle quali il corpo veniva adagiato supino e con il viso rivolto al tempio; fosse contenenti un sarcofago di ceramica ricoperto con lastre di terracotta o calcare (databili ad iniziare dal I secolo); urne funerarie ricoperte con lastre di pietra.\nNella seconda met\u00e0 del XX secolo gli scavi avviati da archeologi iraniani hanno condotto a ipotesi diverse sulla funzione della grande piattaforma del complesso, precedentemente identificata con la base del tempio (un palazzo? un santuario all'aria aperta?) e soprattutto a una datazione molto pi\u00f9 recente. Il tempio citato da Isidoro, quindi, o \u00e8 un edificio precedente o fu costruito altrove."}
{"id": "480883", "revid": "1555966", "url": "https://it.wikipedia.org/wiki?curid=480883", "title": "Come un cammello in una grondaia", "text": "Come un cammello in una grondaia \u00e8 il sedicesimo album di Franco Battiato, pubblicato nel 1991.\nDell'album \u00e8 uscita, due anni dopo, una versione in lingua spagnola intitolata Como un camello en un canal\u00f3n.\nDescrizione.\nL'album \u00e8 diviso in due parti: i primi quattro brani sono opere di Battiato mentre i restanti quattro sono \"lieder\" di autori di musica classica.\nRaggiunse il decimo posto in classifica e vendette oltre 250.000 copie, risultando il trentaquattresimo disco pi\u00f9 venduto in Italia durante l'anno.\nIn copertina vi \u00e8 un particolare da un dipinto di S\u00fcphan Barzani, pseudonimo con cui Battiato firmava agli inizi i suoi dipinti.\nIl titolo del disco \u00e8 una citazione di Al-Biruni, scienziato persiano vissuto nell'XI secolo, che era solito pronunciare tale frase per indicare l'inadeguatezza della propria lingua nel descrivere argomenti di carattere scientifico.\n\"Schmerzen\" \u00e8 uno dei cinque \"Lieder\" del ciclo \"Wesendonck-Lieder\" (WWV 91), composto da Richard Wagner nel 1857 su una poesia di Mathilde Wesendonck\nIl brano \"Plaisir d'amour\" (1785) di Johann Paul Aegidius Martin venne proposto a Sibilla per il singolo del 1984 \"Plaisir d'amour/Sex appeal to Europe\"\",\" quest'ultima composta, come gli altri brani interpretati dalla cantante, da Battiato-Pio . Il pezzo viene citato da Battiato anche nella canzone \"Shakleton\" (\"Gommalacca\", 1998).\n\"Gestillte Sehnsucht\" \u00e8 tratta dall'Op. 91 \"Due canti per contralto, viola e pianoforte\" (1863-1884) di Johannes Brahms.\n\"Oh Sweet Were the Hours\" \u00e8 tratta dall'Op. 108 \"Venticinque canzoni scozzesi\" (1818) di Ludwig Van Beethoven; il testo inglese \u00e8 attribuito a William Smyth (1765-1849). Il brano fa parte del progetto di Beethoven di ri-arrangiare canzoni del patrimonio popolare britannico.\n\"Como un camello en un canal\u00f3n\".\nRealizzato con copertina non apribile. Tutti i crediti e i testi sono nella busta interna. Le versioni spagnole dei \"Sagradas sinfonias del tiempo\", \"Como un camello en un canal\u00f3n\" e \"La sombra de la luz\" sono di Carlos Toro. L'adattamento in spagnolo di \"Pobre patria\" \u00e8 accreditato al complesso spagnolo di gran successo: \"El \u00daltimo de la Fila\".\nEdito dalla \"Hispavox\" su licenza EMI-Odeon, numero di catalogo 072-7896421."}
{"id": "480884", "revid": "124030935", "url": "https://it.wikipedia.org/wiki?curid=480884", "title": "Cesare Romiti", "text": "Biografia.\nFiglio di un impiegato delle Poste, secondo di tre fratelli, si diploma ragioniere, si laurea a pieni voti in scienze economiche e commerciali studiando di notte e lavorando di giorno presso la ditta di trasporti Pasquetti di Roma come contabile, per mettere insieme qualche soldo dopo la morte del padre avvenuta a soli 47 anni. Nel 1947 inizia a lavorare per il Gruppo Bombrini Parodi Delfino, azienda di Colleferro, di cui assumer\u00e0 la carica di direttore finanziario affiancando Mario Schimberni, suo ex compagno di classe, che si occupa invece di amministrazione e controllo di gestione. Nel 1968, sempre a Colleferro, ricopre la carica di direttore generale nella Snia Viscosa dopo la fusione con la sua ex azienda. E proprio per seguire da vicino questa fusione, frequenta a Milano gli uffici di Mediobanca, facendo una buona impressione a Enrico Cuccia. Due anni pi\u00f9 tardi l'IRI lo nomina direttore generale prima e amministratore delegato poi della compagnia aerea Alitalia. Lavora per un breve periodo (1973) alla Italstat, azienda che lascia per approdare, sponsorizzato da Cuccia, al gruppo Fiat nell'ottobre del 1974, ovvero nel periodo della crisi petrolifera. Nel 1976 diventa amministratore delegato in un triumvirato con Umberto Agnelli (lo stesso anno eletto senatore della DC in un collegio romano) e Carlo De Benedetti (resta alla Fiat solo tre mesi). Nella casa automobilistica ottiene i pieni poteri nel 1980, quando i due fratelli Agnelli, Gianni e Umberto, vengono convinti da Mediobanca a passare la mano per evitare il peggio e ricopre anche il ruolo di presidente (1996-1998) succedendo a Gianni Agnelli. Per quasi un quarto di secolo \u00e8 stato uno dei maggiori rappresentanti dei cosiddetti \"poteri forti\". Ammetter\u00e0: \"In Fiat ho avuto praticamente carta bianca per venticinque anni\".\nNel 1998, anno della sua uscita dalla Fiat, percep\u00ec una buonuscita di circa 105 miliardi di lire per i suoi 25 anni di attivit\u00e0, pi\u00f9 99 miliardi di lire per il patto di non concorrenza. Attualizzati al 2020 sono circa 150 milioni di euro.\nGli anni alla Fiat.\nPer Romiti il primo problema \u00e8 quello di assicurare liquidit\u00e0 alla casa automobilistica. Ed \u00e8 personalmente coinvolto nell'operazione suggerita da Mediobanca che vede la Lybian Arab Foreign Bank acquisire il 10% della Fiat, investendo circa 360 miliardi di lire e pagando le azioni a un prezzo quadruplo rispetto alle quotazioni di Borsa. Per Gheddafi, scopre Gianni Agnelli incontrandolo a Mosca, si tratta di un puro investimento finanziario ma quei soldi libici, osserver\u00e0 Romiti, \"sono serviti molto\". Quindi concentra i suoi sforzi, in un periodo in cui in azienda c'\u00e8 molta confusione e sono in molti a chiedersi se l'auto abbia un futuro, le Brigate Rosse colpiscono anche dirigenti e capiofficina del gruppo, il sindacato \u00e8 molto forte (nel 1975 Gianni Agnelli ha firmato in poche ore come presidente della Confindustria l'accordo sulla scala mobile, accettando senza nemmeno discuterlo il massimo richiesto dal sindacato, cio\u00e8 il punto unico di contingenza per tutte le categorie), nel riorganizzare la \"holding\" del gruppo: solo nel 1980 sar\u00e0 pronto il primo bilancio consolidato. \nNel luglio 1980 Umberto Agnelli lascia gli incarichi operativi dopo avere rilasciato un'intervista a \"la Repubblica\" in cui chiede provocatoriamente la svalutazione della lira e la possibilit\u00e0 di operare come operano i concorrenti, cio\u00e8 licenziando. Molte le polemiche. \u00c8 Enrico Cuccia a chiedere il suo passo indietro sostenendo che le banche sono molto preoccupate per i debiti del gruppo e chiedono interventi urgenti: Umberto si limiti quindi a fare l'azionista. E la stessa cosa chiede a Gianni Agnelli. Cos\u00ec, in questa netta separazione tra azionisti e \"management\", Romiti, che ha la piena fiducia di Cuccia, diventa amministratore delegato unico del gruppo. E affronta con decisione il nodo dei costi, annunciando il licenziamento di 14 000 dipendenti. Lo scontro con il sindacato \u00e8 forte, Fiat Mirafiori \u00e8 bloccata dai sindacati per oltre un mese, Enrico Berlinguer assicura il sostegno del PCI nel caso di occupazione della Fiat ma tutto si risolve con la marcia per le vie di Torino di quarantamila persone, molte sono quadri Fiat, che esprimono il loro malessere e chiedono di poter lavorare. Alla fine la pace torna in fabbrica. Romiti dir\u00e0: \"Nei primi anni ottanta il silenzio del sindacato colpiva\". Il ministro del Tesoro Beniamino Andreatta segnaler\u00e0 a Romiti come la svolta alla Fiat sia \"l'unico fatto politico vero degli ultimi dieci anni: ha cambiato tutto il sistema delle relazioni industriali, ha messo ko il sindacato, ha ribaltato i rapporti tra la classe politica e quella imprenditoriale\". \nLa Fiat riprende a fare utili, lancia nuovi prodotti, sestuplica in fabbrica il numero dei robot, chiude nel 1982 lo stabilimento del Lingotto, aumenta gli investimenti, riduce il numero dei dipendenti (dai 320 000 nel 1980 ai 225 000 di sei anni pi\u00f9 tardi), compra \"Il Corriere della Sera\" e la Rizzoli, l'Alfa Romeo, la Snia Bpd, le assicurazioni Toro, entra attraverso la Gemina nella Montedison presieduta da Schimberni, si libera anche della presenza di Gheddafi e dei libici: ottengono (se ne occupano Romiti e Gianluigi Gabetti) sei volte tanto l'investimento effettuato dieci anni prima. Gianni Agnelli parler\u00e0 di \"meravigliosi anni ottanta\", i giornali di \"strapotere Fiat\", in un'intervista Bettino Craxi annoverer\u00e0 Romiti tra i \"proconsoli energumeni\" degli imperi industriali, Luciano Lama lo definir\u00e0 \"un estremista dell'impresa\". Nel 1987 la Fiat ha un fatturato proiettato verso i 40 000 miliardi di lire, cosa che fa dell'azienda torinese il secondo gruppo italiano, dietro all'IRI. Il merito \u00e8 di Romiti e di Vittorio Ghidella, il responsabile del settore auto, quello che azzecca una vettura dietro l'altra, dalla \"Uno\" alla \"Thema\", dalla \"Y10\" alla \"Croma\" fino alla \"164\". Tutte vetture collaudate personalmente da Ghidella prima del lancio finale. Il 1989, con utili netti di ben 3 300 miliardi di lire provenienti per l'85% dal settore auto, rappresenta il capolinea di quegli anni di forte sviluppo. Poi scoppia la guerra del Golfo e le vendite di auto calano, nel 1990 il marchio Fiat scende in Italia sotto il 40% e scivola al 10% in Europa. Gianni Agnelli pronuncia una frase diventata famosa: \"La festa \u00e8 finita\".\nScontri per il potere.\nGrintoso, aggressivo, intelligente, tenace, ambizioso con il sogno di diventare il nuovo Valletta, estroverso, passionale, capace di mettere qualche bastone tra i piedi di Craxi e di Ciriaco De Mita parlando di \"regurgiti anticapitalisti\", galante e grande frequentatore dei salotti romani con un certo spirito di emulazione nei confronti di Gianni Agnelli, Romiti ha avuto all'interno della Fiat vari scontri per il potere nel suo lungo periodo trascorso a Torino. Il pi\u00f9 importante \u00e8 quello con Vittorio Ghidella, il genio del prodotto. I due hanno visioni strategiche diverse sul futuro della Fiat: Romiti \u00e8 dell'idea che l'azienda non debba essere solo auto ma debba diversificarsi anche in altri settori, dalle telecomunicazioni all'aerospaziale, dando cos\u00ec vita a una conglomerata con una guida accentrata in una \"holding\", Ghidella, per quanto non contrario alla diversificazione, pensa che l'auto debba avere le maggiori risorse. Nel dicembre 1987 Gianni Agnelli annuncia al Centro Incontri di Marentino, davanti a circa 200 \"top manager\" Fiat, che tra breve lascer\u00e0 il suo ruolo al fratello Umberto e Romiti far\u00e0 altrettanto con Ghidella. Umberto resta invece in panchina grazie alle pressioni di Cuccia, che non ha in lui grande fiducia, e sei mesi dopo Ghidella viene mandato via con una liquidazione d'oro. Nell'arco di due anni saranno eliminati dall'azienda circa trecento dirigenti tecnici con timbro ghidelliano, sono proprio quelli che sanno fare l'auto. Marco Vitale, economista d'impresa, parler\u00e0 di una \"profonda svolta nella cultura della Fiat\".\nAnche i rapporti con Umberto Agnelli, che ha appoggiato Ghidella, non sono buoni. In panchina alla Fiat sin dal 1980 ma molto attivo a livello dell'Ifil, la finanziaria di famiglia che insieme all'Ifi \u00e8 azionista di riferimento della Fiat, tanto da avere creato un polo alimentare di tutto rispetto (con la Galbani alleata alla Bsn Danone, la Agnesi, la Ferrarelle, una fetta della Star), Umberto Agnelli tiene gli occhi puntati su Romiti. Nel 1990 si dice contrario all'acquisizione della Chrysler, suggerita da Romiti e a partire dal gennaio 1991 comincia a inviare a Romiti, ma soprattutto al fratello Gianni, una serie di lettere e \"memorandum\" roventi. Le lettere saranno poi sequestrate nel 1995 dai magistrati torinesi nell'ambito di un'inchiesta sui fondi neri della Fiat.\nNel 1992 Gianni Agnelli ribadisce che da l\u00ec a un anno avrebbe ceduto il suo ruolo al fratello Umberto, anche Romiti annuncia a sua volta che non sarebbe rimasto un minuto in pi\u00f9 dell'Avvocato: \"Siamo una coppia, insieme abbiamo lavorato, insieme ce ne andiamo\". Ma interviene Mediobanca: per dare liquidit\u00e0 all'azienda che ne ha di nuovo bisogno, Enrico Cuccia impone un aumento di capitale di 4 200 miliardi, il pi\u00f9 grande fatto sino ad allora in Italia. Chiede anche che Romiti resti nel suo incarico. Cos\u00ec il 28 settembre il consiglio d'amministrazione della Fiat rinnova per tre anni il mandato di Gianni Agnelli e di Romiti. Nel dicembre 1995 Agnelli fa sapere che nel marzo successivo, al compimento dei 75 anni, avrebbe ceduto la presidenza effettiva della Fiat a Romiti. Gli dice: \"Lei non \u00e8 molto pi\u00f9 giovane di me, ma ha ancora due anni per arrivare alla fatidica soglia\". Nella storia della Fiat Romiti sar\u00e0 cos\u00ec il secondo presidente non appartenente alla famiglia e manterr\u00e0 l'incarico fino al compimento dei 75 anni, nel giugno del 1998. Fu insignito dell'Ordine della Minerva dall'Universit\u00e0 degli Studi \"Gabriele d'Annunzio\".\nCuriosit\u00e0.\nRomiti-Schimberni.\nDa ragazzi Cesare Romiti e Mario Schimberni sono amici. Entrambi romani ed entrambi di famiglie di modesta condizione, si conoscono alla scuola Leonardo da Vinci. Sono compagni di classe alle inferiori (corso C) mentre alle superiori frequentano, sempre nello stesso istituto, sezioni diverse. E poi si laureano entrambi in economia e commercio. Si sposano giovani: Romiti con una sua coetanea, Gina Gastaldi, Schimberni con Angela Peppicelli. Le due famiglie si frequentano, Romiti sar\u00e0 anche il padrino di battesimo del primo dei figli di Schimberni. Si ritrovano, dopo aver fatto tutti e due diversi lavori, alla Bombrini Parodi Delfino, la principale azienda privata del centro sud, produttrice di insetticidi, detersivi, carrozze ferroviarie, soprattutto munizioni ed esplosivi. Sono entrambi assunti nel 1947. E l\u00ec fanno entrambi carriera. Quando la direzione generale viene divisa, Romiti diventa direttore della finanza, Schimberni direttore dell'amministrazione e del controllo di gestione.\nNel 1968 viene deciso in gran segreto di fondere la Bombrini con la Snia Viscosa. Se ne occupa in particolare Romiti, che spesso si reca anche a Milano negli uffici di Mediobanca e incontra Enrico Cuccia. Schimberni, lasciato all'oscuro della trattativa, scopre della fusione solo sui giornali. Tra i due \u00e8 la rottura. Poi si ritroveranno di fronte negli anni ottanta, quando uno \u00e8 amministratore delegato della Fiat e l'altro presidente della Montedison. Nel 1983 Romiti acquista in gran fretta, e senza dire nulla a Gianni Agnelli, Palazzo Grassi di Venezia portando via l'affare a Schimberni, che credeva di averlo gi\u00e0 concluso. Nel 1985 \u00e8 Schimberni a prendere il controllo della Bi-Invest di Carlo Bonomi grazie a una \"scalata\" in Borsa compiuta da un finanziere molto abile, Francesco Micheli. L'operazione destabilizza il sistema di potere garantito da Mediobanca, facendo irritare Cuccia e Agnelli, naturalmente anche Romiti. Ma nell'irritazione di Romiti ha un peso rilevante l'aspetto psicologico: il fatto che sia stato proprio Schimberni \"a gabbarlo, a essere pi\u00f9 abile e spregiudicato di lui\".\nRomiti-De Benedetti.\nNel 1988, raccogliendo la sua testimonianza per il libro \"Questi anni alla Fiat\", Giampaolo Pansa gli chiede a proposito dell'uscita dall'azienda di Carlo De Benedetti: Come vi siete lasciati? E Romiti: \"Non bene, e me ne dispiace. Lui vedeva in me l'uomo che l'aveva ostacolato nel suo proposito di essere l'unico a comandare in Fiat. Cos\u00ec, ci fu anche del malanimo, dell'amarezza un po' acida\". Ventiquattro anni pi\u00f9 tardi, nel 2012, Romiti dice a Paolo Madron nel libro-intervista \"Storia segreta del capitalismo italiano\" di averlo incontrato la sera stessa della firma di separazione tra De Benedetti e la Fiat: \"Cesare, io me ne vado ma ho messo una condizione: che tu prenda il mio posto alla testa della Gilardini. (...) Sulla sua insistenza che io diventassi presidente al posto suo, motiv\u00f2 la cosa dicendomi che si fidava solo di me\". Uno scherzo della memoria.\nI processi.\nAnche il gruppo Fiat sar\u00e0 travolto dalla bufera di Tangentopoli. Nell'aprile 1997 Cesare Romiti \u00e8 condannato, insieme ad altri \"manager\" dell'azienda. All'indomani della condanna esce una lettera di solidariet\u00e0 a Romiti firmata da Enrico Cuccia e altri quaranta personaggi di primo piano della finanza e dell'imprenditoria italiana. Fa sensazione la presenza della firma di Cuccia, conosciuto per la sua grande riservatezza. Confider\u00e0 Romiti: \"In quell'occasione ha giocato il mio strettissimo rapporto con Cuccia. E poi la convinzione che si stava esagerando. Cuccia diceva che la politica non si rendeva conto di essere arrivata a un tal punto di depravazione da rendere impossibile il lavorare onestamente\".\nNel 2000 la Cassazione conferma la condanna a undici mesi e dieci giorni di reclusione per falso in bilancio, finanziamento illecito dei partiti e frode fiscale relativa al periodo in cui ricopriva la carica di amministratore delegato del gruppo Fiat, consigliere in RCS MediaGroup e Impregilo.\nLa Corte d'appello di Torino, in data 4 dicembre 2003, in accoglimento dell'istanza di incidente di esecuzione, ha revocato la sentenza di condanna per falso in bilancio dichiarando che il fatto per cui era stata emessa sentenza non \u00e8 pi\u00f9 previsto dalla legge come reato.\nIl dopo Fiat.\nDopo l'uscita dalla Fiat e avere rifiutato due offerte (una dalla Zanussi e una da Silvio Berlusconi) diventa imprenditore in proprio. Guida la societ\u00e0 finanziaria Gemina (come liquidazione aveva chiesto ad Agnelli la possibilit\u00e0 di acquistarne una quota) che controllava RCS, di cui Romiti \u00e8 stato presidente dal 1998 al 2004 (successivamente sar\u00e0 presidente onorario) per la societ\u00e0 di costruzioni e ingegneria Impregilo. Nel maggio 2005 entra nel patto di sindacato degli Aeroporti di Roma. Nel 2007 la famiglia Romiti (Cesare e i due figli Maurizio e Piergiorgio) viene progressivamente estromessa prima da Gemina, quindi da Impregilo, poi da Aeroporti di Roma.\nRomiti ha costituito nel 2003 la Fondazione Italia-Cina, che presiede dal 2004; la Fondazione raduna decine di personalit\u00e0 imprenditoriali e aziende interessate al mercato cinese. Dal 2006 al 2013 \u00e8 stato presidente dell'Accademia di Belle Arti di Roma. \n\u00c8 stato inoltre presidente onorario e membro del comitato esecutivo dell'Aspen Institute e presidente dell\"'Associazione Uni-Italia\", da lui fondata nel 2010.\n\u00c8 morto il 18 agosto 2020 all'et\u00e0 di 97 anni. \nI funerali si sono svolti a Cetona, in provincia di Siena, dove \u00e8 stato sepolto nel cimitero locale.\nDall'ottobre 2021 l'archivio di Cesare Romiti \u00e8 ospitato nella sede della Fondazione Corriere della Sera.\nVita privata.\nEra sposato dal 1948 con Luigia Gastaldi, detta Gina (1923-2001), donna molto riservata, impegnata negli anni novanta nell'associazione \"Area\" per l'assistenza alle persone disabili. Avevano due figli, Maurizio (1949) e Piergiorgio (1951). Era un appassionato tifoso della Roma."}
{"id": "480886", "revid": "729019", "url": "https://it.wikipedia.org/wiki?curid=480886", "title": "T92 (semovente)", "text": "Il T92 Howitzer Motor Carriage era un semovente d'artiglieria sviluppato negli Stati Uniti d'America durante la seconda guerra mondiale.\nIl mezzo era armato con un obice da 240 mm M1 montato su scafo del carro M26E3, che in seguito verr\u00e0 ridenominato Pershing, modificato: era infatti stata aggiunta una settima ruota al treno di rotolamento. Una limitata produzione venne ordinata nel marzo del 1945 e il primo veicolo di prova fu approntato per il 25 giugno dello stesso anno: in totale la produzione fu di cinque esemplari.\nContemporaneamente al T92 veniva sviluppato anche un altro mezzo simile: il T93. Quest'ultimo differiva dal precedente per l'arma utilizzata. In questo caso era stata montata la versione a canna lunga del cannone da 8 inch M1 (203\u00a0mm).\nI due mezzi avrebbero dovuto essere impiegati, in numeri limitati, nell'Operazione Downfall, la progettata invasione del Giappone. Con la resa ufficiale da parte dell'Impero Giapponese, avvenuta il 14 agosto 1945, venne meno la necessit\u00e0 di questi mezzi, che non vennero mai inviati nel teatro operativo dell'Pacifico.\nSviluppo.\nCon l'adozione del nuovo carro pesante Pershing, venne proposto di realizzare su tale scafo e relativi componenti un completo \"Heavy Weight Combat Team\", ovvero una serie di veicoli corazzati complementari. La necessit\u00e0 di sostituire l'obice autotrainato da 240 mm M1918, e le precedenti esperienze del cannone da 155 mm montato su scafi di carri medi M3 o M4, indicavano la possibilit\u00e0 di realizzare un semovente da 240 mm sullo scafo di un M26 Pershing. Il progetto fu approvato nel 1945 e fu immediatamente stipulato un contratto per la produzione di quattro prototipi con la Chrysler. Il primo esemplare fu terminato nel mese di luglio dello stesso anno.\nPer montare queste artiglierie di grosso calibro fu necessario allungare lo scafo del carro M26 e aggiungere un rullo portante per lato. Inoltre fu invertita la configurazione dello scafo, sicch\u00e9 il T92 era a trazione anteriore. Sistemato posteriormente al veicolo, era inoltre presente un vomere per l'ancoraggio al suolo durante il tiro.\nProve preliminari.\nLe prove indicarono che questo tipo di artiglieria semovente sarebbe stata ideale per le azioni contro bunker e postazioni in caverna, molto comuni sul fronte del Pacifico: vennero perci\u00f2 prodotte delle granate con spolette specificatamente studiate per la perforazione di opere in cemento. L'obice era in grado di sparare un proietto di 160 chilogrammi fino a 25 chilometri circa.\nIl lancio delle bombe atomiche su Hiroshima e Nagasaki e la conseguente cessazione delle ostilit\u00e0 impedirono a questo mezzo di partecipare alla guerra: all'epoca della resa nipponica infatti questi pochi esemplari erano comunque pronti per la spedizione nel Pacifico, e il loro impiego era contemplato nella progettata invasione del Giappone.\nIl motivo principale per cui questi mezzi non furono messi in produzione \u00e8 dovuto al basso rapporto potenza peso (8.8 HP/t, con un rapporto per un M4 Sherman di 12.2 HP/t) che li rendeva estremamente poco agili in terreno vario. Il peso elevato era dovuto essenzialmente al peso dell'arma, pari da solo a 28 t, a cui si aggiungeva il forte peso del vomere d'arresto. D'altra parte non \u00e8 chiaro perch\u00e9 i progettisti abbiano conservato una corazzatura di 1 pollice (25\u00a0mm) per un mezzo che portava un'arma con una gittata di 23\u00a0km, quindi che avrebbe dovuto essere usato solamente nelle seconde linee."}
{"id": "480890", "revid": "11694", "url": "https://it.wikipedia.org/wiki?curid=480890", "title": "Artaserse II", "text": ""}
{"id": "480891", "revid": "1543377", "url": "https://it.wikipedia.org/wiki?curid=480891", "title": "Le Trachinie", "text": "Le Trachinie (in greco antico / \"Trach\u00ecniai\") \u00e8 una tragedia di Sofocle, la cui data di prima rappresentazione \u00e8 incerta. Insieme ad \"Antigone\" ed \"Aiace\", fa parte del gruppo pi\u00f9 antico delle tragedie conosciute di Sofocle e tratta l'episodio finale della celebre saga di Eracle: la morte dell'eroe, procuratagli dalla moglie Deianira attraverso una tunica trattata col sangue del centauro Nesso.\nTrama.\nLa scena \u00e8 ambientata a Trachis (da cui il titolo della tragedia, che indica le donne che formano il coro), la cittadina della Tessaglia dove dimora Eracle insieme alla moglie Deianira e ai figli, ospiti presso il re Ceice.\nIn realt\u00e0, Eracle \u00e8 impegnato nel compimento delle sue fatiche e manca da casa da molto tempo. Deianira, preoccupata per la lunga assenza del marito, invia il figlio Illo a cercarlo. Poco dopo la partenza del giovane, per\u00f2, giunge un messaggero che annuncia il ritorno di Eracle, confermato dall'arrivo dell'araldo ufficiale Lica, che rassicura sulla salvezza del signore, momentaneamente fermo fuori citt\u00e0 per onorare gli dei con dei sacrifici, e introduce un gruppo di prigioniere di guerra dell'Ecalia. Tra le prigioniere c'\u00e8 anche la bellissima figlia del re di Ecalia Eurito, Iole. Deianira, impietosita alla vista della giovane, decide di accoglierla a palazzo. Il messaggero per\u00f2 rivela a Deianira che non solo Eracle si era invaghito di Iole, ma anche che aveva espugnato Ecalia soltanto per averla, e ora intende introdurla in casa come concubina.\nDeianira non prova rancore n\u00e9 per il marito, che ha ceduto alla bellezza giovanile di Iole, n\u00e9 per Iole stessa, perch\u00e9 costretta a seguire Eracle, ma \u00e8 ferita e desiderosa di riconquistare l'amore di Eracle. Decide cos\u00ec di mandare a Eracle una tunica trattata col sangue del centauro Nesso, il quale in giovent\u00f9 aveva tentato di sedurla e che il suo novello sposo Eracle aveva ucciso. Morendo Nesso le aveva detto che il sangue avrebbe sortito l'effetto di filtro d'amore, garantendole l'amore di Eracle per sempre.\nDopo la partenza di Lica, per\u00f2, Deianira ha un cattivo presagio. Ha visto infatti il bioccolo di lana con cui aveva tinto del filtro la tunica inviata a Eracle polverizzarsi una volta esposto al sole. Solo tardi Deianira si accorge dell'inganno: i presagi vengono confermati poco dopo con l'arrivo di Illo, che, inveendo contro la madre, racconta come Eracle, indossata la tunica, si fosse avvicinato alla pira dei sacrifici e improvvisamente il sangue avvelenato si era rappreso per il calore e la tunica si era attaccata alla pelle, che si staccava a brandelli; per la rabbia Eracle aveva scagliato Lica contro una scogliera, uccidendolo.\nIn preda al dolore, Deianira si uccide. Poco dopo giunge Eracle, trasportato su una lettiga, con l'intenzione di vendicarsi sulla moglie, pensando che avesse tentato di ucciderlo intenzionalmente. A Eracle \u00e8 per\u00f2 negata la vendetta e non gli rimane che predisporre la sua morte: ordina al figlio di farsi portare su una collina e di costruire l\u00ec un rogo. Dopodich\u00e9 vi si fa porre sopra, facendo promettere al figlio che sposer\u00e0 Iole.\nCommento.\nIl fraintendimento.\nTema portante della tragedia \u00e8 il fraintendimento e l'ingannabilit\u00e0 che coinvolge tutte le cose del reale, che non sono mai come appaiono. Il fraintendimento delle parole di Nesso causa una sofferenza ingiustificata e immotivata, in cui \u00e8 assente la giustizia divina e che vede i personaggi soli ad affrontarla. La solitudine, che \u00e8 un tratto che caratterizza tutti gli eroi sofoclei di fronte al loro dolore, \u00e8 accentuata nel personaggio di Deianira, che per tutta la vita si \u00e8 sentita abbandonata. Troppo presto e troppo violentemente \u00e8 avvenuto per lei l'ingresso nel mondo adulto, cos\u00ec come per il figlio Illo e per Iole. Gli d\u00e8i, come afferma Illo nell'esodo, stanno a guardare dall'alto le sofferenze umane con indifferenza.\nComposizione.\nL'opera \u00e8 un esempio di tragedia a dittico, divisa in una prima met\u00e0 incentrata sul dramma di Deianira e una seconda met\u00e0 che si interessa di quello di Eracle. La morte di Deianira segna la cesura fra le due parti e fa s\u00ec che i due personaggi non si incontrino mai sulla scena. Il protagonista, ovvero il primo attore, doveva impersonare entrambi, dando prova di grandissime doti recitative.\nIl personaggio di Iole \u00e8 un \"kofon prosopon\", un personaggio muto, che nell'arco di tutta la tragedia non pronuncia una sola parola, pur rivestendo un grande peso nello sviluppo degli eventi. Le limitazione strutturali del teatro greco antico impedivano che un quarto attore potesse ottenere una parte recitata (gli attori, ai tempi di Sofocle, si arrestavano a tre), ma Sofocle \u00e8 abilissimo a trasformare un vincolo in una soluzione drammaturgica plausibile: il silenzio di Iole viene giustificato dalla sua disperazione.\nCome sempre accade nel teatro antico, la morte dei due personaggi non viene rappresentata direttamente in scena. Quella di Deianira avviene all'interno del palazzo ed \u00e8 riferita al coro dalla Nutrice, quella di Eracle avviene fuori citt\u00e0.\nParticolarmente patetico \u00e8 il racconto del suicidio di Deianira, che non avviene per impiccagione come di consueto nella tragedia greca per i suicidi femminili, ma trafiggendosi su un fianco con una spada. La nutrice descrive gli ultimi momenti della donna: piangendo, vaga per la casa toccando gli oggetti, dando l'estremo saluto al suo microcosmo femminile domestico; poi si stende sul letto di Eracle, come per dare l'addio al simbolo estremo della sua femminilit\u00e0; l\u00ec si spoglia delle vesti e conficca la lama nel fianco. Nel frattempo sopraggiunge il figlio Illo, che la Nutrice era corsa a chiamare e al quale ha rivelato le buone intenzioni e l'errore della madre. Questi, disperato, si stende sul letto a fianco alla madre per piangerla. L'atto doveva sicuramente colpire fortemente il pubblico dell'epoca, per il quale il letto del padre era considerato intoccabile, per di pi\u00f9 Illo \u00e8 abbracciato alla madre nuda e imbrattata di sangue e l'ambiguit\u00e0 della scena \u00e8 rimarcata dal doppio vocabolario utilizzato da Sofocle, che pu\u00f2 essere facilmente letto anche con un significato sessuale. Sofocle organizza visivamente la scena in modo tale che Illo si fonda con la madre come al momento del parto.\nIl momento in cui Illo sale sul letto di Eracle corrisponde alla sua iniziazione all'et\u00e0 adulta: simbolicamente egli assume uno status sessuale e si sostituisce al padre. Dopo questo episodio, infatti, verr\u00e0 trattato da Eracle come un adulto e la sostituzione al capo di famiglia \u00e8 rimarcata dalla volont\u00e0 di Eracle affinch\u00e9 sposi Iole. Per Illo la morte traumatica di entrambi i genitori rappresenta l'uscita dallo stato di spensierata fanciullezza e l'entrata in un mondo di gravose responsabilit\u00e0. Egli non vorrebbe n\u00e9 portare il padre sulla pira n\u00e9 sposare Iole, che definisce la causa della catastrofe abbattutasi sulla sua famiglia, ma \u00e8 costretto a questi doveri.\nDifferenze rispetto al mito.\nSofocle riprende una storia molto nota, modificandola tuttavia in alcuni particolari rispetto alla versione tradizionale: nel mito, Deianira appare come una donna fortemente gelosa e vendicativa nei confronti del marito, al quale mander\u00e0 la tunica intrisa col sangue di Nesso ben consapevole della sua azione; Sofocle invece smorza, quasi minimizza questo lato del carattere della donna, facendone invece una moglie innocente e devota al marito, che solo tardi si accorger\u00e0 dell'imprudenza della sua azione e, di conseguenza, del terribile inganno tesole da Nesso.\nUn secondo particolare modificato rispetto alla versione tradizionale, in cui la tunica era trattata non solo col sangue, ma anche col seme di Nesso, \u00e8 che in Sofocle il filtro \u00e8 composto del solo sangue del centauro.\nImportantissima \u00e8 la mancata menzione all'apoteosi finale che interessa il personaggio di Eracle, il quale viene assunto all'Olimpo come dio. Sulla scena, invece, la morte \u00e8 presentata in una dimensione di cupa disperazione, senza lo sbocco liberatorio che la sola allusione all'apoteosi avrebbe comportato.\nSofocle, dunque, rielabora in modo originale la vicenda da cui trae ispirazione, non accogliendola freddamente e passivamente. Quest'ultima \u00e8 una caratteristica costante del teatro di Sofocle.\nPersonaggi.\nDeianira.\nDeianira \u00e8 la figlia di Oineo, re di Calidone, e di Altea. In giovent\u00f9 era desiderata dal dio fluviale Acheloo, un mostro dalla forma cangiante che lei aborriva. Il passaggio dall'et\u00e0 spensierata di fanciulla a quello di donna e moglie attraverso la sessualit\u00e0 rappresenta per lei un momento spaventoso. Come lei stessa dice: \u00abNell'attesa di un tale pretendente, io, infelice, m'auguravo sempre di morire, prima di dovermi accostare al suo letto\u00bb (15-17). A salvarla dall'Acheloo \u00e8 Eracle, che sconfigge il mostro in combattimento e prende in moglie la fanciulla. Deianira \u00e8 costretta ad abbandonare la sua famiglia e segue lo sposo verso la sua nuova dimora. Durante il viaggio, dovendo attraversare un corso d'acqua, Eracle pone Deianira in groppa al centauro Nesso perch\u00e9 la traghetti sull'altra sponda, mentre lui decide di precederli a nuoto. Nesso tenta di insidiare Deianira, ma, sentendone le grida, Eracle lo colpisce a morte con una delle sue frecce avvelenate. Ancora una volta, la femminilit\u00e0 si rivela per Deianira un fardello. Una volta sposa, non cesser\u00e0 per lei la fatica di essere donna: vive nell'ansia costante che succeda qualcosa al marito o ai figli e soffre l'assenza di Eracle, perennemente lontano per compiere le sue fatiche.\nSempre chiusa fra le mura domestiche, Deianira si sente sola e abbandonata. \u00c8 un personaggio insicuro, sempre bisognoso dell'appoggio delle donne del coro, al quale chiede sempre conferma e riscontro delle sue parole e azioni. \u00c8 una donna ingenua, senza personalit\u00e0, che agisce con impulsivit\u00e0, ma buona e comprensiva. Alla vista delle prigioniere non ha l'atteggiamento superbo che una padrona potrebbe mostrare nei confronti delle schiave, ma \u00e8 compassionevole e mossa a piet\u00e0 soprattutto da Iole. Con questa instaura una profonda empatia: capisce che la bellezza di Iole \u00e8 stata causa della sua distruzione, che la sessualit\u00e0 \u00e8 irrotta in modo violento nella sua vita, strappandole la fanciullezza, lo status di principessa, la sua famiglia e la sua terra. Le \u00e8 facile riconoscere nella giovane principessa se stessa.\nDeianira tenta di trovare una soluzione alla sua sofferenza d'amore in modo avventato, bench\u00e9 non sia affatto una donna irrazionale; dimostra invece una lucida consapevolezza dei moduli propri del conoscere: la vera conoscenza \u00e8 la \"pistis\", che supera il \"dokein\", l'opinare, attraverso la \"peira\", l'esperienza. Peccato che l'esperienza segner\u00e0 il corso degli eventi in modo tragicamente irreversibile, inducendola alla disperazione pi\u00f9 totale.\nResasi conto dell'azione compiuta, Deianira piange di essere rimasta sola, abbandonata al suo destino. Tale \u00e8 la sua disperazione che non prova neanche a difendersi dalle accuse di Illo, che la crede assassina volontaria di Eracle. Entra nel palazzo senza argomentare le sue ragioni e lascia definitivamente la scena in silenzio. Questo espediente scenico rimarca il parallelismo gi\u00e0 instaurato con Iole: come lei entra tacendo, Deianira esce tacendo.\nEracle.\nIl personaggio di Eracle \u00e8 presentato come impetuoso e aggressivo, che arriva nella vita di due donne, Iole e Deianira, strappandole prepotentemente alla loro casa e causandone la sofferenza. La sua irruenza e violenza \u00e8 evidente nella reazione alla scoperta di essere stato avvelenato, quando afferra Lica e lo scaglia sulle rocce, fracassandogli il cranio. Eracle \u00e8 il personaggio del totale imperio, che agisce senza aspettare le motivazioni degli altri e non tiene conto nelle sue decisioni di altri che se stesso.\nIl suo ingresso in scena non ha niente di trionfale, entra sofferente portato su una lettiga. Il gran distruttore di mostri e realizzatore di grandi imprese arriva sulla scena non avendo pi\u00f9 nulla da compiere. Anche la vendetta sulla moglie, che crede volontariamente colpevole, gli \u00e8 negata, perch\u00e9 lei si \u00e8 gi\u00e0 suicidata. L'unica cosa che gli resta da fare \u00e8 predisporre la sua morte. Nel dare istruzioni mantiene il suo atteggiamento imperioso e intransigente di fronte al figlio Illo, che non vorrebbe esaudire le sue richieste. Eracle non accetta altre ragioni e costringe il figlio all'obbedienza, senza mai dimostrare amore filiale. Ci\u00f2 \u00e8 in linea con quell'atteggiamento distante che Deianira aveva gi\u00e0 messo in luce nel prologo: \u00abAbbiamo avuto dei figli; ma egli li vede una volta ogni tanto, come un contadino che possegga un terreno fuori mano, e lo visiti solo quando lo semina e lo miete\u00bb (31-35).\nSofocle lo fa apparire talmente odioso che nega qualsiasi empatia con la sua atroce sofferenza.\nAlla sua morte non si fa accenno dell'apoteosi che miticamente investe il personaggio, cos\u00ec la liberazione dalle fatiche non \u00e8 l'Olimpo, ma la morte."}
{"id": "480895", "revid": "580", "url": "https://it.wikipedia.org/wiki?curid=480895", "title": "Angiolo Nardi Dei", "text": "Biografia.\nNato da nobile famiglia toscana e laureato in Fisica Matematica presso l'Universit\u00e0 di Pisa nel 1857 e in Matematica Applicata nel 1860 presso la medesima Universit\u00e0, nel 1859 ottenne l'abilitazione all'esercizio della professione di ingegnere e di architetto.\nA partire da quell'epoca la sua vita, trascorre tutta presso l'Ateneo pisano. Il 10 marzo 1860 venne aggregato alla Facolt\u00e0 di Scienze come insegnante di Disegno Geometrico e nel 1871 viene nominato professore aggregato do Applicazioni di Geometria descrittiva. Di questa materia divenne professore ordinario nel 1909 (a 76 anni!). Insegn\u00f2 per vari anni anche Contabilit\u00e0, Estimo Rurale, Topografia e Geometria descrittiva.\nNon si conoscono sue pubblicazioni, all'infuori di un corso litografato di Geometria descrittiva. Sent\u00ec sempre la forte necessit\u00e0 di unire alla lezione cattedratica gli esercizi di vario genere, per questo fu fautore con assidua e paziente cura alla creazione e all'incremento della Scuola di Disegno e del Gabinetto di Topografia.\nFu attivissimo membro dell'Amministrazione Comunale di Pisa interessandosi massimamente ai monumenti, all'igiene ed alle bonifiche."}
{"id": "480902", "revid": "181699", "url": "https://it.wikipedia.org/wiki?curid=480902", "title": "Regno d'Ungheria (1538-1867)", "text": "Il Regno d'Ungheria (o Ungheria Reale) tra il 1538 e il 1867 fu parte integrante dei territori della Monarchia asburgica, per poi venire incorporato nell'Impero austriaco.\nPreambolo.\nDopo la battaglia di Moh\u00e1cs il paese si trovava governato da due re incoronati (Giovanni I e Ferdinando I). Inizialmente il territorio si trovava conteso tra i due, in quanto entrambi pretendevano di disporre dell'unica corona. Si raggiunse un temporaneo accordo con una divisione interna nel 1538 grazie al trattato di Gran Varadino, con il quale gli Asburgo ottennero tutta l'Ungheria a nord ed a ovest del paese (Ungheria Reale), con capitale posta a Presburgo. Giovanni I si assicur\u00f2 i possedimenti orientali (noti con il nome di Regno dell'Ungheria orientale). Dopo il 1541 le contee del centro e del sud vennero a tutti gli effetti annesse al dominio turco per i successivi 150 anni.\nIn un primo tempo le terre ungheresi governate dagli Asburgo erano ritenute come il vero \"Regno d'Ungheria\" e indicate come \"Ungheria Reale\". L'Ungheria Reale era il simbolo della continuit\u00e0 di leggi formali dopo l'occupazione ottomana, dal momento che gli Asburgo preservarono tutte le tradizioni legali locali, pur divenendo il territorio \"de facto\" una provincia asburgica. La nobilt\u00e0 ungherese costrinse ad ammettere l'Ungheria come un'unit\u00e0 speciale delle terre asburgiche, che doveva essere retta in conformit\u00e0 alle sue specifiche leggi nazionali. Ci\u00f2 nonostante, la storiografia ungherese posiziona la Transilvania in diretta continuit\u00e0 con il Regno medievale d'Ungheria per il mantenimento che questa parte del regno ebbe per gli interessi della tradizione ungherese.\nSotto i termini del Trattato di Karlowitz, che pose fine alla Grande guerra turca nel 1699, gli ottomani cedettero tutta l'Ungheria ottomana agli Asburgo. I nuovi territori vennero uniti a quelli gi\u00e0 presenti nel Regno d'Ungheria.\nIl regno fu solo formalmente parte dell'Arciducato d'Austria. Esso fu un \"regnum independens\", ovvero una terra separata secondo l'Articolo X promulgato nel 1790. Dopo la cessazione del Sacro Romano Impero il nuovo titolo d'Imperatore d'Austria dei monarchi asburgici non ebbe alcun valore per la costituzione ungherese, che convoc\u00f2 pertanto la Dieta per proclamare ufficialmente Francesco I quale sovrano nazionale.\nLe due principali ribellioni ungheresi di questo periodo furono la guerra d'indipendenza di R\u00e1k\u00f3czi all'inizio del XVIII secolo e la rivoluzione ungherese del 1848 che segn\u00f2 un'importante evoluzione nella politica nazionale. Il regno divenne parte costituente della monarchia duale dell'Impero austro-ungarico nel 1867.\nStoria.\nDominazione turca.\nCon la battaglia di Moh\u00e1cs l'Ungheria venne divisa in tre parti: a ovest e a nord la cosiddetta \"Ungheria Reale\", controllata dagli Asburgo; a est il principato di Transilvania, tributario della Sublime Porta, e al centro e al sud l'Ungheria ottomana, divisa nei \"vilajeti\" di Buda e Temesv\u00e1r (l'odierna Timi\u015foara).\nMentre il Principato di Transilvania era un principato autonomo retto da sovrani protestanti, le regioni del centro e del sud dell'Ungheria direttamente controllate da funzionari della Sublime Porta vennero organizzate sul modello delle altre province dell'impero ottomano: governatori turchi si stabilirono nelle principali citt\u00e0, mentre ampie regioni si spopolarono. Molti contadini, infatti, erano fuggiti al nord al seguito dei loro padroni o si erano dati al banditismo, mentre gli artigiani turchi si erano sostituiti a quelli ungheresi e le chiese e i conventi cristiani erano stati trasformati in moschee, in rib\u0101\u1e6d e in hammam.\nLa quarta guerra austro-turca.\nLa guerra austro-turca (1663-1664), detta anche 4\u00aa guerra austro-turca, dur\u00f2 solo due anni e termin\u00f2 con la pace di Eisenburg che sanc\u00ec la rinuncia, da parte ottomana, alle pretese di espansione in Europa per almeno 20 anni. La guerra rappresent\u00f2 un successo per l'imperatore austriaco Leopoldo I, il cui comandante in capo Raimondo Montecuccoli aveva sorpreso e sconfitto nella battaglia di Mogersdorf l'esercito ottomano sulla via di Vienna. Sultano dell'Impero ottomano era allora Mehmet IV.\nI nobili ungheresi rimasero per\u00f2 delusi dalle condizioni della Pace di Eisenburg in cui l'Austria, nonostante le vittorie, si era mostrata arrendevole e aveva ceduto ai Turchi due piazzeforti, il che ebbe conseguenze dirette sul complotto ungaro-croato.\nGli impegni del trattato di Eisenburg avrebbero avuto fine nel 1683.\nDall'Impero ottomano all'Impero austriaco.\nNel 1683, allo scoppio della quinta guerra austro-turca fu stipulato il patto della Lega Santa contro gli ottomani. Il re di Polonia Sobieski, l'imperatore Leopoldo I e la Repubblica di Venezia stipularono un accordo il cui scopo esclusivo era la lotta contro i turchi. Il primo obiettivo fu la liberazione di Buda e il 2 settembre 1686 le truppe imperiali conquistarono la fortezza.\nIl 12 agosto 1687 ebbe luogo a Moh\u00e1cs la seconda battaglia di Moh\u00e1cs, nella quale l'esercito imperiale, guidato dal duca Carlo V di Lorena, inflisse ai turchi una grave sconfitta, le cui conseguenze furono: il duca di Lorena pot\u00e9 liberare Osijek e la Slavonia, mentre il Principato di Transilvania fu nuovamente annesso all'Ungheria. Gli ungheresi accolsero con gioia l'evento, anche se non si facevano certamente illusioni sugli intenti degli Asburgo e, sotto l'impressione di questi risultati, la Dieta ungherese del 1687 riconobbe alla casa d'Asburgo l'ereditariet\u00e0 della corona, nel senso che gli ungheresi si impegnarono a non eleggere come sovrano nessun altro che il primogenito del re di Casa d'Austria. Il novenne primo figlio dell'imperatore Leopoldo I, Giuseppe, divenne cos\u00ec re d'Ungheria. In questo modo per la corte degli Absburgo cadevano anche gli ultimi ostacoli giuridici ad una completa e illimitata colonizzazione di un paese che in passato era stato tra i pi\u00f9 ricchi d'Europa, con una popolazione pari almeno a quella dell'Inghilterra, e che faceva gola soprattutto per le fertili regioni agricole e i giacimenti minerari (compreso l'oro) del nord e della Transilvania.\nIn meno del previsto le truppe imperiali liberarono il Paese: nel 1688 cadde Belgrado e con la battaglia decisiva di Zenta, vinta dagli imperiali guidati da Eugenio di Savoia, i turchi furono cacciati definitivamente dall'Ungheria. Il trattato di pace venne firmato a Carlowitz nel 1699 mise fine a centocinquant'anni di occupazione ottomana.\nMa, nonostante l'incoronazione dell'arciduca d'Austria Giuseppe I come re d'Ungheria, sar\u00e0 solo nel 1711, con Carlo VI che gli ungheresi riconosceranno il legame personale con l'Austria, legame che si protrarr\u00e0 non senza contrasti fino alla prima guerra mondiale.\nIl Settecento.\nIl controllo degli Asburgo sui possedimenti turchi inizi\u00f2 ad aumentare sotto il regno di Leopoldo I. Alla Dieta dell'\"Ungheria Reale\" tenutasi a Presburgo nel 1687, l'imperatore promise di osservare tutte le leggi ed i privilegi ungheresi, ma impose il riconoscimento ufficiale dell'ereditariet\u00e0 del trono d'Ungheria agli Asburgo, abrogando le pretese degli altri nobili. Nel 1690 Leopoldo inizi\u00f2 la ridistribuzione delle terre conquistate ai turchi. I nobili protestanti e gli altri ungheresi che si erano dimostrati infedeli alla causa regia, persero i loro possedimenti che vennero assegnatia stranieri. Vienna controllava la politica estera, la difesa e le finanze dell'Ungheria.\nLa repressione dei protestanti e la divisione delle terre frustr\u00f2 gli ungheresi e nel 1703 una sommossa contadina port\u00f2 a un periodo di otto anni di rivolta contro il governo degli Asburgo. In Transilvania, che divenne nuovamente parte dell'Ungheria dalla fine del XVII secolo (come provincia, nota come \"Principato di Transilvania\" con una propria Dieta di sede a Gyulafeh\u00e9rv\u00e1r), la popolazione venne riunita sotto Francesco II R\u00e1k\u00f3czi, un magnate cattolico. Gran parte dell'Ungheria presto si schier\u00f2 dalla parte di R\u00e1k\u00f3czi, e la Dieta ungherese vot\u00f2 per annullare i diritti di successione al trono degli Asburgo. Ad ogni modo la sfortuna si rivers\u00f2 ancora una volta sugli ungheresi quando gli Asburgo si riappacificarono a ovest dei loro possedimenti e si rivolsero completamente alla causa dell'Ungheria. La guerra si concluse nel 1711, quando il conte K\u00e1rolyi, generale delle armate ungheresi concluse il Trattato di Szatm\u00e1r. Il trattato prevedeva ancora una volta la sottomissione degli ungheresi agli Asburgo ma l'obbligo da parte dell'imperatore di convocare periodicamente la Dieta di Presburgo e di garantire l'amnistia a tutti i ribelli.\nIl successore di Leopoldo, re Carlo III (1711\u201340), intenzionato a costruire relazioni operose con l'Ungheria dopo il Trattato di Szatm\u00e1r. Carlo chiese alla Dieta di Budapest di approvare la Prammatica Sanzione, con la quale si prevedeva che i monarchi asburgici non potessero reggere l'Ungheria come imperatori, ma come re soggetti alla costituzione e alle leggi ungheresi. Egli sperava che la Prammatica Sanzione avrebbe potuto mantenere intatte tutte le terre del vasto impero asburgico anche se sua figlia Maria Teresa avesse dovuto succedergli come unica erede al trono. La Dieta approv\u00f2 la Prammatica Sanzione nel 1723 e l'Ungheria divenne cos\u00ec una monarchia ereditaria sotto il comando degli Asburgo per tutto il periodo in cui la dinastia rimase al potere. A livello pratico, per\u00f2, Carlo e i suoi successori governarono perlopi\u00f9 autocraticamente, controllando tutti gli aspetti della vita pubblica e sociale dell'Ungheria a eccezione dell'imposizione delle tasse che dovevano essere promulgate con il consenso dei nobili locali.\nCarlo organizz\u00f2 il paese con un'amministrazione centralizzata e nel 1715 fond\u00f2 un nuovo esercito stabile sotto il suo diretto comando, interamente composto da persone non-nobili. Questa politica ridusse gli obblighi militari dei nobili senza abrogare la loro esenzione dalla tassazione. Carlo inoltre band\u00ec la conversione al protestantesimo, richiedendo agli impiegati civili di professare obbligatoriamente il cattolicesimo.\nMaria Teresa (1741-80) si scontr\u00f2 da subito con la potente Prussia di Federico II quando divenne capo della casata degli Asburgo. Nel 1741 ella presenzi\u00f2 per la prima volta la Dieta di Budapest portando con s\u00e9 il figlio da poco avuto e seppe guadagnarsi il supporto dei nobili ungheresi i quali vedevano nel mantenimento degli Asburgo sul trono ungherese la sicurezza della difesa dei loro interessi. In Ungheria, Maria Teresa fond\u00f2 diverse scuole speciali per attirare molti nobili ungheresi a Vienna.\nSotto Carlo prima e Maria Teresa poi, l'Ungheria inizi\u00f2 un profondo declino economico. Secoli di occupazione ottomana e guerre avevano ridotto drasticamente la popolazione ungherese e gran parte del paese, in particolar modo a sud, era disabitato. Cogliendo l'occasione i proprietari terrieri locali si organizzarono per recuperare il loro potere. Per tutta risposta gli Asburgo iniziarono a colonizzare l'Ungheria con un gran numero di contadini provenienti da tutta l'Europa, in particolare slovacchi, serbi, croati e tedeschi. Da Vienna e dalla Polonia migrarono anche molti ebrei. La popolazione dell'Ungheria venne pi\u00f9 che triplicata ad 8.000.000 di abitanti tra il 1720 ed il 1787, ma solo il 39% della popolazione erano magiari, perlopi\u00f9 viventi nelle regioni centrali della nazione.\nNella prima met\u00e0 del XVIII secolo l'Ungheria aveva ancora un'economia arretrata basata sull'agricoltura che occupava il 90% della popolazione. Il baratto aveva rimpiazzato le transazioni monetarie e poco era il commercio generalmente esistente. Dopo il 1760 si svilupp\u00f2 del lavoro in surplus. La popolazione dei servi della gleba aument\u00f2, aumentando la pressione sulle terre agricole, diminuendo quindi lo standard di vita degli stessi servi. Come risposta a tutto ci\u00f2 Maria Teresa emise il suo \"Urbarium\" del 1767 per evitare che i servi della gleba potessero essere liberati e limitando le corv\u00e9e. Malgrado i suoi sforzi la popolazione richiedeva sempre pi\u00f9 grano (che veniva generalmente conservato male e quindi perlopi\u00f9 perduto durante le annate) e la situazione peggior\u00f2. Tra il 1767 ed il 1848 molti servi vennero lasciati liberi dalle loro mansioni, ma questi divennero poi lavoratori agricoli senza terra oppure iniziarono a cercare lavoro nelle fabbriche dei villaggi pi\u00f9 grandi.\nGiuseppe II (1780-90), sovrano dinamico e fortemente influenzato dall'Illuminismo, riusc\u00ec a risollevare l'Ungheria dalla sua situazione quando eredit\u00f2 il trono da sua madre, Maria Teresa. Attraverso il giuseppinismo, Giuseppe II tent\u00f2 di centralizzare il controllo dell'impero reggendolo come un despota illuminato, al punto da giungere a rifiutare l'incoronazione ufficiale in Ungheria per non sentirsi obbligato poi a sottostare alla costituzione del luogo. Tra il 1781 e il 1785 Giuseppe emise tre patenti di tolleranza, che garantirono a ortodossi, luterani, calvinisti ed ebrei i pieni diritti civili e libert\u00e0 di professione. Egli decret\u00f2 inoltre che il tedesco avrebbe rimpiazzato il latino nei documenti ufficiali come accadeva nel resto dell'Impero e concesse ai contadini la libert\u00e0 di lasciare i loro padroni, di sposarsi e di porre i loro figli a condurre altri lavori. Ungheria, Slavonia, Croazia, Frontiera Militare austriaca e Transilvania divennero un unico territorio, noto con il nome di Regno d'Ungheria. Quando i nobili ungheresi si rifiutarono di rinunciare alla loro prerogativa di esenzione dalle tasse Giuseppe II band\u00ec le importazioni di beni lavorati ungheresi in Austria cos\u00ec da costringere i nobili a recedere dalle loro posizioni.\nLe riforme di Giuseppe oltraggiarono i nobili ed il clero ungherese e i contadini non furono soddisfatti alimentando il malcontento per le tasse, per la coscrizione obbligatoria e per la requisizione di rifornimenti. Gli ungheresi percepirono inoltre la riforma della lingua introdotta da Giuseppe come un vero e proprio tentativo di egemonia culturale e reagirono continuando ad utilizzare la loro lingua madre. I nobili di bassa estrazione furono in aperto contrasto con l'alta aristocrazia, della quale meno della met\u00e0 era ungherese. Il risveglio nazionale ungherese contribu\u00ec anche a smuovere gli animi di slovacchi, rumeni, serbi e croati in Ungheria e Transilvania che si sentivano schiacciati dall'egemonia tedesca e ungherese.\nNegli ultimi anni del suo regno Giuseppe port\u00f2 avanti una costosa e sfortunata campagna contro i turchi che indebol\u00ec l'impero. Il 28 gennaio 1790, tre settimane prima della sua morte, l'imperatore emise un decreto cancellando tutte le sue precedenti riforme come la Patente di Tolleranza e l'abolizione degli ordini religiosi.\nIl successore di Giuseppe, Leopoldo II (1790\u201392), reintrodusse la tecnicit\u00e0 burocratica che deline\u00f2 l'Ungheria come un paese separato dal resto della monarchia asburgica. Nel 1791 la Dieta pass\u00f2 la Legge X, che stabil\u00ec lo status dell'Ungheria come regno indipendente governato da un solo re in accordo alle leggi locali. La Legge X divenne successivamente la legge di base per tutte le riforme statali che interessarono l'Ungheria dal 1825 al 1849. Le nuove leggi richiesero sempre l'approvazione sia del re che della Dieta e il latino venne restaurato come lingua ufficiale \"super partes\". Leopoldo mor\u00ec nel marzo del 1792 poco prima dello scoppio del regime del Terrore della Rivoluzione francese.\nLa prima met\u00e0 del XIX secolo.\nL'assolutismo illuminato ebbe fine in Ungheria sotto il successore di Leopoldo, Francesco I (regnante dal 1792 al 1835), che mostr\u00f2 tutta la sua avversione ai mutamenti di fine Settecento portando l'Ungheria a decenni di stagnazione politica. Nel 1795 la polizia ungherese arrest\u00f2 Ign\u00e1c Martinovics e molti pensatori del paese di fazione giacobina che tentavano di instaurare anche in Ungheria un regime radicalmente democratico ed egualitario. Le esecuzioni pubbliche dei congiurati posero fine a ogni forma di opposizione al governo asburgico in Ungheria e per trent'anni le idee d'indipendenza rimasero confinate nei campi della poesia e della filosofia. I magnati, che temevano l'influsso delle idee rivoluzionarie che poteva fare precipitare gli eventi in una sommossa popolare, videro nel mantenimento della corona un valido strumento per conservare i loro privilegi.\nDall'inizio del XIX secolo le richieste dei produttori agricoli ungheresi avevano spostato la produzione da un tipo di agricoltura di sussistenza su piccola scala e per il commercio locale ad una produzione pi\u00f9 su larga scala ed orientata ai mercati di maggior rilievo. Vennero migliorate le strade e le vie d'acqua, riducendo i costi dei trasporti, mentre l'urbanizzazione di Austria, Boemia e Moravia e la necessit\u00e0 di rifornimenti per le guerre napoleoniche, richiesero all'Ungheria una maggiore produzione di cibo e vestiti da produrre in loco con l'aumento di manodopera e manifatture del campo. Nuove terre vennero ripulite e rese coltivate ed i metodi di coltivazione vennero migliorati e implementati. L'Ungheria non ebbe moltissimi benefici da questo boom economico ad ogni modo dal momento che la maggior parte di questi profitti passava dalle mani dei magnati i quali non consideravano tale ricchezza un capitale da reinvestire in nuove attivit\u00e0, ma semplicemente un metodo per arricchire le loro casse e aumentare il lusso delle loro vite.\nLa sconfitta finale di Napoleone port\u00f2 ad un nuovo periodo di recessione. Il prezzo del grano collass\u00f2 cos\u00ec come la domanda, aumentando i debiti di gran parte della bassa nobilt\u00e0 ungherese. La povert\u00e0 port\u00f2 gran parte dei nobili di bassa estrazione a lavorare per sopravvivere, e i loro figli intrapresero spesso carriere nel campo civile e professionale piuttosto che vivere di rendita come avevano sempre fatto. Il declino di questa classe sociale continu\u00f2 malgrado il fatto che le esportazioni dell'Ungheria nel 1820 avevano ampiamente superato i livelli del tempo di guerra. I membri di questa nuova \"Intelligencija\" si appassionarono presto ad ideali politici radicali organizzandosi per i mutamenti politici che l'Ungheria stessa subir\u00e0 nel corso dell'Ottocento.\nFrancesco I raramente convoc\u00f2 la Dieta (solitamente alcuni suoi membri venivano convocati dall'imperatore in tempo di guerra). Le difficolt\u00e0 economiche portarono al malcontento generale che spinse il re nel 1825 a convocare una Dieta dopo quattordici anni di iato, apportando riforme minime per il paese ma accogliendo le richieste della nobilt\u00e0 ungherese che chiedeva meno ingerenze del sovrano negli affari dell'aristocrazia locale.\nLa prima grande figura dell'et\u00e0 delle riforme in Ungheria e durante la convocazione della Dieta del 1825 fu il conte Istv\u00e1n Sz\u00e9chenyi, magnate di una delle pi\u00f9 potenti famiglie d'Ungheria, che sciocc\u00f2 la Dieta al suo primo discorso proponendo la costruzione di un'Accademia delle Arti e delle Scienze d'Ungheria, prevedendo una tassa apposita per questo scopo che andasse finanziata da parte della nobilt\u00e0. Nel 1831 molti nobili arrabbiati bruciarono pubblicamente copie dell'opera di Szechenyi dal titolo \"Der Hitel\" (Il credito), nel quale egli aveva criticato i privilegi della nobilt\u00e0 ungherese come deleteri per la difesa e la moralit\u00e0 del paese stesso. Szechenyi richiamava la necessit\u00e0 di una rivoluzione economica e riteneva che solo i magnati, per la loro forza politica ed economica, erano in grado di portare avanti riforme concrete in questo senso. Szechenyi favor\u00ec notevoli contatti con l'Impero asburgico e richiese l'abolizione della servit\u00f9 della gleba, nonch\u00e9 la tassazione per i proprietari terrieri e lo sviluppo economico con la fondazione di una banca nazionale e l'introduzione di nuovi posti di lavoro. Egli ispir\u00f2 anche la costruzione di un ponte sospeso che collegasse Buda con Pest. Le iniziative riformistiche di Szechenyi fallirono per\u00f2, perch\u00e9 esse andavano ad intaccare proprio i privilegi dei magnati, che non erano inclini ai cambiamenti.\nIl pi\u00f9 importante tra i riformatori ungheresi di questo periodo, Lajos Kossuth, figlio di un proprietario terriero rimasto espropriato dei propri possedimenti perch\u00e9 di fede protestante, aveva studiato legge e poi si era trasferito a Pest. Qui egli pubblic\u00f2 dei commentari alle attivit\u00e0 della Dieta che lo resero popolare in particolare tra i giovani ungheresi e per le mentalit\u00e0 aperte nel paese. Kossuth venne imprigionato nel 1836 per tradimento. Dopo il suo rilascio nel 1840 egli aveva ottenuto grande notoriet\u00e0 come editore di giornali. Kossuth cap\u00ec che solo la separazione politica ed economica dall'Austria avrebbe potuto risolvere la piaga ungherese. Fu il primo a proporre una democrazia parlamentare, l'industrializzazione del paese, una tassazione generale equa, l'espansione delle esportazioni e l'abolizione dei privilegi della nobilt\u00e0 e della servit\u00f9 della gleba. Ma Kossuth era anche un patriota ungherese e pertanto questa sua condizione gli mosse le opposizioni delle minoranze etniche del regno. Kossuth ottenne supporto tra i liberali che costituivano la principale opposizione al governo della Dieta. Alcune di queste riforme vennero portate avanti dopo la morte di Francesco I nel 1835 e la successione di Ferdinando V (1835\u201348). Nel 1843 venne varata una legge che prevedeva la proclamazione dell'ungherese a lingua nazionale, con molte e pesanti obiezioni da parte di croati, slovacchi, serbi e rumeni che abitavano il territorio.\nL'Ausgleich.\nFin dalla prima met\u00e0 dell'Ottocento gli ungheresi chiesero inutilmente maggiore indipendenza all'imperatore Francesco Giuseppe, finch\u00e9 con i moti del 1848 le aspirazioni magiare furono soffocate con le armi. Fu attraverso un lungo cammino diplomatico, per il quale si adoper\u00f2 personalmente anche l'imperatrice Elisabetta (\"Sissi\"), che nel 1867 si giunse all\"'Ausgleich\" tra l'Impero d'Austria e il Regno d'Ungheria, una sorta di \"bilanciamento\" tra le due monarchie che vennero costituite, con il nome di Impero austro-ungarico, in unione personale sotto la figura di Francesco Giuseppe.\nL'Ungheria all'interno dell'Impero austro-ungarico, divenne nota come Terre della Corona di Santo Stefano.\nDivisione amministrativa asburgica.\nGli antichi comitati del Regno d'Ungheria costituirono per lunghi secoli la principale suddivisione amministrativa del regno danubiano. In seguito all'ultima riforma amministrativa del 1867 ve ne erano ben 71 (di cui otto appartenenti al Regno di Croazia-Slavonia).\nL'Ungheria in senso stretto (ossia l'Ungheria esclusa la Croazia-Slavonia) era tradizionalmente suddivisa in quattro grandi circoli, di cui fino al 1876 la Transilvania costituiva il quinto. Quando nel 1876 venne introdotta una suddivisione generale in comitati, l'Ungheria fu di nuovo suddivisa in sette circoli, di cui la Transilvania ne era uno."}
{"id": "480903", "revid": "3511845", "url": "https://it.wikipedia.org/wiki?curid=480903", "title": "Aage Bohr", "text": ""}
{"id": "480904", "revid": "1555966", "url": "https://it.wikipedia.org/wiki?curid=480904", "title": "Patriots (album)", "text": "Patriots \u00e8 il decimo album di Franco Battiato, pubblicato dall'etichetta EMI Italiana nell'ottobre 1980.\nDescrizione.\n\"Patriots\" \u00e8 il primo tiepido successo commerciale di Franco Battiato dai tempi dell'album \"Pollution\". In classifica si piazza al trentesimo posto e rimane fra i primi cinquanta per quattro mesi. Inizialmente si sarebbe dovuto intitolare \"I telegrafi del marted\u00ec grasso\". I brani \"Up Patriots to Arms\" e \"Prospettiva Nevski\" (ispirato all'omonima strada di San Pietroburgo) diverranno col tempo suoi grandi classici.\nIl testo della canzone \"Le aquile\" \u00e8 tratto dal volume \"Statue d'acqua\" di Fleur Jaeggy. \"Arabian Song\" \u00e8 il primo brano della sua carriera nel quale il cantautore siciliano si cimenta nel canto in lingua araba. Numerose anche le citazioni letterarie che si riferiscono a poeti italiani (fra cui Leopardi, Pascoli e Carducci) nel brano \"Frammenti\".\nIn \"Passaggi a livello\", tra la seconda e la terza strofa, \u00e8 presente una citazione in francese tratta dal volume III dell'opera \"Alla ricerca del tempo perduto\" di Marcel Proust: \"La musique, bien diff\u00e9rente en cela de la soci\u00e9t\u00e9 d'Albertine, m'aidait \u00e0 descendre en moi-m\u00eame, \u00e0 y d\u00e9couvrir du nouveau: la vari\u00e9t\u00e9 que j'avais en vain cherch\u00e9e dans la vie, dans le voyage [...]\".\nAll'inizio di \"Up Patriots to Arms\" si ascolta un breve parlato in arabo, di fonte incerta, il cui significato \u00e8 traducibile con: \"Ogni giorno guardiamo le cose insignificanti, guardo tutto e tutto il mondo che vive di speranza, e non vivo\u201d. La musica utilizzata in questo passaggio \u00e8 un frammento dell'ouverture del \"Tannh\u00e4user\" di Richard Wagner.\nNel 2010 \u00e8 uscita un'edizione per commemorare il trentesimo anniversario dell'album, con l'aggiunta del videoclip di \"Up Patriots to Arms\" e quattro tracce bonus. La base strumentale di \"Up Patriots to Arms\", qui pubblicata, corrisponde a quella delle versioni in inglese e spagnolo della canzone, uscite originariamente su \"Echoes of Sufi Dances\" ed \"Ecos de Danzas Sufi\".\nDieci anni dopo \u00e8 stata pubblicata un'edizione commemorativa per il quarantennale, che conferma le tracce bonus della \"30th Anniversary Edition\", a eccezione della base strumentale di \"Up Patriots to Arms\" e del suo videoclip. La copertina \u00e8 stata rivisitata da Francesco Messina che ha tolto il piccolo Battiato in spalla a Battiato e il ritaglio sullo sfondo di Battiato e Giusto Pio seduti, che \u00e8 stato spostato sul retro dell'album.\nAccoglienza.\nUn dizionario di album pop e rock assegna a \"Patriots\" un voto pari a tre stelle su cinque e dichiara che \u00e8 \"breve, ma intenso\".\nTracce.\nTesti di Franco Battiato, eccetto dove indicato; musiche e arrangiamenti di Franco Battiato e Giusto Pio."}
{"id": "480908", "revid": "530538", "url": "https://it.wikipedia.org/wiki?curid=480908", "title": "Anassiridi", "text": "Gli anassiridi (da un termine greco di origine persiana) sono dei pantaloni, aderenti alle gambe, che venivano indossati dai Medi, dai Persiani, e da altri popoli barbari dell'Asia antica. Figurano in molte rappresentazioni dell'antichit\u00e0."}
{"id": "480918", "revid": "74801", "url": "https://it.wikipedia.org/wiki?curid=480918", "title": "Acoraceae", "text": "Le Acoraceae , unica famiglia dell'ordine Acorales, sono un raggruppamento tassonomico proposto dalla classificazione APG che comprende il solo genere \"Acorus\" (assegnato tradizionalmente dal sistema Cronquist alle Araceae).\nL'ordine \u00e8 stato introdotto dal gruppo APG sulla base di studi molecolari.\nLe Acoraceae sono morfologicamente simili alle Araceae in quanto hanno spadice e spata, ma sono nettamente separate da quella famiglia sulla base della sequenza del DNA.\nGi\u00e0 nel 1985, Tillich sugger\u00ec che \"Acorus\" fosse escluso dalle Araceae sulla base della sua morfologia, molto divergente, del seme.\nDescrizione.\nLe Acoraceae sono erbe monocotiledoni, con fiori poco appariscenti riuniti in un'infiorescenza detta \"spadice\".\nSono affini alle Alismatali.\nOriginario del Nord America e dell'Asia, \u00e8 stato naturalizzato in Europa nell'antichit\u00e0.Sono presenti specie in Europa, Asia e Nordamerica.\nSono note variet\u00e0 diploidi e tetraploidi, nonch\u00e9 triploidi di origine ibrida tra le precedenti che, essendo infertili, si riproducono asessualmente mediante rizomi."}
{"id": "480923", "revid": "1305772", "url": "https://it.wikipedia.org/wiki?curid=480923", "title": "Aspettativa", "text": ""}
{"id": "480924", "revid": "287204", "url": "https://it.wikipedia.org/wiki?curid=480924", "title": "Hans Christian Orsted", "text": ""}
{"id": "480927", "revid": "3512085", "url": "https://it.wikipedia.org/wiki?curid=480927", "title": "Andre Marie Ampere", "text": ""}
{"id": "480928", "revid": "124564378", "url": "https://it.wikipedia.org/wiki?curid=480928", "title": "Giuliano Adreani", "text": "Carriera dirigenziale.\nEntra nel 1962 a lavorare per la Sipra, di cui nel 1991 diventa direttore generale. Nel 1995 crea Publieurope, con sede a Londra, per la raccolta pubblicitaria delle reti Mediaset in Europa. \nRicopre anche le cariche di vicepresidente di \"Publiespa\u00f1a\" (concessionaria pubblicitaria di Telecinco), presidente di \"Digitalia '08\", consigliere dell'International Advertising Association (IAA) per il capitolo italiano, consigliere della Federazione Concessionarie di Pubblicit\u00e0 e consigliere di Auditel.\nOnorificenze.\nNel 2003 il Presidente della Repubblica Carlo Azeglio Ciampi lo ha nominato Cavaliere del Lavoro. \nVita privata.\nLa figlia Carlotta Adreani \u00e8 una giornalista del TG5 e conduttrice della rubrica Motori in onda il gioved\u00ec."}
{"id": "480929", "revid": "458786", "url": "https://it.wikipedia.org/wiki?curid=480929", "title": "Primi ministri della Serbia", "text": "Questo \u00e8 un elenco dei primi ministri della Serbia. Si possono distinguere diversi periodi storici, in base al tipo di assetto istituzionale vigente.\nGoverni rivoluzionari (1804-1814).\nPresidenti del consiglio amministrativo\nPrincipato di Serbia sotto la sovranit\u00e0 dell'Impero ottomano (1815-1861).\nDelegati del principe\nSerbia indipendente (Principato 1861-1882 e Regno 1882-1918).\nPresidente del consiglio dei ministri\nOccupazione nazista (1941-1944).\n\"Governi fantoccio\" collaborazionisti:\nResistenza comunista (1941-1945).\nPresidente del consiglio esecutivo e del consiglio supremo di Liberazione nazionale\nJugoslavia socialista (1945-1991).\nMinistro per la Serbia nel governo jugoslavo\nPresidenti del governo\nPresidenti del consiglio esecutivo\nRepubblica di Serbia (dal 1991).\nPresidenti del governo della Repubblica di SerbiaDal 1991 al 2003 la Serbia \u00e8 parte della Repubblica Federale di Jugoslavia; dal 2003 al 2006 della confederazione di Serbia e Montenegro; dal 5 giugno 2006, con la proclamazione d'indipendenza del parlamento serbo, \u00e8 uno stato sovrano e indipendente."}
{"id": "480931", "revid": "438678", "url": "https://it.wikipedia.org/wiki?curid=480931", "title": "Matrimonio all'italiana", "text": "Matrimonio all'italiana \u00e8 un film del 1964 diretto da Vittorio De Sica. Il soggetto \u00e8 la commedia teatrale \"Filumena Marturano\" di Eduardo De Filippo.\nTrama.\nIl film attraversa un ventennio di storia italiana, dai bombardamenti alleati su Napoli all'inizio degli anni '60. Domenico Soriano, ricco pasticcere e impenitente donnaiolo napoletano, \u00e8 legato all'ex prostituta Filumena Marturano da una relazione pi\u00f9 che ventennale. Conosciutala al tempo della seconda guerra mondiale durante un bombardamento, dopo averla tolta dalla casa di tolleranza in cui era, dapprima l'aveva sistemata in un appartamento di sua propriet\u00e0 e poi l'aveva accolta in casa sua e della sua anziana madre come amante-convivente nonch\u00e9 governante.\nIn un continuo alternarsi di flashback sulla storia passata dei protagonisti ed il presente, il film mostra l'intricato rapporto che lega Domenico a Filumena. Entrambi sembrano innamorati l'uno dell'altra ed entrambi sembrano non poter fare a meno l'uno dell'altra nella propria vita. Lui non le fa mancare niente, e pur incostante e spesso distante per lunghi periodi, sempre ritorna da lei. Tuttavia, per Domenico, Filomena rimane una prostituta, una donna con cui intrattenere una relazione in sordina, e nulla di pi\u00f9.\nFilumena dal canto suo soffre per le continue umiliazioni che \"don Mim\u00ec\" (cos\u00ec lo chiama in segno di stima e riverenza) le infligge. Pur vedendo esaudita ogni sua richiesta in termini di denaro e di comodit\u00e0, sente dentro di s\u00e9 che le manca la stima e il rispetto di un uomo che in cuor suo ama. \"Mo so' femmena\", gli dir\u00e0 sopraggiunta l'et\u00e0 del matrimonio, un matrimonio che tuttavia Domenico sempre le negher\u00e0, almeno fino a un certo momento.\nQuando Domenico \u00e8 ormai cinquantenne e lei quarantenne, appresa la notizia dell'imminente matrimonio di lui con una giovanissima cassiera della sua pasticceria, un giorno Filumena finge di sentirsi male e di essere sul punto di morire, e chiede l'intervento di un prete per l'estrema unzione. A lui Filumena comunicher\u00e0 il suo ultimo desiderio, vale a dire quello di sposare Domenico al capezzale. Il prete, conoscendo la loro storia e il rapporto che li legava insieme da anni, convincer\u00e0 Domenico a fare quest'opera di bene. Ma, terminata la celebrazione del rito e congedatosi il prete, Filumena riacquista le forze, alzandosi dal letto e lasciando i presenti e lo stesso Domenico sconcertati.\nLei \u00e8 arrabbiata, stufa di essere trattata con disprezzo da Domenico, vuole essere sua moglie, vuol essere la signora Soriano. Ma Filumena non \u00e8 un'arrivista qualunque, non ha fatto tutto questo per legare egoisticamente Domenico a s\u00e9, lo ha fatto bens\u00ec per garantire un avvenire e un \"cognome\" (Soriano, appunto) ai suoi tre figli che, ormai grandi, ella aveva avuto quando ancora era una prostituta. Della loro esistenza aveva sempre accortamente tenuto all'oscuro Domenico, mantenendoli e pagando loro gli studi con i denari che questi le passava per il proprio mantenimento. Adesso Filumena non ha pi\u00f9 paura della verit\u00e0 e vorrebbe quei figli con s\u00e9, vorrebbe che tutti insieme fossero una famiglia.\nDi fronte a queste rivelazioni di Filumena, Domenico non ci sta: il suo giudizio su di lei quale ex-prostituta non \u00e8 cambiato, non penserebbe mai di sposarla. Pertanto lavora con il suo avvocato per ottenere l'annullamento delle nozze in ragione della frode con la quale ella aveva raggiunto il suo scopo. Filumena, amareggiata, delusa e stanca, acconsente al volere di Domenico. Nel frattempo la donna, come si era promessa di fare, si rivela ai suoi figli, presentandosi quale loro mamma, senza nascondere nulla di s\u00e9 e del suo passato. I figli la accettano, e questo accresce la fiducia che ella ha in se stessa.\nFilumena, senza ribattere, firma davanti a Domenico i documenti di invalidamento del matrimonio, rivelandogli anche, tuttavia, che uno dei tre ragazzi \u00e8 figlio suo, ma non precisa di quale si tratti: a questo punto non le importa pi\u00f9 niente del falso matrimonio, \u00e8 una madre e l'unica cosa che le sta veramente a cuore \u00e8 il bene dei suoi figli. Alla richiesta dell'uomo di sapere chi sia suo figlio ella oppone un fermo silenzio, per amore degli altri due, i quali altrimenti sarebbero da lui discriminati.\nDomenico comincia ad arrovellarsi all'idea di avere un erede, accantona l'idea del matrimonio con la giovane cassiera e comincia a riflettere sulla sua vita passata e presente, sul suo rapporto con Filumena. Cos\u00ec alla fine, dopo averla riempita di minacce e dopo aver inutilmente cercato di capire chi dei tre ragazzi sia suo figlio, si ravvede e sposa la compagna di una vita, accettando tutti e tre i ragazzi come suoi.\nDistribuzione.\nIl film usc\u00ec nelle sale italiane il 18 dicembre 1964. Venne, in seguito, distribuito nelle seguenti nazioni:\nNel 2007 il film \u00e8 stato restaurato, con il contributo di Sky Cinema."}
{"id": "480933", "revid": "125856240", "url": "https://it.wikipedia.org/wiki?curid=480933", "title": "Pier Silvio Berlusconi", "text": "Figlio di Silvio Berlusconi, \u00e8 azionista di Fininvest, la holding della famiglia Berlusconi che controlla il Gruppo Mediaset di cui \u00e8 vicepresidente esecutivo e amministratore delegato.\n\u00c8 anche presidente e amministratore delegato di RTI, la societ\u00e0 che esercita tutte le attivit\u00e0 televisive del gruppo Mediaset.\n\u00c8 membro dei consigli di amministrazione di Mediaset, Mediaset Espa\u00f1a, Mondadori, Publitalia e Mediobanca.\nBiografia.\nPier Silvio \u00e8 secondogenito di Silvio Berlusconi e della sua prima moglie Carla Elvira Lucia Dall'Oglio. \u00c8 fratello di Marina Berlusconi e fratellastro di Barbara Berlusconi, Eleonora Berlusconi e Luigi Berlusconi. Nel 1976 va a vivere insieme a tutta la famiglia in Spagna, in seguito a presunte minacce di un suo rapimento da parte della mafia, che, secondo Silvio Berlusconi, aveva in Vittorio Mangano il suo tramite a Villa San Martino ad Arcore.\nSi \u00e8 diplomato al liceo classico a Milano, e successivamente si \u00e8 iscritto al corso di laurea in filosofia presso l'Universit\u00e0 di Milano, ma non ha completato gli studi.\nInizia la sua esperienza professionale nel 1992 nel marketing di Publitalia, la concessionaria pubblicitaria del Gruppo, e la rete televisiva Italia 1. Nel novembre 1996 diventa responsabile del Coordinamento palinsesti e programmi delle reti Mediaset. Nel 1999 viene nominato vicedirettore generale Contenuti di R.T.I., la societ\u00e0 che esercita l'attivit\u00e0 televisiva. Dall'aprile 2000 \u00e8 vicepresidente del Gruppo Mediaset e presidente e amministratore delegato di R.T.I.\nDal maggio 2015, oltre a conservare l'incarico di vicepresidente, \u00e8 amministratore delegato e membro del Comitato Esecutivo del Gruppo Mediaset. Nell'aprile 2016 si occupa della vendita di Mediaset Premium ai francesi di Vivendi di Vincent Bollor\u00e9, con cui collabora anche alla creazione di una piattaforma su internet che freni Netflix.\nProcedimenti giudiziari.\nPier Silvio Berlusconi, insieme alla sorella Marina, \u00e8 stato iscritto nel registro degli indagati nell'ambito del processo Mediaset sulla compravendita di diritti televisivi con l'accusa di riciclaggio di denaro sporco. Le loro posizioni sono state stralciate e contestate in un procedimento separato dal processo principale, in cui il padre Silvio Berlusconi \u00e8 stato condannato in appello a 4 anni di reclusione e 5 anni di interdizione dai pubblici uffici.\nLe loro posizioni sono state successivamente archiviate, su richiesta della Procura, dal giudice per l'udienza preliminare nel novembre del 2006. \nNel gennaio 2010 gli viene contestata la frode fiscale nell'ambito dell'inchiesta Mediatrade-Rti. Il 18 ottobre 2011 il GUP di Milano rinvia a giudizio Pier Silvio Berlusconi e Fedele Confalonieri e proscioglie Silvio Berlusconi ritenendo le prove a carico di quest'ultimo insufficienti. Il 22 maggio 2014 il PM De Pasquale chiede 3 anni e 2 mesi di carcere per Berlusconi, 3 anni e 4 mesi per Confalonieri, 3 anni e 8 mesi per Frank Agrama (il presunto socio occulto del padre nella compravendita dei diritti tv) e altre condanne per alcuni manager del gruppo.\nGi\u00e0 l'8 luglio seguente Berlusconi jr e Confalonieri vengono prescritti per i fatti del 2005 e assolti per quelli del 2006, 2007 e 2008 \"perch\u00e9 il fatto non costituisce reato\", compreso Agrama. Il 17 marzo 2016 la Corte d'Appello di Milano ribalta la sentenza di primo grado condannando con sospensione condizionale Berlusconi e Confalonieri a 1 anno e 2 mesi di reclusione per i fatti del 2007 mentre vengono prescritti per quelli del 2006 e assolti per quelli del 2008 \u00abperch\u00e9 il fatto non \u00e8 pi\u00f9 previsto come reato\u00bb; i pm chiedevano 3 anni e 2 mesi per il primo e 3 anni e 4 mesi per il secondo. La Corte dispone come pene accessorie l'interdizione temporanea dagli uffici direttivi e il divieto di contrattare con la pubblica amministrazione oltre a un risarcimento per ora di 20.000 euro all'Agenzia delle Entrate. Il 18 ottobre 2016 la Cassazione ha annullato senza rinvio le condanne per frode fiscale ad un anno e due mesi di reclusione emesse in appello nel processo Mediatrade In base a quanto appreso da fonti della difesa, le condanne sono state annullate perch\u00e9 il fatto non costituisce reato. Di fatto questa sentenza rende definitivo quanto stabilito in primo grado.\nCoinvolto insieme al padre anche nell'inchiesta Mediatrade di Roma del 2010 (presunta frode fiscale da 20 milioni realizzata tramite l'emissione di false fatturazioni per 220 milioni), il 16 febbraio 2012 viene chiesto il rinvio a giudizio per i Berlusconi e per altri dirigenti Mediaset ma gi\u00e0 il 27 giugno seguente il giudice dell'udienza preliminare Pierluigi Balestrieri emette una sentenza di non luogo a procedere nei confronti di tutti gli imputati per prescrizione (evasione fiscale e violazione delle norme tributarie) per i fatti del 2003 e \"perch\u00e9 il fatto non sussiste\" per quelli del 2004. Secondo le motivazioni del dispositivo, Frank Agrama non era (come invece ritenuto dai PM) \"socio occulto\" di Silvio Berlusconi. La richiesta di ricorso viene poi rigettata dalla Terza sezione penale della Cassazione il 6 marzo 2013 archiviando il procedimento.\nVita privata.\nDalla relazione con la modella Emanuela Mussida \u00e8 nata nel 1990 Lucrezia Vittoria Berlusconi che nel 2021 lo render\u00e0 nonno a soli 52 anni.\nDal 2002 ha una relazione con la conduttrice tv Silvia Toffanin, dalla quale il 10 giugno 2010 ha avuto il figlio Lorenzo Mattia e il 10 settembre 2015 la figlia Sofia Valentina."}
{"id": "480934", "revid": "809148", "url": "https://it.wikipedia.org/wiki?curid=480934", "title": "Giorgio Parisi", "text": "Attivo in fisica teorica, soprattutto nel campo della fisica statistica e in teoria dei campi, \u00e8 uno dei quattro fisici italiani membri della National Academy of Sciences degli Stati Uniti d'America. \nBiografia.\nNato a Roma, ha origini per un quarto umbre, un quarto piemontesi, un quarto siciliane e un quarto romane da sette generazioni. Ha ottenuto la maturit\u00e0 scientifica presso il Liceo \"San Gabriele\" di Roma nel 1966 per poi laurearsi in fisica all'Universit\u00e0 \"La Sapienza\" di Roma nel 1970, sotto la guida di Nicola Cabibbo, con una tesi sul bosone di Higgs. \n\u00c8 stato quindi ricercatore prima del CNR, poi dell'Istituto nazionale di fisica nucleare (INFN) presso i Laboratori nazionali di Frascati dal 1971 al 1981, quando ha conseguito l'ordinariato in fisica teorica. Presentato da Sidney David Drell a Tsung-Dao Lee, ha anche lavorato presso la Columbia University (1973-1974) e, in seguito, presso l'Institut des Hautes \u00c9tudes Scientifiques (1976-1977) e l'\u00c9cole Normale Superieure di Parigi (1977-1978), quindi \u00e8 ritornato in Italia in qualit\u00e0 di ricercatore dell'INFN.\nDocente ordinario di fisica teorica dal 1981 all'Universit\u00e0 di Tor Vergata, nel 1992 \u00e8 passato alla stessa cattedra de \"La Sapienza\" di Roma, dove ha tenuto diversi insegnamenti, fra cui fisica teorica, teorie quantistiche, fisica statistica, probabilit\u00e0. Ha partecipato anche al progetto APE100 per lo studio delle teorie di gauge su reticolo. \nNel 2008 \u00e8 stato tra i docenti che si sono opposti all'iniziativa di far intervenire papa Benedetto XVI all'inaugurazione dell'anno accademico de \"La Sapienza\", in difesa della laicit\u00e0 delle istituzioni pubbliche.\nAndato in quiescenza nel 2018, nello stesso anno \u00e8 stato eletto presidente dell'Accademia Nazionale dei Lincei, della quale era socio dal 1988, mantenendo la presidenza fino a luglio 2021.\nNel febbraio 2021 ha vinto il Premio Wolf e nell'ottobre dello stesso anno si \u00e8 aggiudicato il premio Nobel per la fisica.\nNel febbraio 2022 l'asteroide 15803 \u00e8 stato rinominato asteroide 15803 Parisi in suo onore.\nVita privata.\nSposato con Daniella, \u00e8 padre di due figli, Lorenza, docente universitaria di Internet Studies e Social Media Management, e Leonardo, ricercatore presso l'Istituto dei Sistemi Complessi del CNR. \n\u00c8 uno dei principali promotori della campagna \"Salviamo la ricerca italiana\", volta a far aumentare i fondi a disposizione della ricerca scientifica in Italia.\nContributi.\nI risultati che lo hanno reso noto a livello internazionale riguardano principalmente la fisica statistica, la teoria dei campi, i sistemi dinamici, la fisica matematica e la fisica della materia condensata dove ha introdotto i cosiddetti vetri di spin (anche noti come \"spin glass\"), una classe di modelli di meccanica statistica di cui lo stesso Parisi ha fornito numerose applicazioni in teoria dell'ottimizzazione, biologia e medicina (immunologia, in particolare). Inoltre, insieme a Ying-Sheung Wu, ha formulato la cosiddetta quantizzazione stocastica, ovvero un metodo funzionale di quantizzazione basato sulla teoria delle fluttuazioni di Edward Nelson, attraverso cui un sistema fisico classico, in dimensione formula_1, soggetto a fluttuazioni, \u00e8 reso formalmente equivalente a un ben preciso sistema fisico quantistico in dimensione formula_2.\nHa apportato contributi anche nel campo della fisica delle particelle elementari, in particolare in cromodinamica quantistica e teoria delle stringhe. Ha introdotto, insieme a Guido Altarelli, le cosiddette equazioni di Dokshitzer\u2013Gribov\u2013Lipatov\u2013Altarelli\u2013Parisi che, tra l'altro, forniscono delle correzioni di ordine superiore alla libert\u00e0 asintotica. Nel campo della fluidodinamica \u00e8 noto per aver introdotto, assieme a Uriel Frisch, i modelli multifrattali per descrivere il fenomeno dell'intermittenza nei flussi turbolenti. Nell'ambito della biologia matematica, a lui si deve l'elaborazione di un'equazione differenziale stocastica per i modelli di crescita per la random aggregation, che ha portato al cosiddetto modello Kardar-Parisi-Zhang. Sempre dal punto di vista dei sistemi complessi, si \u00e8 occupato del moto collettivo degli animali (come sciami e stormi). Assieme ai fisici Roberto Benzi, Alfonso Sutera e Angelo Vulpiani, che hanno introdotto la risonanza stocastica, ha applicato tale concetto nello studio dei cambiamenti climatici. Indirettamente, i suoi studi hanno avuto un impatto rilevante in molti altri campi del sapere, quali l'antropologia, le scienze cognitive, la finanza, la biologia e le scienze sociali in genere, la qual cosa lo rende di fatto una delle personalit\u00e0 pi\u00f9 influenti del panorama scientifico internazionale.\nPremi e riconoscimenti.\nPer i suoi contributi alla fisica, matematica e alla scienza in generale, ha ricevuto numerosi riconoscimenti internazionali, fra cui:"}
{"id": "480943", "revid": "767487", "url": "https://it.wikipedia.org/wiki?curid=480943", "title": "Poliammine", "text": "Le poliammine sono composti organici aventi due o pi\u00f9 gruppi amminici. Anche se la loro sintesi di laboratorio e struttura chimica si deve ai lavori di Rosenheim del 1924, le poliammine furono fra i primissimi composti naturali individuati grazie ai primi microscopi da van Leeuwenhoek nel 1674, che descrisse la presenza di composti cristallini nel liquido seminale dell'uomo. Le pi\u00f9 comuni sono putresceina, cadaverina, spermidina, e spermina, che sono fattori di crescita per cellule eucariotiche e procariotiche.\nLe poliammine sono sintetizzate solo da cellule eucariotiche attraverso una via biochimica altamente regolata, le loro funzioni attuali non sono ancora del tutto chiare, anche se sembrano avere funzioni stimolanti la proliferazione cellulare e certamente giocano un ruolo fondamentale nel superavvolgimento della catene del DNA nel nucleo cellulare. Le poliammine sono a pH fisiologico dei policationi, ed \u00e8 proprio questa caratteristica chimica che conferisce ad esse grande affinit\u00e0 per il DNA, che \u00e8 un polianione ma anche per altri cationi fisiologici, come lo ione Mg++ o Ca++.\nPer la sintesi delle poliammine la crescita cellulare viene bloccata o profondamente rallentata. Un inibitore suicida dell'ODC la difluorometilornitina, punto di partenza per la loro sintesi, ha un effetto molto potente sulla proliferazione delle cellule normali, ma ancor di pi\u00f9 su quelle a rapida proliferazione, sia normali (es. midollo osseo, mucose, epiteli) che tumorali di vario tipo. L'ODC \u00e8 indotta da vari biofattori come adrenalina, insulina, molti fattori di crescita, glucocorticoidi e promotori tumorali quali esteri del forbolo (TPA), derivati dell'arsenico e perossidi. Pu\u00f2 anche essere indotta dal cAMP, che la fosforilerebbe tramite la chinasi specifica (PKA), ma non \u00e8 chiaro quanto ci\u00f2 si correli con le propriet\u00e0 anti-proliferative di questo secondo messaggero. \u00c8 per\u00f2 accertato che la sua induzione pu\u00f2 essere regolata in modo sia dipendente dall'AMP che non-.\nIl ruolo molecolare della poliammine verrebbe a quanto pare integrato e/o modulato dalla perossidazione lipidica. Per azione delle poliaminossidasi (PAO) che le catabolizzano, si producono infatti aldeidi ed acqua ossigenata come sottoprodotti. Questi possono bloccare la mitosi cellulare in fase S (di sintesi) in quanto inibiscono sia la DNA polimerasi che la motilit\u00e0 cellulare guidata dai microtubuli.\nLa somministrazione di poliammine dall'esterno ripristina la crescita cellulare a livelli fisiologici. \u00c8 dimostrato, infatti, che le poliammine stimolano sia la fosforilazone che l'acetilazione degli istoni H1, H2A, H2B ed H3 nel nucleo, mentre a livello del nucleolo indicono la sintesi di RNA ribosomiale. La spermina aumenta pure l'ADP-ribosilazione delle proteine non-istoniche (HMGs) e dell'istone H1, mentre diminuisce quella degli altri istoni. La stimolazione che le poliammine esercitano sulle aminoacil-tRNA sintetasi dipende da modificazioni note (metilazione dei tRNA) ed altre ancora poco note. \u00c8 riportato che spermina e spermidina stimolato l'attivit\u00e0 fosforilante della caseina chinasi II (CK-2), implicata in diversi aspetti del metabolismo intermedio nucleare e citoplasmatico.\nRecenti test farmacologici hanno evidenziato la capacit\u00e0 delle poliammine di agire come potenti modulatori di vari recettori canale come il recettore per il glutammato NMDA, AMPA, e alcuni recettori canale come quello per il potassio.\nIl Ciclene \u00e8 la pi\u00f9 rappresentativa poliammina ciclica.\nLa polietilenimmina \u00e8 una poliammina liquida ad alto peso molecolare ottenuta per polimerizzazione dell'aziridina. \u00c8 stata usata come veicolante del DNA per trasfezioni di geni in colture cellulari. Il suo impiego \u00e8 stato quasi del tutto soppiantato dall'uso di fosfolipidi appositamente formulati per la trasfezione genetica (LipofectAMINE).\nRecentemente si \u00e8 trovato che agiscono da fitormoni.\nHanno l'effetto di stabilizzare protoplasti isolati, indurre lo sviluppo di alcuni frutti, ridurre lo stress idrico e attirare gli insetti impollinatori per favorire l'impollinazione entomofila."}
{"id": "480944", "revid": "767487", "url": "https://it.wikipedia.org/wiki?curid=480944", "title": "Topkapi (film)", "text": "Topkapi \u00e8 un film del 1964 diretto da Jules Dassin. \u00c8 ispirato all'omonimo giallo di Eric Ambler.\nTrama.\nL'aristocratica e sensuale avventuriera Elizabeth Lipp e il prosaico e calcolatore ladro professionista Walter Harper progettano il furto del pugnale del Sultano Mehmet I dalla tesoreria del Palazzo di Topkap\u0131, a Istanbul. Per minimizzare le possibilit\u00e0 di essere ricercati e incriminati i due, che per vari motivi non hanno dossier registrati a loro nome presso le polizie internazionali, scelgono di reclutare per la missione dei dilettanti, tutti per\u00f2 altamente specializzati nel ruolo che dovranno svolgere nel colpo: l'esperto di elettronica Cedric Page, il forzuto Fisher e l'agile acrobata Giulio, detto \"la mosca umana\".\nPer un ruolo secondario ma rischioso, selezionano Arthur Simpson, uno spiantato inglese poco di buono che campa di espedienti ai danni dei turisti britannici tra Grecia e Turchia. Un incidente occorso a Fisher, per\u00f2, costringe Harper e la banda ad arruolare a tempo pieno il goffo Simpson nel progetto, ignorando come egli, nel frattempo, sia stato suo malgrado costretto a diventare informatore della polizia turca, che sospetta che il variopinto gruppo di stranieri stia ordendo un complotto terroristico."}
{"id": "480945", "revid": "124671051", "url": "https://it.wikipedia.org/wiki?curid=480945", "title": "Augusto (titolo)", "text": "Augusto \u00e8 il titolo che fu portato dagli imperatori romani, dagli imperatori \"bizantini\" romani d'oriente fino al 610, e poi anche dai sovrani del Sacro Romano Impero (imperatori e re dei Romani) a partire dall'800.\nImpero romano.\nIl Senato romano, per determinazione di Lucio Munazio Planco, assegn\u00f2 per la prima volta questo titolo a Ottaviano, dopo che questi aveva rifiutato il titolo alternativo di Romolo nel 27 a.C. In questo stesso anno Ottaviano era stato eletto princeps senatus.\nNel \"Basso Impero\" il titolo indic\u00f2 un imperatore di rango superiore rispetto al semplice \"Cesare\".\nInfine, a partire dall'imperatore Diocleziano il titolo di \"Augusta\" venne assegnato alle imperatrici, legittime mogli dei Cesari.\nSignificati della parola.\nDietro l'appellativo di Augusto si identificano diversi significati: \nInoltre Romolo fu il fondatore di Roma e proprio costui, prima di compiere l'atto che avrebbe cambiato le sorti del mondo, aveva ricevuto un permesso divino: un \"augurium augustum\". Una cerimonia atta a fornire a Ottaviano (il primo degli Augusti, come gi\u00e0 detto) un permesso analogo a questo, fu fatta dal Senato appunto nel 27 a.C. \nE questo sarebbe un altro motivo per cui a coronare la figura dell'imperatore venne scelto il nome di Augusto: Ottaviano, e cos\u00ec gli altri dopo di lui, avevano sulle loro spalle pari merito rispetto a Romolo, perlomeno secondo il loro titolo. Avevano fondato una nuova Roma. \u00c8 in particolare un verso di Ennio a ricordarci nello specifico questo significato.\nNota. Il verbo latino \"augere\", viene fatto risalire ad una cerimonia etrusca che si svolgeva all'aria aperta e durante la quale la maest\u00e0 ed il potere del re venivano 'accresciuti' con una sorta di investitura o consenso degli dei (la trinit\u00e0 etrusca: Tinia, Uni e Menvra, poi Giove, Giunone e Minerva).\nImpero bizantino.\nNell'Impero romano d'oriente \"bizantino\" il titolo, passato direttamente dal latino e ancora in latino utilizzato fintanto che questo rimase lingua dell'impero, venne inizialmente reso in greco come \u03a3\u03b5\u03b2\u03b1\u03c3\u03c4\u1f40\u03c2 (\"Sebast\u00f2s\"). Poi, a partire dal regno di Eraclio I (610), fu sostituito dal titolo di \"Basileus\" (\"Re dei Re\").\nAlessio I Comneno utilizz\u00f2 l'antico titolo per plasmare quello di \"sebastokrator\", secondo in ordine gerarchico, dopo quello di \"Basileus\".\nSacro Romano Impero.\nIl titolo venne ripreso in Occidente anche dai Sacri Romani Imperatori, a partire da Carlo Magno, incoronato come \"Augustus\" nella notte di Natale dell'anno 800 a Roma, nella basilica di San Pietro in Vaticano. Il titolo veniva talvolta rafforzato nella forma \"semper Augustus\" (\"sempre Augusto\") nella titolatura imperiale di Re dei Romani."}
{"id": "480947", "revid": "767487", "url": "https://it.wikipedia.org/wiki?curid=480947", "title": "Gianpaolo Silvestri", "text": "Tra i fondatori dell'Arcigay, ha aderito politicamente ai Verdi. Alle elezioni politiche del 2001 \u00e8 stato candidato per la Camera con \"il Girasole\" in Lombardia, senza essere eletto.\nSilvestri viene eletto al Senato alle elezioni politiche del 2006 nella lista \"Insieme con l'Unione\".\nCandidato al Senato alle elezioni del 2008 per \"La Sinistra l'Arcobaleno\" in Sicilia, non \u00e8 stato rieletto.\nControversie.\nNel 2007 Silvestri in aula appoggia l'abolizione della pena di morte in ambito militare, affermando: \"Il rifiuto di adempiere a ordini di morte \u00e8 un dovere oltre che un diritto, esprimo piena solidariet\u00e0 a tutti i disertori\". Nel commentare questa frase nel programma \"Pensieri &amp; Bamba\" su Odeon TV, il giornalista Vittorio Feltri dichiar\u00f2:\nA causa di tale battuta, ritenuta offensiva dall'interessato, nel dicembre 2011 Feltri viene condannato dal Tribunale di Milano a risarcire Silvestri con cinquantamila euro."}
{"id": "480948", "revid": "23390", "url": "https://it.wikipedia.org/wiki?curid=480948", "title": "Giampaolo Silvestri", "text": ""}
{"id": "480956", "revid": "196390", "url": "https://it.wikipedia.org/wiki?curid=480956", "title": "Outer Senshi", "text": ""}
{"id": "480957", "revid": "547034", "url": "https://it.wikipedia.org/wiki?curid=480957", "title": "Barker Code", "text": "Nelle telecomunicazioni, il Barker Code (codice di Barker), detto anche sequenza di Barker, \u00e8 un tipo di codice adoperato come \"sequenza dirette\" per allargare lo spettro di un segnale, nello schema di trasmissione Direct Sequence Spread Spectrum.\nUna sequenza di Barker \u00e8 una sequenza di 1 e -1 di lunghezza finita N tale che la funzione di Autocorrelazione \u00e8 definita come:\nformula_1\nPer |K|&lt;N, vale invece zero altrove.\nHa durata 2N+1 ed \u00e8 limitata in ampiezza, cio\u00e8: formula_2 per Kformula_30\nSono note le sequenze di Barker solo per alcuni valori di N, in particolare sono note le sequenze per N=2,3,4,5,7,11,13. Per K pari si ha che formula_4, mentre per K dispari formula_5 quando N=3,7,11.\nLa caratteristica di questa famiglia di codici pseudo-causali \u00e8 la facilit\u00e0 di sincronizzazione all'atto della ricezione tramite operazioni matematiche di correlazione. L'allargamento dello spettro attraverso questi codici viene effettuato prima della modulazione."}
{"id": "480960", "revid": "372624", "url": "https://it.wikipedia.org/wiki?curid=480960", "title": "Area marina protetta di Portofino", "text": ""}
{"id": "480966", "revid": "125710454", "url": "https://it.wikipedia.org/wiki?curid=480966", "title": "Testimonium Flavianum", "text": "Il termine Testimonium Flavianum indica un passo contenuto nelle \"Antichit\u00e0 giudaiche\" scritte dallo storico ebreo Flavio Giuseppe e particolarmente rilevante per il dibattito sulla storicit\u00e0 di Ges\u00f9. Insieme a un altro passo pi\u00f9 sintetico delle \"Antichit\u00e0 giudaiche\" costituisce infatti uno tra i primi documenti storici di origine non cristiana a menzionare Ges\u00f9: l'opera fu pubblicata nel 93. \nTuttavia, per il suo tono celebrativo, l'autenticit\u00e0 del \"Testimonium\" \u00e8 oggetto di discussioni sin dal XVI secolo. La maggioranza degli studiosi oggi considera il \"testimonium\" autentico ma oggetto di interpolazioni da parte di copisti medievali prima dell'XI secolo. \n\"Antichit\u00e0 giudaiche\" e \"Testimonium Flavianum\".\nFlavio Giuseppe era un nobile ebreo, membro del Sinedrio che combatt\u00e9 contro i Romani durante la prima guerra giudaica (66-74), per poi essere catturato e collaborare col generale e successivamente imperatore Tito Flavio Vespasiano. Trasferitosi a Roma alla corte imperiale, scrisse due opere storiche in lingua greca, la \"Guerra giudaica\" (75), in cui racconta la rivolta ebraica repressa da Vespasiano, e le \"Antichit\u00e0 giudaiche\" (93), nelle quali narra la storia del suo popolo da Abramo ai suoi tempi. In quest'ultimo testo sono presenti due riferimenti a Ges\u00f9. Il primo, non contestato ma molto breve, descrive la morte di \"Giacomo, fratello di Ges\u00f9\".\nIl secondo, noto come \"Testimonium Flavianum\" e oggetto di discussione tra gli studiosi, narra:\nLa posizione degli studiosi di fronte al \"Testimonium Flavianum\".\nDi fronte al \"Testimonium\" la comunit\u00e0 degli studiosi \u00e8 divisa su tre diverse posizioni:\nL'assenza del \"Testimonium\" in Fozio.\nUn'obiezione al \"Testimonium Flavianum\" risiederebbe nel fatto che il patriarca di Costantinopoli Fozio (820-893), vissuto al tempo di Agapio di Ierapoli, nella sua analisi sull'opera di Giuseppe Flavio \"Antichit\u00e0 Giudaiche\" non fa nessuna menzione di Ges\u00f9 e dei suoi miracoli. Tuttavia il documento di Fozio ha sollevato presso i critici vari dubbi di interpretazione: in Fozio, nel capitolo dedicato a Giuseppe Flavio, \u00e8 menzionato Cristo: \u201cE nel tempo che Erode regnava nacque Cristo dalla Vergine per salvare l'uman genere\u201d. Fozio, citando Flavio, accenna alla strage degli innocenti a Betlemme ordita da Erode senza affermare che Giuseppe Flavio non ha parlato di Ges\u00f9 Cristo. Nel capitolo 33 dedicato a Giusto di Tiberiade per\u00f2, rimprovera agli scrittori ebrei il loro silenzio \u201csulla venuta di Ges\u00f9 Cristo e sui miracoli che egli fece\u201d, avvalorando implicitamente il testimonium flavianum come pervenuto in molti altri scritti dell'antichit\u00e0. Secondo varie analisi Fozio verosimilmente conosceva il \"Testimonium Flavianum\" almeno in quanto citato da altri (Eusebio, S. Isidoro, Sozomeno), e se avesse avuto sospetti a riguardo della sua autenticit\u00e0, o una copia di Antichit\u00e0 giudaiche in cui esso era assente, avrebbe colto l'occasione per renderli manifesti nel capitolo dedicato a Giusto di Tiberiade o in quello su Giuseppe Flavio. Fozio non dice che nessuno scrittore ebreo ha menzionato Ges\u00f9, ma dice che l'abitudine a non parlarne \u00e8 una prassi frequente nella nazione ebraica. In tal senso alcuni autori affermano che l'assenza del \"Testimonium\" in Fozio, nella sua analisi di Giuseppe Flavio, ha un peso maggiore della presenza del \"Testimonium\" negli altri codici pervenutici.\nLe critiche al \"Testimonium Flavianum\".\nIl dibattito sull'autenticit\u00e0 nasce dalla presenza di alcuni passi difficili da conciliare con quanto sappiamo della religiosit\u00e0 dell'autore. Riguardo alle possibili manomissioni delle opere di Giuseppe da parte di copisti cristiani, alcuni studiosi affermano in particolare quanto segue:\nTra le motivazioni addotte dagli scettici vi \u00e8 anche la seguente:\nSebbene numerosi apologisti cristiani del II e del III secolo, in particolare Ireneo e Tertulliano, conoscano l'opera di Giuseppe, non citano questo brano, nonostante la sua indubbia utilit\u00e0. Lo stesso Origene offre una testimonianza in tal senso. Infatti, Origene scrive per due volte che Giuseppe non crede che Ges\u00f9 sia il Cristo . Questo significa, come minimo, che egli non possiede un testo di Giuseppe contenente l'espressione \"egli era il Cristo\", o che, al massimo, il testo da lui posseduto non contiene affatto questo brano. Allo stato attuale della ricerca, la testimonianza pi\u00f9 antica relativamente a questo brano risale a Eusebio di Cesarea, intorno al 323 .\u00bb\nSecondo la critica, il problema si pone anche nel caso che, a un testo originario, siano state semplicemente apportate delle manomissioni per 'edulcorare' e rendere celebrativa la rappresentazione storica di Ges\u00f9. Poich\u00e9 Origene nel 250 circa sembra non conoscere queste possibili interpolazioni, mentre parecchi decenni pi\u00f9 tardi esse sono note a Eusebio di Cesarea, si pu\u00f2 ipotizzare che l'interpolazione celebrativa sia avvenuta proprio nel periodo che intercorre fra Origene ed Eusebio.\nPurtroppo, come devono ammettere gli stessi studiosi:\n\u00ab[\u2026] la critica testuale non \u00e8 in grado di risolvere la questione. [\u2026] Per esprimere un giudizio sull'autenticit\u00e0 del brano, non ci resta che esaminarne il contesto, lo stile e il contenuto.\u00bb\nMa, cos\u00ec facendo, si rimane ancora con gli studiosi divisi su almeno tre posizioni ben distinte. Tuttavia un fatto \u00e8 indiscutibile: in tutti i manoscritti dell'opera di Giuseppe Flavio pervenuti il \"Testimonium Flavianum\" \u00e8 presente. Non \u00e8 stata ancora reperita una sua opera in cui esso mancava del tutto. Inoltre, se di interpolazione ad opera di cristiani si \u00e8 trattato, non si spiega come mai questa presunta interpolazione \u00e8 presente in tutti i testi di Giuseppe pervenuti. In ogni versione del Testimonium, comunque, la notizia principale non manca mai: quella della presunta risurrezione di questo Ges\u00f9.\nAgli inizi del XX secolo \u00e8 apparsa anche una traduzione in russo della \"Guerra giudaica\" con inserite all'interno quattro \"intromissioni\" sull'esistenza di Ges\u00f9, ampliando le notizie offerte dal \"Testimonium\". L'autenticit\u00e0 di queste ulteriori testimonianze \u00e8 per\u00f2 respinta dagli studiosi quasi all'unanimit\u00e0.\nVersione araba del X secolo.\nNel 1971 il professor Shlomo Pin\u00e9s dell'Universit\u00e0 Ebraica di Gerusalemme pubblic\u00f2 la traduzione di una diversa versione del \"Testimonium\", come citato in un manoscritto arabo del X secolo. Il brano compare ne \"Il libro del Titolo\" dello storico arabo cristiano, nonch\u00e9 vescovo melchita di Hierapolis Bambyce, Agapio, morto nel 941. Agapio riporta solo approssimativamente il titolo dell'opera di Giuseppe ed afferma chiaramente che il suo lavoro \u00e8 basato su una pi\u00f9 antica cronaca in siriaco di Teofilo di Edessa (morto nel 785), andata persa: ci\u00f2 suggerisce quindi che il \"Testimonium\" di Agapio sia una parafrasi di quello presente nella cronaca perduta di Teofilo. La versione del \"Testimonium\" di Agapio \u00e8:\nIl testo fornito da Pin\u00e9s deriva principalmente dalla citazione di questo brano di Agapio fatta dal successivo storico arabo-cristiano Al-Makin, che contiene materiale ulteriore rispetto al manoscritto Firenze che, unico, contiene la seconda met\u00e0 dell'opera di Agapio. Pin\u00e9s afferma che questa potrebbe essere una registrazione pi\u00f9 accurata di quanto scritto da Giuseppe, in quanto manca di quelle parti che spesso sono state considerate interpolazioni di copisti cristiani.\nConclusioni.\nAd oggi, la maggioranza degli studiosi ritiene che il \"Testimonium Flavianum\" fosse effettivamente presente nell'opera originale di Giuseppe Flavio: a questa tesi si allineano autorevoli studiosi cattolici (John Paul Meier e Marta Sordi), protestanti (Craig Evans ed Ed Parish Sanders), ebrei (G\u00e9za Vermes) e anche non credenti (come Bart Ehrman e Luciano Canfora). Tale ipotesi sembra avvalorata dal ritrovamento della versione araba del \"Testimonium\" nel 1971 da parte del professor Shlomo Pin\u00e9s e alcuni studiosi (come Meier e Vermes) hanno anche cercato di ricostruire la versione originaria del \"Testimonium\", sebbene Sanders (che pure sostiene l'autenticit\u00e0 parziale del passo) sia cauto al riguardo. \nUna minoranza di studiosi ritiene invece il passo totalmente autentico (tra questi si nota la studiosa britannica Alice Whealey) oppure una completa interpolazione (il pi\u00f9 noto tra i sostenitori di tale ipotesi \u00e8 il gi\u00e0 citato Ken Olson)."}
{"id": "480968", "revid": "1745361", "url": "https://it.wikipedia.org/wiki?curid=480968", "title": "Ernesto Galli della Loggia", "text": "Biografia.\nSi forma negli ambienti della sinistra non comunista. Determinante \u00e8 l'incontro, negli anni sessanta, da studente all'Universit\u00e0 \"La Sapienza\", con Gian Paolo Nitti, che lo indirizza verso la storiografia. Nitti lo presenta ad Ernesto Rossi, che apre Galli Della Loggia allo studio dei fattori economici. Nel 1966 si laurea in Scienze politiche.\nSuccessivamente \u00e8 a Torino, come ricercatore, presso la Fondazione Luigi Einaudi sotto la guida di Leo Valiani, dove approfondisce il rapporto tra banca e industria nello sviluppo economico italiano. Collaboratore di \"Quaderni storici\" all'inizio del 1970, pubblica saggi sull'imprenditoria italiana, sull'analisi marxista, sull'imperialismo e, per gli \"Annali\" Feltrinelli, sull'analisi del capitalismo nella Terza Internazionale.\nInsegna dal 1972 al 1975 Storia economica italiana presso la facolt\u00e0 di Scienze economiche e bancarie dell'Universit\u00e0 di Siena, per poi diventare professore incaricato di Storia contemporanea presso la facolt\u00e0 di Lettere e filosofia dell'Universit\u00e0 di Perugia.\nCome egli stesso ricorda in un'intervista pubblicata nel 2012, pur non essendo \"mai stato comunista\", vot\u00f2 per il Partito Comunista Italiano \"fino a met\u00e0 degli anni Settanta\"; poi per\u00f2 si convinse, \"negli anni di piombo, che il terrorismo era il punto di arrivo dell'ideologia leninista\". In seguito avvia la collaborazione con la rivista \"Mondoperaio\", fondata da Pietro Nenni, fucina del pensiero socialista riformista. Nel 1978 \u00e8 membro della direzione del periodico.\nNegli anni ottanta approfondisce lo studio di John Locke (1632-1704) e di Alexis de Tocqueville (1805-1859), che lo avvicinano alla cultura politica anglosassone. Galli Della Loggia si distacca dal partitismo italiano, di cui vede con molta pi\u00f9 chiarezza le tendenze degenerative (partitocrazia).\nNel 1984-85 dirige il mensile \"Pagina\" insieme a Giampiero Mughini, Paolo Mieli, Riccardo Chiaberge e Massimo Fini.\nNel 1987 \u00e8 nominato professore ordinario di Storia dei partiti e movimenti politici presso la facolt\u00e0 di Scienze politiche dell'Universit\u00e0 di Perugia.\nNel 1990 entra a far parte del Consiglio direttivo della \"Societ\u00e0 italiana per lo studio della storia contemporanea\" (SISSCO). Nel 1995 fonda il mensile \"Liberal\", di cui sar\u00e0 direttore fino al 1998. Dal 1993 \u00e8 editorialista del \"Corriere della Sera\". \u00c8 membro del comitato scientifico della Fondazione Italia USA.\nDal 2005 al 2007 \u00e8 stato preside della Facolt\u00e0 di Filosofia dell'Universit\u00e0 Vita-Salute San Raffaele di Milano (con sede a Palazzo Arese Borromeo, Cesano Maderno), ove \u00e8 stato professore ordinario di Storia contemporanea fino all'ottobre 2009. Dal novembre 2009 \u00e8 in organico come ordinario di Storia contemporanea presso l'Istituto Italiano di Scienze Umane (SUM) e direttore del corso di dottorato di ricerca in Filosofia della storia, istituito dal SUM in collaborazione con l'Universit\u00e0 Vita-Salute San Raffaele.\nGalli Della Loggia ha all'attivo un'esperienza politica: alle elezioni politiche del 1992 si \u00e8 candidato in varie circoscrizioni per la lista S\u00ec Referendum senza risultare eletto.\n\u00c8 stato membro del comitato scientifico del programma televisivo Rai 3 \"Il tempo e la storia\" dal 2013 al 2017 e in seguito in quello di \"Passato e presente\", programma della stessa rete con replica su Rai Storia.\nInterventi culturali.\nL'intervento culturale di Ernesto Galli Della Loggia nel 1998, con la pubblicazione del libro \"L'identit\u00e0 italiana\", prende in esame l'autocoscienza, lo Stato, le Chiese, le culture in Italia. In questo libro oltre a fare un'analisi scientifica degli aspetti geografici e storici dell'Italia, dal paesaggio e dall'ambiente, l'eredit\u00e0 latina e l'eredit\u00e0 cristiana cattolica, lo sviluppo delle citt\u00e0 e delle regioni, il familismo e l'invadenza della politica, si aggiunge un racconto autobiografico che oltre a ricerca personale dei modi concreti e dei pensieri, delle emozioni, dal sorgere della Repubblica, ha vissuto in questi decenni \"l'appartenenza al proprio Paese, in che modo egli si \u00e8 sentito (o non sentito) italiano\".\nIn ricorrenza dell'anniversario del 25 aprile, nel 2007 ha analizzato il problema dell'anomalia italiana in riferimento al terrorismo. Secondo il suo punto di vista, l'Italia risulta essere il solo grande paese europeo dove il terrorismo politico ha una sua lunga cittadinanza, con l'eccezione dell'Irlanda del Nord e del Paese basco, che hanno problematiche differenti. Egli ritiene che ci\u00f2 sia dovuto ad un fondo di violenza proprio della societ\u00e0 italiana. L'interpretazione ha suscitato consensi e dissensi.\nErnesto Galli della Loggia, facendo un bilancio sul paese Italia, alla fine del 2010, dice che abbiamo un sistema scolastico che rende poco; una burocrazia, sia centrale che locale, sovrabbondante e molto incapace; una giustizia approssimativa e tarda; una criminalit\u00e0 organizzata che non ha eguali all'estero; le periferie delle grandi citt\u00e0 sono fra le pi\u00f9 brutte del mondo e invivibili; la rete degli acquedotti \u00e8 tutta rotta; il territorio dopo una lunga pioggia \u00e8 sconvolto da frane e alluvioni. Musei, siti archeologici e biblioteche fanno pena. Ci\u00f2 che \u00e8 pubblico, concorsi, appalti, \u00e8 preda della corruzione. Le condizioni economiche: tasse ed evasione fiscale fra le pi\u00f9 alte d'Europa, gli operai percepiscono i salari pi\u00f9 bassi della media di tutta l'Unione europea; il sistema pensionistico \u00e8 fra i pi\u00f9 esosi d'Europa. Il debito pubblico, creato da Tangentopoli, strangola le casse dello Stato mentre il pagamento degli interessi dei Titoli di Stato, emessi per coprire il debito pubblico, impedisce di iniziare qualunque sviluppo. Nessuno dall'estero viene a fare investimenti, per\u00f2 multinazionali straniere si appropriano di quel che resta del meglio delle nostre aziende; contemporaneamente la deindustrializzazione va avanti e la disoccupazione giovanile \u00e8 molto alta.\nIn un editoriale del 2012, parla di come i partiti siano stati messi da parte e della riforma della legge elettorale e della Costituzione al riguardo dei poteri pubblici.\nUn intervento culturale sull'argomento Etica e Democrazia del 9 febbraio 2012, parla della libert\u00e0 in un sistema democratico, dibattendo il problema se ci pu\u00f2 essere in una democrazia un valore collettivo vincolante e fino a che punto sia giusto porre dei limiti all'autodeterminazione di una persona. \"A quali campi non si pu\u00f2 n\u00e9 si deve applicare la libert\u00e0 di ognuno di decidere che cosa \u00e8 meglio per lui?\"\nTracciando un bilancio della programmazione televisiva, il 16 febbraio 2012, afferm\u00f2 trattarsi di \u00abtrasmissioni di \"variet\u00e0\" prive d'inventiva e di un briciolo d'intelligenza. Presentatori e conduttori il pi\u00f9 delle volte maldestri e improvvisati. Informazione ridotta all'osso, marginalizzata e quasi sempre politicamente omissiva e/o compiacente. Talk show immutabili negli anni, affollati di troppi \"ospiti\", e pi\u00f9 interessati a farci sapere che cosa pensano Formigoni o la Marcegaglia che a farci capire i termini dei problemi\u00bb.\nVita privata.\n\u00c8 sposato con la storica e giornalista Lucetta Scaraffia."}
{"id": "480970", "revid": "174925", "url": "https://it.wikipedia.org/wiki?curid=480970", "title": "Teorema di Stolper-Samuelson", "text": "Il teorema di Stolper-Samuelson, in economia, collega intensit\u00e0 fattoriali e prezzi relativi dei beni con le remunerazioni reali dei fattori produttivi. In particolare, il teorema afferma che un aumento del prezzo relativo del bene nella cui produzione un fattore \u00e8 usato in modo pi\u00f9 intensivo porta ad un aumento della remunerazione reale di quel fattore e alla diminuzione della remunerazione dell'altro.\nIl teorema venne formulato originariamente nel 1941 da Paul Samuelson e Wolfgang Stolper nell'ambito della teoria del commercio internazionale, per studiare gli effetti sulla distribuzione del reddito dell'apertura al commercio internazionale all'interno del modello di Heckscher-Ohlin.\nIpotesi e derivazione.\nLa formulazione originaria del teorema tratta il caso di due fattori impiegati nella produzione di due beni. In particolare, siano dati:\nSiano altres\u00ec:\nSia altres\u00ec possibile ordinare i due beni sulla base della loro \"intensit\u00e0 fattoriale relativa\". Cos\u00ec, senza perdita di generalit\u00e0, si ipotizzi che il bene 1 sia intensivo in lavoro (\"labour intensive\") e il bene 2 sia intensivo in terra (\"land intensive\"). Questo vuol dire assumere che, qualsiasi sia il costo relativo dei fattori (w/r), il rapporto terra-lavoro nella produzione del bene 1 \u00e8 sempre minore del rapporto terra-lavoro che si rinviene nella produzione del bene 2. In termini formali, indicando con ti e li, rispettivamente, le quantit\u00e0 di terra e lavoro utilizzate nella produzione di un'unit\u00e0 del bene i, questo equivale ad assumere:\nData l'ipotesi di rendimenti costanti di scala e sulla base dell'ulteriore ipotesi di concorrenza perfetta, i prezzi dei due beni saranno uguali al loro costo di produzione, e si avr\u00e0 quindi:\ndove ci(w,r) \u00e8 la funzione di costo del bene i, che dipende dalla tecnologia e dai saggi di rendimento dei fattori.\nDifferenziando l'equazione precedente si ottiene:\nIn base al lemma di Shephard si ha:\nDividendo l'equazione (4) per la (2) si ha infine:\nda cui:\ndove con formula_7 indichiamo il tasso di variazione istantaneo di x e \u03b8il e \u03b8it sono le quote di, rispettivamente, lavoro e terra sul totale dei costi di produzione del bene i.\nLa (6) nel caso di due beni, in cui siano dati i saggi di variazione dei prezzi dei beni, \u00e8 un sistema di equazioni lineari di due equazioni in due incognite (formula_8 e formula_9):\nL'ipotesi (1) comporta:\nRisolvendo per formula_8 e formula_9 e facendo uso ripetutamente del fatto che formula_16 si ottiene:\nIn base, alla (9) e alla (10), e facendo uso della (7) e della (8), se il prezzo relativo del bene 1 (formula_19) aumenta:\nsi ha:\nLa (11) \u00e8 alla base del cosiddetto \"effetto di magnificazione\" che rappresenta il cuore del teorema di Stolper-Samuelson.\nIn particolare, in base alla (11) un aumento del prezzo relativo del bene 1, intensivo di lavoro, comporta un aumento percentuale del saggio di salario maggiore dell'aumento percentuale del prezzo sia del bene 1 che del bene 2. Questo comporta un aumento del salario reale valutato in termini di entrambi i beni (w/p1 e w/p2). Al contrario, la variazione del saggio di rendita risulta inferiore alla variazione dei prezzi di entrambi i beni. Questo comporta una diminuzione del saggio reale di rendita comunque valutato (r/p1 e r/p2).\nTeorema di Stolper-Samuelson e teorema di Heckscher-Ohlin.\nIl teorema di Stolper-Samuelson \u00e8 stato sviluppato originariamente nell'ambito della teoria del commercio internazionale e all'interno della teoria neoclassica standard rappresentata dal modello Heckscher-Ohlin-Samuelson.\nIn particolare, all'interno di tale teoria, il teorema serve a derivare gli effetti distributivi dell'apertura al commercio internazionale. Infatti, in base al teorema di Heckscher-Ohlin, assumendo:\nl'apertura al commercio internazionale porta all'aumento del prezzo relativo di quel bene nella cui produzione \u00e8 usato in modo pi\u00f9 intensivo il fattore relativamente pi\u00f9 abbondante nel paese.\nCos\u00ec, ad esempio, dati due beni e due fattori (lavoro e capitale), se il rapporto lavoro-capitale del paese \u00e8 superiore al rapporto rinvenibile nella dotazione mondiale di risorse - il paese \u00e8 cio\u00e8 \"labour abundant\" -, l'apertura al commercio internazionale porter\u00e0 all'aumento del prezzo relativo del bene \"labour-intensive\".\nIl teorema Stolper-Samuelson collega questa variazione alla variazione della remunerazione reale dei fattori. In particolare, in questo caso ci dice che, dati gli effetti dell'apertura al commercio internazionale sui prezzi relativi dei beni, tale apertura tender\u00e0 a favorire il lavoro - il fattore relativamente abbondante nella nazione -, aumentando il salario reale; e a danneggiare il fattore scarso - il capitale -, comportando infatti la diminuzione del suo saggio reale di remunerazione."}
{"id": "480971", "revid": "1318658", "url": "https://it.wikipedia.org/wiki?curid=480971", "title": "Cadaverina", "text": "La cadaverina, una diammina fetida, \u00e8 un prodotto di degradazione delle proteine. In particolare, \u00e8 il prodotto di decarbossilazione dell'aminoacido lisina, reazione catalizzata dall'enzima lisina decarbossilasi.\n\u00c8 stata studiata nei processi di putrefazione dei tessuti animali, insieme alla putresceina e ad altre poliammine. La cadaverina ha una certa importanza nel ciclo cellulare, ha formula NH2(CH2)5NH2 ed \u00e8 molto simile alla putresceina dalla quale si differenzia per la catena alchilica formata da cinque CH2 anzich\u00e9 quattro. Il suo nome IUPAC \u00e8 1,5-pentandiammina.\nLa cadaverina, presente sia in alimenti di origine animale che vegetale, non \u00e8 riscontrabile solo in corpi in putrefazione: \u00e8 presente in piccole quantit\u00e0 anche negli esseri viventi, in parte responsabile del particolare odore dell'urina e dello sperma."}
{"id": "480973", "revid": "181699", "url": "https://it.wikipedia.org/wiki?curid=480973", "title": "Comitato di Trencs\u00e9n", "text": "Il comitato di Trencs\u00e9n (in ungherese \"Trencs\u00e9n v\u00e1rmegye\", in slovacco \"Tren\u010dianska \u017eupa\") \u00e8 stato un antico comitato del Regno d'Ungheria, situato nell'odierna Slovacchia settentrionale. Capoluogo del comitato era la citt\u00e0 di Tren\u010d\u00edn (in ungherese Trencs\u00e9n).\nGeografia fisica.\nIl comitato di Trencs\u00e9n era situato nel versante meridionale dei Monti Tatra occidentali e confinava con i territori austriaci di Moravia, Slesia e Galizia, nonch\u00e9 con gli altri comitati di \u00c1rva, Tur\u00f3c e Nitra. Il comitato era percorso dal fiume V\u00e1h.\nStoria.\nIn seguito al Trattato del Trianon (1920) l'intero comitato venne assegnato alla neonata Cecoslovacchia, con le seguenti vicende amministrative:\nDall'indipendenza della Slovacchia il territorio dell'antico comitato \u00e8 diviso tra la regione di \u017dilina e quella di Tren\u010d\u00edn."}
{"id": "480976", "revid": "37056", "url": "https://it.wikipedia.org/wiki?curid=480976", "title": "Vandermonde", "text": ""}
{"id": "480985", "revid": "78273", "url": "https://it.wikipedia.org/wiki?curid=480985", "title": "F\u00fatbol Club Olimpia", "text": ""}
{"id": "480991", "revid": "73843", "url": "https://it.wikipedia.org/wiki?curid=480991", "title": "Wire speed", "text": " \nIn telecomunicazioni il termine wire speed indica la velocit\u00e0 di trasmissione dati ipotetica massima di un cavo elettrico o di un altro mezzo trasmissivo. Il wire speed dipende dalle propriet\u00e0 fisiche ed elettriche del cavo, ovviamente sono coinvolti i livelli pi\u00f9 bassi del protocollo.\nQuando \u00e8 usato come aggettivo, wire speed descrive ogni periferica o funzione hardware in grado di processare dati senza ridurre la velocit\u00e0 di trasferimento globale. Comunemente si dice che funzioni embedded nei microchip lavorano in \"wire speed\" (cio\u00e8 alla velocit\u00e0 del cavo).\nBridge, Switch, router ed altri dispositivi di rete sono spesso descritti come funzionanti in wire speed per sottolineare la velocit\u00e0 di evasione dei dati da parte delle periferiche, quasi come se i dati non venissero nemmeno processati.\nUn esempio di funzione in \"wire speed\" \u00e8 la cifratura/decifratura effettuata a livello hardware mediante circuiti integrati specializzati."}
{"id": "480994", "revid": "287204", "url": "https://it.wikipedia.org/wiki?curid=480994", "title": "Carbonio-14", "text": "Il carbonio-14, 14C (o radiocarbonio) \u00e8 un isotopo radioattivo del carbonio avente 6 protoni e 8 neutroni.\nIl carbonio-14 fu scoperto il 27 febbraio 1940 da Martin Kamen e Sam Ruben al laboratorio radiologico dell'Universit\u00e0 della California a Berkeley, ma la sua esistenza era gi\u00e0 stata ipotizzata da Franz Kurie nel 1934.\nPresenza in natura.\nI tre isotopi del carbonio naturalmente presenti sulla Terra sono: 12C (99%), 13C (&lt;1%) e in tracce il 14C. Il carbonio-14 \u00e8 presente in natura con un'abbondanza relativa di 1 parte su mille miliardi di tutto il carbonio presente sulla Terra, a causa di un tempo di dimezzamento di soli 5730 anni.\nLa principale fonte di carbonio-14 sulla Terra \u00e8 la reazione tra i raggi cosmici e l'azoto gassoso presente nell'atmosfera (nella troposfera e nella stratosfera): l'assorbimento di neutroni termici da parte dell'azoto forma un atomo di carbonio-14:\nLa produzione maggiore di carbonio-14 avviene ad una quota tra i 9 e i e ad alte latitudini geomagnetiche. Il carbonio-14 cos\u00ec prodotto reagisce con l'ossigeno per dare anidride carbonica 14CO2, che viene riutilizzata dalle piante durante la fotosintesi clorofilliana. In questo modo il carbonio-14 si trasferisce nei composti organici e, attraverso la rete alimentare, \u00e8 presente ovunque secondo un preciso rapporto (abbondanza isotopica). Essa penetra anche negli oceani, sciogliendosi nell'acqua.\nIl carbonio-14 \u00e8 anche prodotto nel ghiaccio da neutroni che causano reazioni di spallazione nucleare nell'ossigeno.\nIl carbonio-14 pu\u00f2 inoltre essere prodotto dai fulmini ma in quantit\u00e0 trascurabili in confronto ai raggi cosmici.\nOccasionalmente possono verificarsi dei picchi. Per esempio, vi \u00e8 la prova di un aumento insolitamente alto del tasso di produzione nel periodo compreso tra il 774 e il 775 d.C., causato probabilmente da un evento estremo, rappresentato dal brillamento solare pi\u00f9 forte degli ultimi dieci millenni.\nUsi.\nGrazie alla sua lunga emivita rispetto alla vita degli organismi viventi, il carbonio-14 rimane integrato in ogni sistema organico vivente. Dopo la morte, l'organismo smette di assumere carbonio-14. La quantit\u00e0 dell'isotopo presente nell'organismo nell'istante della sua morte andr\u00e0 via via affievolendosi negli anni a causa del decadimento radioattivo. \nQuesto principio \u00e8 sfruttato nella datazione radiometrica di campioni organici, tecnica con la quale si misura la quantit\u00e0 residua di carbonio-14 presente in un reperto archeologico organico (come un fossile o una struttura in legno): conoscendo la curva di decadimento e la quantit\u00e0 iniziale di carbonio-14 presente nel reperto quando la sua struttura organica era ancora vitale (ovvero un istante prima di morire), si pu\u00f2 facilmente stabilire quanti anni sono trascorsi dalla morte dell'organismo. In generale, \u00e8 possibile radiodatare solo reperti risalenti fino a 40\u00a0000-60\u00a0000 anni fa.\nLa maggior parte dei prodotti chimici prodotti dall'uomo sono ottenuti a partire da combustibili fossili come il petrolio o il carbone, dove il carbonio-14 \u00e8 decaduto. La presenza di tracce isotopiche di carbonio-14 in un campione di materiale carbonaceo indica quindi una possibile origine biogenica.\nFormazione durante test nucleari.\nI test nucleari superficiali che vennero eseguiti in molti paesi tra il 1945 e il 1980 hanno drammaticamente aumentato la quantit\u00e0 di carbonio-14 nell'atmosfera e quindi anche nella biosfera. Da quando i test sono stati sospesi la concentrazione dell'isotopo ha cominciato a diminuire.\nDecadimento e radioattivit\u00e0.\nIl carbonio-14 ha un'attivit\u00e0 specifica di /Kg (prima dei test nucleari avvenuti a partire dal 1950 corrispondeva a /Kg) e decade per emissione di elettrone ad azoto-14:"}
{"id": "480996", "revid": "32698", "url": "https://it.wikipedia.org/wiki?curid=480996", "title": "Carbonio 14", "text": ""}
{"id": "480998", "revid": "124413264", "url": "https://it.wikipedia.org/wiki?curid=480998", "title": "Ghiacciaio Presena", "text": "Il ghiacciaio Presena \u00e8 un ghiacciaio del Gruppo della Presanella, posto ad un'altitudine compresa tra i 2.700 ed i 3.000\u00a0m, circa 4 chilometri a sud del passo del Tonale, accessibile dalla val Presena attraverso una mulattiera militare o dal Passo Paradiso, a ovest della cresta dei Monticelli, per mezzo di un'ovovia.\nStoria.\nDurante la Prima Guerra Mondiale, la conca di Presena rappresent\u00f2 un punto chiave nel quadro della Guerra Bianca in Adamello, e fu teatro di almeno tre importanti azioni militari.\nNel 1915, il confine tra Regno d'Italia e Impero Austroungarico ricalcava quello attuale tra Lombardia e Trentino Alto-Adige, tagliando a met\u00e0 la piana del Passo del Tonale e percorrendo la cresta che da Passo Paradiso arriva a Cima Payer, passando per la Punta del Castellaccio e la Punta di Lagoscuro, ai bordi della conca di Presena.\nSebbene il 23 maggio 1915, alla vigilia dello scoppio delle ostilit\u00e0, al Passo Paradiso fosse presente mezzo plotone della 44\u00aa compagnia alpini, i comandi italiani ordinarono di sgomberare gli avamposti, che furono rapidamente occupati dai soldati austriaci. Riconquistare la conca di Presena fu un obiettivo difficile da ottenere, e perdur\u00f2 per buona parte del conflitto.\nIl 9 giugno 1915 le forze italiane attuarono un primo tentativo di occupazione della conca: un distaccamento di sciatori del battaglione \"Morbegno\", sotto il comando del capitano Villani, part\u00ec dal passo di Pisgana e raggiunse il passo di Maroccaro, dove si appart\u00f2 al riparo dalle vedette austriache. Da qui, gli alpini discesero il ghiacciaio a ventaglio, sotto il tiro del \"Gruppo difensivo Paradiso\", a capo del tenente Quandest. Gli austriaci riuscirono a respingere l'attacco italiano quando ormai ai tiratori scelti non rimanevano pi\u00f9 di 10 pallottole a testa. Gli italiani soffrirono 164 perdite, tra cui 52 morti, 87 feriti e 25 prigionieri; gli austriaci ebbero un morto e otto feriti.\nIn seguito al fallito attacco alla conca, il capitano de Castiglioni riteneva opportuna la conquista della cresta Castellaccio-Lagoscuro, fino a cima Payer. Nella notte tra il 24 ed il 25 agosto 1915, la 52\u00aa compagnia, guidata dal capitano Carlo Bollea, si arrampic\u00f2 in totale silenzio, per 9 ore, lungo i canaloni che dalla val Narcanello risalgono la suddetta cresta, occupando il passo di Lagoscuro, la cima di Lagoscuro e la Bocchetta del Gendarme. All'alba, iniziato l'attacco, i soldati austriaci ,sorpresi, lasciarono le posizioni senza troppa resistenza, permettendo agli italiani di trincerarsi sulla cresta con perdite minime entro la fine della giornata. Nei giorni immediatamente successivi fu ordinato un attacco contro le forze austriache al passo del Dito, incastonato nella pala del Castellaccio, che ebbe per\u00f2 esito negativo.\nLe operazioni tra il 1916 e il 1917 si concentrarono sui ghiacciai dell'Adamello, e dopo la Battaglia di Caporetto subirono un poderoso rallentamento: la successiva grande azione nel settore Tonale-Presena si ebbe solo nel maggio del 1918, organizzata in due fasi.\nL'operazione si realizz\u00f2 sul finire di maggio, grazie anche alla piena libert\u00e0 di movimento nell'alta val di Genova, determinata dagli esiti delle battaglie sui ghiacciai del Mandrone e delle Lobbie. \nAl tempo il settore del Presena era affidato a due diversi comandi: il \"Valcamonica\", agli ordini del brigadiere Quintino Ronchi, e l\"Adamello-Val di Genova\", rispondente al colonnello Isidoro Rovero; questi disponevano complessivamente di cinque reparti: il battaglione\" Monte Mandrone\", il battaglione \"Val d'Intelvi\", il battaglione \"Edolo\", il battaglione \"Val Baltea\" ed il battaglione sciatori con la 3\u00aa compagnia volontari \"Valcamonica\".\nTra il 24 ed il 25 maggio 1918 l'artiglieria bombard\u00f2 le posizioni austriache sulla cresta delle Marocche, che furono attaccate e occupate con successo attorno al mezzogiorno del 25 dai plotoni arditi.\nCadde in mano italiana anche lo sperone roccioso a sud della Cima Presena, detto Zigolon, non senza prigionieri austriaci, mentre verso sera fu conquistata la Cima stessa; a sera inoltrata l'attacco fu sospeso, a causa del fuoco delle mitragliatrici austriache, e con esso termin\u00f2 la prima fase dell'operazione.\nLa seconda fase ebbe luogo il giorno successivo, il 26.\nFu aperta dal bombardamento italiano, a notte fonda, delle ridottine austriache della conca, del passo Paradiso e dei Monticelli, e fu seguita dalla discesa dei reparti italiani verso il passo Paradiso, conquistandolo assieme ai Monticelli, dopo un aspro combattimento; solo la quota 2432 del Monticello Inferiore rimase in mano austriaca.\nEntro il 27 maggio la quasi totalit\u00e0 della conca di Presena cadde finalmente in mano italiana.\nLa situazione rimase stabile fino alle ultime offensive italiane di ottobre e novembre 1918, che portarono all'uscita dell'Austria-Ungheria dalla guerra. Le testimonianze dei combattimenti avvenuti sono ancora presenti: presso l'arrivo dell'ovovia al passo Paradiso \u00e8 presente una cavernetta con feritoie trasformata nel 2011 in museo interattivo; resti di trinceramenti, filo spinato e postazioni sono sparsi sul pianoro e sul ghiacciaio. Presso il laghetto del Monticello \u00e8 stato eretto un monumento alla fratellanza tra italiani e austriaci. Nei pressi del monumento parte il sentiero che giunge al passo di Castellaccio (2963 m), dove sono presenti i resti di reticoli di filo spinato e un villaggio militare; da qui parte la via ferrata attrezzata \"Sentiero dei Fiori\", scavata dagli alpini italiani come collegamento tra il Castellaccio e il passo di Lagoscuro, dove \u00e8 presente una seconda cittadella militare, e dove dal 2011 \u00e8 presente un museo. Sempre nel 2011 sono state ripristinate le passerelle sospese presso il Gendarme di Casamadre. Infine, sulla cima della Punta di Lagoscuro (3166 m), \u00e8 presente il bivacco \"Amici della Montagna\", ottenuto dal recupero di una baracca di guerra, ed \u00e8 possibile esplorare l'osservatorio militare in galleria che domina la conca ed il ghiacciaio.\nDescrizione.\nIl ghiacciaio risiede nella conca omonima, che si apre verso est nella val Presena, tributaria della Val di Sole e protetta verso ovest da una imponente cresta rocciosa, che la separa dalle valli Narcanello e Sozzine, tributarie della Val Camonica.\nPartendo da nordest e proseguendo verso sud in senso antiorario, la conca \u00e8 protetta dai seguenti rilievi:\nSul finire degli anni sessanta del XX secolo, il ghiacciaio divenne, assieme alla zona del Passo del Tonale, meta frequentata dagli sciatori. Dagli anni sessanta agli anni novanta la stagione sciistica durava dagli inizi di ottobre a fine agosto; a partire dal 2001 per\u00f2, a causa dei cambiamenti climatici, si decise che la stagione estiva si sarebbe chiusa a met\u00e0 luglio. Negli ultimi anni, in particolare dal 2008, le piste vengono chiuse a met\u00e0 o inizio giugno, per permettere la stesura di materiale geotessile atto a preservare la neve e il ghiaccio dallo scioglimento. Spesso nel periodo del disgelo riemergono dai suoi ghiacci le spoglie mortali di soldati sia italiani sia austriaci che hanno qui combattuto la Prima Guerra Mondiale.\nRitiro.\nAl termine della Piccola Era Glaciale nella seconda met\u00e0 del XIX secolo, il ghiacciaio formava un unico apparato assieme alla vedretta di Presena Orientale, e la fronte era situata presso i Laghetti del Monticello, come testimoniato dalla presenza di morene.\nNel Catasto dei Ghiacciai Italiani del 1961 riporta una superficie pari a 82 ha e una lunghezza massima di 1200 metri, con larghezza di circa 1100 metri.\nNel 1987 la sua superficie risult\u00f2 ridotta a circa 68 ha, mentre rilevamenti pi\u00f9 recenti effettuati nel 2003 riportano un'estensione pari a 33 ha, valore riferito al corpo principale del ghiacciaio, separatosi nel tempo dalla vedretta orientale di Presena e divisosi nel corso degli anni novanta in due porzioni: la pi\u00f9 piccola, a ovest del ghiacciaio, prende oggi il nome di vedretta del Corno di Lagoscuro e ha un'estensione di 8\u00a0ha (2003).\nSecondo le ultime stime PAT, inserite nel Nuovo catasto dei Ghiacciai Italiani del 2015, nel 2011 il ghiacciaio Presena presenta un'estensione di 25 ha. Essendo il ghiacciaio alimentato prevalentemente dalle precipitazioni nevose dirette, diversi monitoraggi della fronte ne hanno evidenziato il costante ritiro e la perdita di intere porzioni (fino a 50\u00a0m dal 1990 al 1999), nonch\u00e9 la notevole riduzione di volume.\nNel 2007 venne effettuata una scansione (da nord a sud) del ghiacciaio tramite georadar, evidenziando che nella fascia alta e in quella bassa dell'apparato rimanevano dai 30 ai 40 metri di spessore del ghiaccio, mentre nella zona centrale, denominata \"il ginocchio\" restavano solo dai due ai tre metri di ghiaccio, che se si fossero sciolti avrebbero aumentato il ritmo di fusione, compromettendo per sempre l'integrit\u00e0 del ghiacciaio e la possibilit\u00e0 di praticare lo sci. La societ\u00e0 Carosello Tonale s.p.a., avente in gestione gli impianti, in collaborazione con l'Universit\u00e0 di Trento decise perci\u00f2 il via alle operazioni di preservazione del ghiacciaio tramite stesura del geotessile. Si stima che questo materiale preservi il 70% della neve di inizio estate, sebbene il ritmo complessivo di ritiro dell'apparato glaciale resti immutato.\nDal 2008 parte del ghiacciaio viene annualmente coperta tra giugno e settembre con materiale geotessile; la copertura in genere protegge il tracciato della pista e in particolare il \"ginocchio\".\nImpianti sciistici.\nLo sfruttamento sciistico dell'area ebbe inizio negli anni sessanta del secolo scorso. Nel 1963 venne inaugurata la funivia Paradiso, poi sostituita da una moderna ovovia con l'inizio del nuovo millennio, la quale permette l'accesso al ghiacciaio.\nNel 1966/67 si diffuse la pratica dello sci estivo, praticato negli anni ottanta fino agli inizi di agosto. \nCon l'aumentare delle temperature e il diminuire delle precipitazioni, nel decennio successivo il ghiacciaio non fu pi\u00f9 nelle condizioni di permettere lo sci estivo e i cambiamenti climatici di inizio XXI secolo ne hanno aggravato la situazione.\nNegli anni settanta sul ghiacciaio erano presenti molteplici impianti sciistici, praticamente tutti skilift montati su treppiede. Nel 1982 vengono costruiti quattro impianti di risalita:\nNel biennio 2015/2016 hanno avuto luogo i lavori di ammodernamento degli impianti sciistici e delle strutture esistenti, ormai obsolete. Nell'autunno 2015 \u00e8 stata completata la costruzione di un'ovovia a otto posti che dal Passo Paradiso (2585\u00a0m) prosegue fino al Passo Presena (2997\u00a0m), sostituendo cos\u00ec la precedente seggiovia e i due vecchi skilift. All'arrivo \u00e8 presente un bar con terrazza panoramica simile a quella di Punta Rocca sulla Marmolada. Inoltre, nell'estate 2016 viene completamente demolita e rinnovata la Capanna Presena, trasformata in ristorante e albergo a 8 camere munito di SPA e solarium.\nI lavori hanno anche previsto un'operazione di pulizia del ghiacciaio da resti di teli geotessili e eventuali rifiuti umani, nonch\u00e9 la demolizione di tutte le strutture ormai abbandonate."}
{"id": "480999", "revid": "2175", "url": "https://it.wikipedia.org/wiki?curid=480999", "title": "Zambla Bassa", "text": ""}
{"id": "481000", "revid": "767487", "url": "https://it.wikipedia.org/wiki?curid=481000", "title": "La spia che venne dal freddo (film)", "text": "La spia che venne dal freddo (\"The Spy Who Came in from the Cold\") \u00e8 un film del 1965 diretto da Martin Ritt.\nIl soggetto \u00e8 adattato dal libro omonimo di John le Carr\u00e9, uno dei massimi scrittori di romanzi di genere spionistico.\nTrama.\nLa sezione di Berlino Ovest dello spionaggio britannico, diretta da Alec Leamas, non \u00e8 stata ben gestita. In seguito alla morte di un suo informatore, avvenuta a un posto di blocco, Leamas viene richiamato a Londra da Control, capo dello spionaggio, e retrocesso da agente sul campo a grigio burocrate della sezione bancaria dell'agenzia. In realt\u00e0 Control sta organizzando la trasformazione di Leamas in un personaggio apparentemente dedito all'alcolismo, depresso, con un misero impiego presso un istituto culturale, sperando che i servizi segreti del blocco comunista prendano contatto con lui e vaglino la sua disponibilit\u00e0 a operare per loro. All'istituto culturale dove lavora, Alec fa la conoscenza di Nan, una giovane donna idealista e comunista, segretaria locale del partito.\nMesso in prigione a causa di una futile lite, non appena esce dal carcere Alec viene effettivamente avvicinato da un emissario dello spionaggio della Germania Orientale, che lo ha individuato come potenziale disertore. Attuando il piano prestabilito, Leamas si lascia condurre nei Paesi Bassi, dove viene interrogato da Peters sui pagamenti del MI6 e altri segreti. Poi, dopo che l'Inghilterra ha divulgato la sua scomparsa, Leamas viene trasferito in una casa di campagna della DDR, dove entra in contatto con l'ebreo tedesco Fiedler, braccio destro di Mundt, un ex nazista ora capo del controspionaggio della Germania Orientale. Dopo un'iniziale diffidenza, Fiedler, interrogando Leamas, giunge alla conclusione che Mundt sia un agente pagato al servizio dell'Occidente, nonostante lo stesso Leamas ritenga impossibile che un agente di questo rango fosse reclutato in Germania senza che lui ne venisse informato. Fiedler denuncia quindi il suo capo, che viene arrestato.\nUn Tribunale della DDR \u00e8 convocato per determinare in un processo la colpevolezza di Mundt, con Leamas come testimone chiave. L'avvocato difensore di Mundt per\u00f2 elenca una serie di discrepanze nella repentina trasformazione di Leamas in informatore, e la credibilit\u00e0 di Leamas viene definitivamente meno quando \u00e8 chiamata a testimoniare Nan, che con reticenza ammette di aver ricevuto una forte somma di denaro da George Smiley, agente dello spionaggio britannico. Il capovolgimento della situazione \u00e8 totale: Fiedler viene riconosciuto colpevole di complicit\u00e0 nella macchinazione contro il suo capo, essendo stato mosso da sete di potere e avendo avallato le informazioni ricevute da Leamas, mentre Mundt viene scagionato e la sua posizione di potere viene ristabilita.\nTradotto in prigione, Leamas crede di aver fallito nella sua missione e teme di essere giustiziato, ma nottetempo viene liberato da Mundt, che gli indica un itinerario per raggiungere Berlino Est e poi fuggire a Ovest insieme a Nan, ugualmente incarcerata. Quindi Mundt, che \u00e8 realmente un collaboratore dello spionaggio britannico, rassicura Leamas sulla riuscita della sua missione, rivelandogli che si \u00e8 trattato di un piano per mettere a tacere Fiedler, che cominciava a nutrire dei sospetti nei confronti del suo superiore. Durante il tragitto in auto Nan \u00e8 scioccata e disgustata dalle rivelazioni su tutta la diabolica operazione di spionaggio. Alec pronuncia allora parole piene di odio e di ribrezzo per se stesso e per il suo proprio ruolo. Al momento di scalare il muro di Berlino, Nan, unico testimone civile dell'intera vicenda, viene uccisa da un sicario di Mundt, e Leamas, sotto shock, torna sui suoi passi per farsi uccidere accanto al corpo della donna.\nProduzione.\nIl film \u00e8 molto fedele al romanzo. Un'eccezione \u00e8 che il nome del personaggio femminile principale nel romanzo, Liz Gold, fu cambiato nel film in Nan Perry, presumibilmente perch\u00e9 i produttori erano preoccupati per la potenziale confusione nei media con la moglie di Burton, Elizabeth \"Liz\" Taylor.\nGli Ardmore Studios in Irlanda e Shepperton Studios in Inghilterra sono stati utilizzati per le riprese di scene di interni."}
{"id": "481001", "revid": "2034231", "url": "https://it.wikipedia.org/wiki?curid=481001", "title": "Ribozima", "text": "Un ribozima (termine composto da acido ribonucleico ed enzima), anche noto come enzima a RNA o RNA catalitico, \u00e8 una molecola di RNA in grado di catalizzare una reazione chimica similmente agli enzimi, che invece sono proteine.\nNumerosi ribozimi sono in grado di catalizzare il taglio dei legami fosfodiesterici presenti su altre molecole di RNA, cos\u00ec come sul ribozima stesso.\nNel corso di ricerche sull'origine della vita sono stati prodotti ribozimi in grado di autocatalizzare, in condizioni specifiche, la loro stessa sintesi.\nStudi \"in vitro\" sul ripiegamento della proteina prionica hanno evidenziato anche che l'RNA potrebbe essere in grado di catalizzare la trasformazione patologica della proteina stessa, cos\u00ec come fanno le proteine chaperonine, mostrando il carattere polivalente dei ribozimi.\nLa scoperta dei ribozimi.\nPrima della scoperta dei ribozimi, le proteine erano le uniche macromolecole biologiche ritenute in grado di svolgere attivit\u00e0 catalitica. Nel 1967, Carl Woese, Francis Crick e Leslie Orgel furono i primi a suggerire che l'RNA potesse essere coinvolto in un qualche tipo di catalisi, sulla base di osservazioni di strutture secondarie di RNA molto complesse.\nIl primo ribozima fu identificato nel 1980 da Thomas R. Cech, che si stava occupando dello splicing dell'RNA nel protozoo ciliato \"Tetrahymena thermophila\". Questo ribozima era contenuto all'interno di un introne di un trascritto RNA ed era in grado di auto-rimuoversi dal filamento stesso. Nel 1989, Thomas R. Cech e Sidney Altman vinsero il Premio Nobel per la chimica per le loro \"scoperte sulle propriet\u00e0 catalitiche dell'RNA\".\nIpotesi sull'origine dei ribozimi.\nSebbene la maggior parte dei ribozimi abbiano una piccola concentrazione cellulare, il loro ruolo \u00e8 essenziale per la vita. Ad esempio, la regione funzionale del ribosoma, responsabile della sintesi proteica, \u00e8 essenzialmente un ribozima.\nWalter Gilbert ha proposto che nel passato le cellule primordiali si servissero di RNA sia come materiale genetico che come molecola strutturale e catalitica: solo successivamente questi ruoli vennero affidati a DNA e proteine. Questa ipotesi \u00e8 nota come \"ipotesi del mondo a RNA\". Queste considerazioni implicano che i ribozimi presenti oggi nelle cellule, cos\u00ec come i ribosomi stessi, siano da considerare fossili viventi di una vita ancestrale basata esclusivamente sugli acidi nucleici.\nTipi di ribozima.\nI ribozimi pi\u00f9 studiati sono la RNasi P, gli introni di gruppo I e gruppo II, il \"leadzyme\" (letteralmente \"piombo-zima\"), il \"ribozima hairpin\" (\"ribozima a forcina\"), il \"ribozima hammerhead\" (\"ribozima a testa di martello\"), il ribozima del virus dell'epatite delta ed il ribozima di Tetrahymena termophila. Essi possono essere suddivisi in almeno cinque categorie.\nRibozimi sintetici.\nDalla scoperta dei primi ribozimi presenti nelle cellule \u00e8 cresciuto l'interesse nello studio di nuovi ribozimi sintetici, ingegnerizzati in laboratorio. Sono stati prodotti, ad esempio, RNA in grado di auto-tagliarsi che hanno mostrato un'alta attivit\u00e0 enzimatica. Allo stesso tempo sono stati isolati degli enzimi RNA ligasi che legano insieme due frammenti di RNA. Diversi ribozimi che catalizzano diverse reazioni chimiche (ad esempio Diels-Alder, legami peptitici, etc.) sono stati isolati. La tecnica che viene usata per produrre ribozimi artificiali \u00e8 stata sviluppata all'inizio degli anni novanta nei laboratori di Jack W. Szostak (Harvard) e Gerald Joyce (Scripps Research Institute) ed \u00e8 nota con il termine 'evoluzione in vitro'. Questa tecnica consiste nel sottoporre un grande insieme di molecole di RNA, aventi diverse sequenze, a diversi cicli di selezione, amplificazione (mediante la tecnica della PCR), e mutazione. Le molecole che soddisfano le propriet\u00e0 desiderate verranno selezionate e verranno amplificate, mentre le molecole non attive non verranno amplificate. Questa tecnica si basa sull'applicazione a livello molecolare delle regole dell'evoluzione darwiniana."}
{"id": "481004", "revid": "32698", "url": "https://it.wikipedia.org/wiki?curid=481004", "title": "Datazione al radiocarbonio", "text": ""}
{"id": "481007", "revid": "32698", "url": "https://it.wikipedia.org/wiki?curid=481007", "title": "Radioattivo", "text": ""}
{"id": "481009", "revid": "3513277", "url": "https://it.wikipedia.org/wiki?curid=481009", "title": "Henri Becquerel", "text": ""}
{"id": "481011", "revid": "1967522", "url": "https://it.wikipedia.org/wiki?curid=481011", "title": "Regolazione allosterica", "text": "In biochimica la regolazione allosterica \u00e8 la regolazione di un enzima o di una proteina mediata da una molecola detta \"effettore\", che svolge tale funzione legandosi presso il \"sito allosterico\". Un enzima dotato di siti allosterici \u00e8 detto enzima allosterico e il legame che lo unisce all'effettore (o modulatore allosterico) \u00e8 reversibile, non covalente: esso consente all'enzima di passare dalla forma inattiva a quella attiva. Gli enzimi allosterici generalmente sono pi\u00f9 grandi e complessi rispetto agli enzimi non regolatori e, solitamente, nei sistemi multienzimatici, il primo enzima della via metabolica \u00e8 proprio un enzima allosterico. \nQuesti enzimi non seguono la cinetica di Michaelis-Menten: essi infatti hanno curve di velocit\u00e0 con andamento sigmoide, che riflette la presenza di interazioni cooperative tra le diverse subunit\u00e0 dell'enzima stesso. Gli effettori allosterici non modificano la velocit\u00e0 massima, mentre modificano la km (costante di Michaelis), riducendola in caso di effettore positivo o aumentandola, se l'effettore \u00e8 negativo. \nLe macromolecole sottoposte a regolazione allosterica presentano solitamente una struttura quaternaria e, su ogni subunit\u00e0, presentano un sito allosterico. Il legame dell'effettore presso tali siti \u00e8 in grado di modificare leggermente la struttura terziaria dell'enzima e quindi di variare la sua affinit\u00e0 per il substrato, consentendo di incrementare o di ridurre l'attivit\u00e0 catalitica a seconda delle esigenze della cellula.\nGli effettori che intensificano l'attivazione della proteina vengono detti \"attivatori allosterici\", quelli che al contrario diminuiscono l'attivazione della proteina sono gli \"inibitori allosterici\". Gli effettori possono essere \"effettori omotropi\" o \"eterotropi\" a seconda che presentino o meno la stessa natura chimica del substrato dell'enzima. A volte la regolazione allosterica pu\u00f2 fungere da controllo retroattivo (a feedback negativo) quando l'effettore allosterico inibitore \u00e8 rappresentato dal prodotto della reazione enzimatica.\nIl termine \"allosteria\" deriva dal greco \"allos\", cio\u00e8 \"altro\", e \"stereos\", \"struttura, solido\", in riferimento alla separazione del sito allosterico di una proteina dal suo sito attivo.\nAllosteria omotropica e eterotropica.\nQuando l'effettore di una proteina \u00e8 diverso dal suo substrato si parla di \"allosteria eterotropica\", quando coincide si parla di \"allosteria omotropica\". Un modulatore allosterico omotropico \u00e8 tipicamente un attivatore, un modulatore allosterico eterotropico pu\u00f2 essere un attivatore o un inibitore (\"vedi: inibitore enzimatico\"). Le molecole regolatrici possono essere rappresentate dal prodotto dell'enzima e fungere in genere da modulatore negativo (inibizione enzimatica retroattiva da prodotto finale).\nIl legame cooperativo \u00e8 un tipo di legame allosterico che si riscontra in molte proteine multimeriche. Il legame cooperativo pu\u00f2 dare origine a \"cooperativit\u00e0 positiva\" quando aumenta l'affinit\u00e0 delle altre subunit\u00e0 dell'enzima per il substrato e \"cooperativit\u00e0 negativa\" quando la diminuisce.\nArchibald Hill nel 1910 studi\u00f2 il legame cooperativo tra ossigeno ed emoglobina Eme descrivendo quantitativamente il fenomeno. Il coefficiente di Hill \u00e8 la pendenza della curva del grafico di Hill che si ricava dall'equazione di Hill ed \u00e8 un indice del grado di cooperativit\u00e0 della proteina.\nModelli di regolazione allosterica in proteine multimeriche.\nUna parte degli effetti allosterici nelle proteine multimeriche pu\u00f2 essere spiegata sia dal \"modello simmetrico\" o \"d'insieme\" o \"concertato\" o \"MWC\" proposto da Jacques Monod, Jeffries Wyman e Jean-Pierre Changeux nel 1965, sia da quello \"sequenziale\" descritto da Daniel Koshland e dai suoi collaboratori George N\u00e9methy e David Filmer nel 1966. Entrambi ipotizzano che le subunit\u00e0 di un enzima esistano in una delle due conformazioni, \"Tesa\" (\"T\") o \"Rilassata\" (\"R\"), e che le subunit\u00e0 rilassate legano i substrati molto pi\u00f9 prontamente di quelle nello stato teso. I due modelli differiscono soprattutto per le affermazioni sull'interazione tra subunit\u00e0.\nModello simmetrico (o d'insieme o concertato o MWC).\nIl \"modello simmetrico\" dell'allosteria si basa sulle seguenti assunzioni:\nModello sequenziale o modello di Koshland, Nemethy Filmer.\nIl \"modello sequenziale\" della regolazione allosterica sostiene che le subunit\u00e0 non siano connesse in modo che un cambio di conformazione in una induca un'identica trasformazione nelle altre. Quindi le subunit\u00e0 dell'enzima non necessitano della stessa conformazione. Inoltre secondo il modello sequenziale le molecole del substrato si legano tramite un protocollo di \"adattamento indotto\". In generale, quando una subunit\u00e0 collide casualmente con una molecola di substrato, il sito attivo forma una sacca attorno al suo substrato. Mentre un simile adattamento indotto converte una subunit\u00e0 dallo stato teso a quello rilassato, esso non propaga il cambiamento di conformazione alle subunit\u00e0 adiacenti, ma provoca soltanto una lieve alterazione nella loro struttura in modo che i loro siti leganti siano pi\u00f9 recettivi per i substrati.\nPer riassumere:\nAttivazione allosterica.\nL'attivazione allosterica, come nella reazione tra molecole di ossigeno ed emoglobina, avviene quando il legame di un substrato permette l'attrazione tra le molecole di substrato e altri siti di legame. Rispetto all'emoglobina, l'ossigeno \u00e8 sia il substrato che l'effettore. Il sito allosterico \u00e8 il sito attivo di una subunit\u00e0 contigua. Il legarsi dell'ossigeno ad una subunit\u00e0 induce un cambio conformazionale in quella subunit\u00e0, che forza i restanti siti attivi accrescendo la loro affinit\u00e0 per ossigeno.\nLa regolazione allosterica permette una maggiore efficienza del trasporto di ossigeno ai tessuti, in quanto l'affinit\u00e0 dell'emoglobina per l'ossigeno risulta bassissima nei tessuti e molto elevata nei polmoni.\nInibizione allosterica.\nL'inibizione allosterica ha luogo quando con il legame di un ligante decresce l'affinit\u00e0 per il substrato negli altri siti attivi. Ad esempio, quando il 2,3-DPG si lega a un sito allosterico sull'emoglobina, l'affinit\u00e0 per l'ossigeno di tutte le subunit\u00e0 decresce."}
{"id": "481012", "revid": "64833", "url": "https://it.wikipedia.org/wiki?curid=481012", "title": "Allosteria", "text": ""}
{"id": "481017", "revid": "7336", "url": "https://it.wikipedia.org/wiki?curid=481017", "title": "Aus Rotten", "text": ""}
{"id": "481037", "revid": "523249", "url": "https://it.wikipedia.org/wiki?curid=481037", "title": "Santo Versace", "text": "Biografia.\nNato in realt\u00e0 il 16 dicembre 1944 ma per l'anagrafe il 2 gennaio 1945 (giorno della registrazione in Comune), Santo Versace \u00e8 fratello maggiore del noto stilista Gianni Versace e di Donatella Versace. Da giovane coltiva la passione per lo sport, giocando a basket nella Viola Reggio Calabria, in serie B e fa politica nel Partito Socialista Italiano, dove diviene vice segretario provinciale. Nel 1968 si laurea in Economia e Commercio all'Universit\u00e0 degli Studi di Messina e trova il suo primo impiego alla filiale di Reggio Calabria della \"Banca di Credito Italiano\". In seguito apre uno studio di commercialista a Reggio Calabria.\nNel 1976 si trasferisce definitivamente a Milano dove inizia a lavorare a tempo pieno con il fratello. A distanza di un anno avviene l'apertura ufficiale della Gianni Versace SpA. Santo Versace \u00e8 presidente della societ\u00e0 dalla sua costituzione ed \u00e8 stato amministratore delegato fino al 2004. Possiede una quota societaria del 30%. Ha lavorato in televisione nei primi anni novanta per la syndication Italia 7, partecipando come voce fuori campo alla trasmissione di seconda serata \"Le altre notti\".\nNel 1998 diventa azionista della Viola Basket di Reggio Calabria, societ\u00e0 sportiva della sua citt\u00e0. Dal giugno 1998 all'ottobre 1999 \u00e8 stato \"Presidente della Camera Nazionale della Moda Italiana\". \u00c8 stato Presidente di Operation Smile Italia Onlus, associazione di medici e volontari che si occupa di bambini con malformazioni del volto in 70 Paesi del mondo.\nVita privata.\n\u00c8 stato sposato con Cristiana Ragazzi, da cui ha avuto due figli: Francesca, stilista di borse, e Antonio. Nel dicembre 2014 ha sposato la compagna Francesca De Stefano, avvocato di origine reggina e dirigente pubblico. Nel 2019 ha ricevuto il Premio nazionale Toson d'oro di Vespasiano Gonzaga.\nIl 24 novembre 2021, presso la Commissione Adozioni Internazionali della Presidenza del Consiglio dei Ministri ha ricevuto da African Fashion Gate e dall' Ufficio Nazionale Antidiscriminazioni Razziali il Premio la Moda Veste la Pace per la sua attivit\u00e0 nel sociale ed in particolare contro le discriminazioni.\nAttivit\u00e0 politica.\nAlle elezioni politiche del 2008 viene eletto alla Camera dei deputati nelle liste del Popolo della Libert\u00e0 nella \"circoscrizione Calabria\".\nIl 26 luglio 2011, durante l'iter di approvazione del disegno di legge proposto volto ad introdurre l'aggravante di omofobia nel codice penale italiano, esprime il suo voto contrario alla pregiudiziale di costituzionalit\u00e0 proposta da Rocco Buttiglione e sostenuta dalla maggioranza.\nLascer\u00e0 il Popolo della Libert\u00e0 il 29 settembre 2011 con una lettera indirizzata al capogruppo alla camera Fabrizio Cicchitto e al Presidente della Camera Gianfranco Fini aderendo al \"gruppo misto\".\nIl 14 ottobre 2011 afferma di avere negato la fiducia al \"governo Berlusconi\", collocandosi di fatto all'opposizione.\nL'8 novembre 2011 \u00e8 uno dei deputati della maggioranza che non vota il Rendiconto Generale dello Stato 2010 portando alla crisi del Governo Berlusconi IV e le conseguenti dimissioni del premier. Il 12 novembre, durante la votazione della legge di stabilit\u00e0, annuncia di aderire ad Alleanza per l'Italia.\nLascia l'Alleanza per l'Italia il 17 luglio 2012.\nHa dato il nome alla legge Reguzzoni-Versace, avendo contribuito insieme al deputato leghista Marco Reguzzoni alla stesura delle legge che disciplina l'etichettatura \"Made in Italy\" ed introduce l'obbligo della tracciabilit\u00e0 delle lavorazioni tessili.\nIl 9 marzo 2014 viene eletto per acclamazione Presidente dell'Assemblea Nazionale di Fare per Fermare il Declino.\nDal momento della sua fondazione, nel gennaio 2015, sino alla sua dissoluzione nel 2016 ha fatto parte della direzione nazionale di Italia Unica, movimento politico dell'ex ministro Corrado Passera.\nSuccessivamente ha lasciato ogni ruolo politico attivo."}
