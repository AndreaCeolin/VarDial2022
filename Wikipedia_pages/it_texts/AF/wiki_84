{"id": "503893", "revid": "1123126", "url": "https://it.wikipedia.org/wiki?curid=503893", "title": "Diocesi di Malakal", "text": "La diocesi di Malakal (in latino: \"Dioecesis Malakalensis\") \u00e8 una sede della Chiesa cattolica nel Sudan del Sud suffraganea dell'arcidiocesi di Giuba. Nel 2019 contava 1.042.400 battezzati su 5.343.000 abitanti. \u00c8 retta dal vescovo Stephen Nyodho Ador Majwok.\nTerritorio.\nLa diocesi comprende la parte nord-orientale del Sudan del Sud, ossia la provincia storica dell'Alto Nilo, e precisamente gli stati di Alto Nilo, Jonglei, Unit\u00e0, nonch\u00e9 l'area amministrativa di Ruweng e l'area amministrativa di Pibor.\nSede vescovile \u00e8 la citt\u00e0 di Malakal, dove si trova la cattedrale di San Giuseppe.\nIl territorio si estende su una superficie di 238.000\u00a0km\u00b2 ed \u00e8 suddiviso in 16 parrocchie.\nStoria.\nLa missione sui iuris di Kodok fu eretta il 10 gennaio 1933 con il breve \"Nihil Nobis\" di papa Pio XI, ricavandone il territorio dal vicariato apostolico di Khartoum (oggi arcidiocesi).\nIl 4 agosto 1938 la missione sui iuris fu elevata a prefettura apostolica.\nIl 14 luglio 1949 cambi\u00f2 nome in favore di prefettura apostolica di Malakal in forza del decreto \"Cum in Sudan\" della Congregazione di Propaganda Fide.\nIl 12 dicembre 1974 la prefettura apostolica \u00e8 stata elevata a diocesi con la bolla \"Cum in Sudania\" di papa Paolo VI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 5.343.000 persone contava 1.042.400 battezzati, corrispondenti al 19,5% del totale."}
{"id": "503895", "revid": "92723", "url": "https://it.wikipedia.org/wiki?curid=503895", "title": "Arcidiocesi di Nassau", "text": "Larcidiocesi di Nassau (in latino: \"Archidioecesis Nassaviensis\") \u00e8 una sede metropolitana della Chiesa cattolica nelle Bahamas. Nel 2019 contava 52.094 battezzati su 353.658 abitanti. \u00c8 retta dall'arcivescovo Patrick Christopher Pinder.\nTerritorio.\nL'arcidiocesi comprende lo stato insulare di Bahamas.\nSede arcivescovile \u00e8 la citt\u00e0 di Nassau, dove si trova la cattedrale di San Francesco Saverio.\nIl territorio \u00e8 suddiviso in 30 parrocchie.\nStoria.\nLa prefettura apostolica di Bahama fu eretta il 21 marzo 1929 con la bolla \"Constans Apostolicae Sedis\" di papa Pio XI, ricavandone il territorio dall'arcidiocesi di New York.\nIl 15 gennaio 1941 per effetto della bolla \"Laeto animo\" di papa Pio XII la prefettura apostolica fu elevata a vicariato apostolico e assunse il nome di vicariato apostolico delle Isole Bahama.\nIl 5 luglio 1960 in virt\u00f9 della bolla \"Sicut grandior\" di papa Giovanni XXIII il vicariato apostolico fu elevato a diocesi e assunse il nome di diocesi di Nassau.\nL'8 settembre 1970 in forza del decreto \"Cum ad bonum\" della Congregazione per l'evangelizzazione dei popoli acquis\u00ec la giurisdizione sulle isole Turks e Caicos, che erano appartenute all'arcidiocesi di Kingston in Giamaica.\nIl 10 giugno 1984 cedette una porzione del suo territorio a vantaggio dell'erezione della missione sui iuris di Turks e Caicos.\nIl 22 giugno 1999 la diocesi \u00e8 stata elevata al rango di arcidiocesi metropolitana con la bolla \"Ad aptius consulendum\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 353.658 persone contava 52.094 battezzati, corrispondenti al 14,7% del totale."}
{"id": "503896", "revid": "92723", "url": "https://it.wikipedia.org/wiki?curid=503896", "title": "Diocesi di Nouna", "text": "La diocesi di Nouna (in latino: \"Dioecesis Nunensis\") \u00e8 una sede della Chiesa cattolica in Burkina Faso suffraganea dell'arcidiocesi di Bobo-Dioulasso. Nel 2019 contava 73.835 battezzati su 751.277 abitanti. \u00c8 retta dal vescovo Joseph Sama.\nTerritorio.\nLa diocesi comprende la parte occidentale della regione di Boucle du Mouhoun in Burkina Faso.\nSede vescovile \u00e8 la citt\u00e0 di Nouna, dove si trova la cattedrale di Nostra Signora del Perpetuo Soccorso.\nIl territorio \u00e8 suddiviso in 10 parrocchie.\nStoria.\nLa diocesi \u00e8 stata eretta il 14 aprile 2000 con la bolla \"Grave successoris Petri\" di papa Giovanni Paolo II, in seguito ad una divisione della diocesi di Nouna-D\u00e9degou, che ha dato origine anche alla diocesi di D\u00e9dougou. Originariamente era suffraganea dell'arcidiocesi di Ouagadougou.\nIl 5 dicembre 2000 \u00e8 entrata a far parte della provincia ecclesiastica dell'arcidiocesi di Bobo-Dioulasso.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 751.277 persone contava 73.835 battezzati, corrispondenti al 9,8% del totale."}
{"id": "503897", "revid": "1086375", "url": "https://it.wikipedia.org/wiki?curid=503897", "title": "Arcidiocesi di Nyeri", "text": "Larcidiocesi di Nyeri (in latino: \"Archidioecesis Nyeriensis\") \u00e8 una sede metropolitana della Chiesa cattolica in Kenya. Nel 2019 contava 560.000 battezzati su 1.639.000 abitanti. \u00c8 retta dall'arcivescovo Anthony Muheria.\nTerritorio.\nL'arcidiocesi comprende parte dell'ex Provincia Centrale in Kenya.\nSede arcivescovile \u00e8 la citt\u00e0 di Nyeri, dove si trova la cattedrale di Nostra Signora della Consolata. Il progetto originario di questa chiesa, allestito dall'ingegner Vittorio Montini di Brescia, vide una prima realizzazione proprio a Brescia, nel 1949, come tempio della nascente parrocchia di Sant'Antonio da Padova, alla periferia ovest della citt\u00e0. Qui, fino al 1965, eserciter\u00e0 la sua azione pastorale padre Giulio Bevilacqua, padre spirituale di papa Paolo VI.\nIl territorio \u00e8 suddiviso in 53 parrocchie.\nStoria.\nLa missione sui iuris del Kenya fu eretta 14 settembre 1905, ricavandone il territorio dal vicariato apostolico di Zanguebar settentrionale (oggi arcidiocesi di Nairobi).\nIl 12 luglio 1909 la missione sui iuris fu elevata a vicariato apostolico con il breve \"Supremi Apostolatus\" di papa Pio X.\nIl 10 marzo 1926 cedette una porzione del suo territorio a vantaggio dell'erezione della prefettura apostolica di Meru (oggi diocesi) e contestualmente cambi\u00f2 il proprio nome in vicariato apostolico di Nyeri.\nIl 25 marzo 1953 il vicariato apostolico fu elevato a diocesi con la bolla \"Quemadmodum ad Nos\" di papa Pio XII. Originariamente era suffraganea dell'arcidiocesi di Nairobi.\nIl 25 novembre 1964 e il 17 marzo 1983 cedette altre porzioni di territorio a vantaggio dell'erezione rispettivamente delle diocesi di Marsabit e di Muranga.\nIl 21 maggio 1990 \u00e8 stata elevata al rango di arcidiocesi metropolitana con la bolla \"Cum in Keniana\" di papa Giovanni Paolo II.\nIl 5 dicembre 2002 ha ceduto un'ulteriore porzione di territorio a vantaggio dell'erezione della diocesi di Nyahururu.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.639.000 persone contava 560.000 battezzati, corrispondenti al 34,2% del totale."}
{"id": "503898", "revid": "1123126", "url": "https://it.wikipedia.org/wiki?curid=503898", "title": "Diocesi di Oita", "text": "La diocesi di Oita (latino: \"Dioecesis Oitaensis\") \u00e8 una sede della Chiesa cattolica in Giappone suffraganea dell'arcidiocesi di Nagasaki. Nel 2019 contava 5.974 battezzati su 2.221.236 abitanti. La sede \u00e8 vacante.\nTerritorio.\nLa diocesi comprende le prefetture giapponesi di Oita e di Miyazaki.\nSede vescovile \u00e8 la citt\u00e0 di \u014cita, dove si trova la cattedrale di San Francesco Saverio.\nIl territorio \u00e8 suddiviso in 26 parrocchie.\nStoria.\nLa missione sui iuris di Miyazaki fu eretta il 27 marzo 1928 con il breve \"Supremi apostolatus\" di papa Pio XI, ricavandone il territorio dalla diocesi di Fukuoka.\nIl 28 gennaio 1935 la missione sui iuris fu elevata a prefettura apostolica con la bolla \"Ad potioris dignitatis\" dello stesso papa Pio XI.\nIl 22 dicembre 1961 per effetto della bolla \"Quae universo\" di papa Giovanni XXIII la prefettura apostolica \u00e8 stata ulteriormente elevata a diocesi e ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.221.236 persone contava 5.974 battezzati, corrispondenti allo 0,3% del totale."}
{"id": "503899", "revid": "1123126", "url": "https://it.wikipedia.org/wiki?curid=503899", "title": "Diocesi di Oslo (cattolica)", "text": "La diocesi di Oslo (in latino: \"Dioecesis Osloensis\") una sede della Chiesa cattolica in Norvegia immediatamente soggetta alla Santa Sede. Nel 2019 contava 143.768 battezzati su 4.083.845 abitanti. \u00c8 retta dal vescovo Markus Bernt Eidsvig, C.R.S.A.\nTerritorio.\nLa diocesi comprende tredici contee della Norvegia meridionale.\nSede vescovile \u00e8 la citt\u00e0 di Oslo, dove si trova la cattedrale di Sant'Olav.\nIl territorio \u00e8 suddiviso in 26 parrocchie, situate nelle seguenti citt\u00e0: Oslo (3), Moss, Askim, Fredrikstad, Halden, Lillestr\u00f8m, Hamar, Lillehammer, H\u00f8nefoss, Asker og B\u00e6rum, Drammen, Jessheim, Eikeli, Kongsvinger, Sandefjord, Stabekk, T\u00f8nsberg, Larvik, Porsgrunn, Arendal, Kristiansand, Stavanger, Haugesund e Bergen.\nStoria.\nLa diocesi di Oslo fu eretta per la prima volta nel 1070 circa.\nNel 1104 divenne suffraganea dell'arcidiocesi di Lund.\nNel 1153 entr\u00f2 a far parte della provincia ecclesiastica dell'arcidiocesi di Nidaros.\nL'ultimo vescovo cattolico, Hans Rev, ader\u00ec alla riforma protestante nel 1527 e la diocesi fu soppressa \"de facto\".\nIl 7 agosto 1868 fu eretta la missione sui iuris di Norvegia con il breve \"In hac beatissimi\" di papa Pio IX, ricavandone il territorio dal vicariato apostolico di Svezia (oggi diocesi di Stoccolma) e dalla prefettura apostolica del Polo Nord.\nIl 17 agosto 1869 la missione sui iuris fu elevata a prefettura apostolica con il breve \"Ecclesiae universae\" di papa Pio IX.\nL'11 marzo 1892 la prefettura apostolica fu elevata a vicariato apostolico con il breve \"Quum Nobis\" di papa Leone XIII.\nIl 1\u00ba giugno 1913 in virt\u00f9 del decreto \"Septentrionum insulas\" della Sacra Congregazione per la Propagazione della Fede le isole Spitsbergen, fino a quel momento estranee ad ogni giurisdizione ecclesiastica perch\u00e9 disabitate, furono annesse al vicariato apostolico, che assunse il nome di vicariato apostolico di Norvegia e di Spitsbergen; tale denominazione rimase fino al 15 dicembre 1925, quando fu ristabilita la precedente denominazione.\nIl 7 e l'8 aprile 1931 cedette porzioni del suo territorio a vantaggio dell'erezione delle missioni sui iuris rispettivamente della Norvegia centrale (oggi prelatura territoriale di Trondheim) e della Norvegia settentrionale (oggi prelatura territoriale di Troms\u00f8). Conseguentemente, il 10 dello stesso mese assunse il nome di vicariato apostolico di Oslo.\nIl 29 giugno 1953 il vicariato apostolico \u00e8 stato elevato a diocesi con la bolla \"Faustum profecto\" di papa Pio XII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 4.083.845 persone contava 143.768 battezzati, corrispondenti al 3,5% del totale."}
{"id": "503900", "revid": "124636085", "url": "https://it.wikipedia.org/wiki?curid=503900", "title": "Arcidiocesi di Patna", "text": "Larcidiocesi di Patna (in latino: \"Archidioecesis Patnensis\") \u00e8 una sede metropolitana della Chiesa cattolica in India. Nel 2019 contava 67.700 battezzati su 36.309.000 abitanti. \u00c8 retta dall'arcivescovo Sebastian Kallupura.\nTerritorio.\nL'arcidiocesi comprende i distretti di Patna, Nalinda, Nawadah, Gaya, Aurangabad, Jehanabad, Bhabhua e parte di Munger nello stato indiano del Bihar.\nSede arcivescovile \u00e8 la citt\u00e0 di Patna, dove si trovano la cattedrale della Regina degli Apostoli e la pro-cattedrale di San Giuseppe.\nIl territorio \u00e8 suddiviso in 36 parrocchie.\nStoria.\nLa prefettura apostolica di Bettiah fu eretta il 20 aprile 1892 con il decreto \"Cum Reverendissimus\" di Propaganda Fide, ricavandone il territorio dalla diocesi di Allahabad. Era aggregata alla provincia ecclesiastica dell'arcidiocesi di Agra.\nIl 19 maggio 1893 incorpor\u00f2, dalla stessa diocesi di Allahabad, tutto il territorio del regno del Nepal, pi\u00f9 vasto dell'estensione originaria della prefettura apostolica.\nIl 10 settembre 1919 con il breve \"In suprema Principis\" di papa Benedetto XV la prefettura apostolica incorpor\u00f2 una porzione del territorio dalla diocesi di Allahabad, fu elevata a diocesi e assunse il nome di diocesi di Patna. Originariamente era suffraganea dell'arcidiocesi di Calcutta. In precedenza Patna era stata sede di un vicariato apostolico dal 7 febbraio 1845 al 1\u00ba settembre 1886: l'antico vicariato apostolico \u00e8 divenuto oggi la diocesi di Allahabad. La nuova diocesi fu affidata ai gesuiti della provincia del Missouri, dopo la divisione della provincia nel 1923 la diocesi nel 1930 fu affidata alla provincia di Chicago.\nIl 19 settembre 1953 entr\u00f2 a far parte della provincia ecclesiastica dell'arcidiocesi di Ranchi.\nSuccessivamente cedette porzioni del suo territorio a vantaggio dell'erezione di nuove circoscrizioni ecclesiastiche e precisamente:\nIl 16 marzo 1999 la diocesi \u00e8 stata elevata al rango di arcidiocesi metropolitana con la bolla \"Indicos intra fines\" di papa Giovanni Paolo II.\nIl 12 dicembre 2005 ha ceduto un'altra porzione di territorio a vantaggio dell'erezione della diocesi di Buxar.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 36.309.000 persone contava 67.700 battezzati, corrispondenti allo 0,2% del totale."}
{"id": "503901", "revid": "125181413", "url": "https://it.wikipedia.org/wiki?curid=503901", "title": "Diocesi di Port Elizabeth", "text": "La diocesi di Port Elizabeth (in latino: \"Dioecesis Portus Elizabethensis\") \u00e8 una sede della Chiesa cattolica in Sudafrica suffraganea dell'arcidiocesi di Citt\u00e0 del Capo. Nel 2019 contava 118.536 battezzati su 2.900.000 abitanti. \u00c8 retta dal vescovo Vincent Mduduzi Zungu, O.F.M.\nTerritorio.\nLa diocesi comprende parte della provincia del Capo Orientale in Sudafrica.\nSede vescovile \u00e8 la citt\u00e0 di Port Elizabeth, dove si trova la cattedrale di Sant'Agostino.\nIl territorio \u00e8 suddiviso in 62 parrocchie.\nStoria.\nIl vicariato apostolico del Capo di Buona Speranza, Distretto orientale fu eretto il 30 luglio 1847 con il breve \"Quum ad utilitatem\" di papa Pio IX, ricavandone il territorio dal vicariato apostolico del Capo di Buona Speranza (oggi arcidiocesi di Citt\u00e0 del Capo).\nIl 15 novembre 1850, il 12 giugno 1923 e il 20 febbraio 1929 cedette porzioni di territorio a vantaggio dell'erezione rispettivamente del vicariato apostolico di Natal (oggi arcidiocesi di Durban), della prefettura apostolica di Gariep (oggi diocesi di Aliwal) e della missione sui iuris di Queenstown (oggi diocesi).\nIl 13 giugno 1939 cambi\u00f2 nome in favore di vicariato apostolico di Port Elizabeth.\nL'11 gennaio 1951 il vicariato apostolico \u00e8 stato elevato a diocesi con la bolla \"Suprema Nobis\" di papa Pio XII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.900.000 persone contava 118.536 battezzati, corrispondenti al 4,1% del totale."}
{"id": "503902", "revid": "125181612", "url": "https://it.wikipedia.org/wiki?curid=503902", "title": "Diocesi di Port Harcourt", "text": "La diocesi di Port Harcourt (in latino: \"Dioecesis Portus Harcurtensis\") \u00e8 una sede della Chiesa cattolica in Nigeria suffraganea dell'arcidiocesi di Calabar. Nel 2019 contava 1.147.467 battezzati su 5.998.895 abitanti. \u00c8 retta dal vescovo Camillus Archibong Etokudoh.\nTerritorio.\nLa diocesi comprende quasi per intero lo stato nigeriano di Rivers nel sud del Paese.\nSede vescovile \u00e8 la citt\u00e0 di Port Harcourt, dove si trova la cattedrale del Corpus Domini.\nIl territorio \u00e8 suddiviso in 143 parrocchie.\nStoria.\nLa diocesi \u00e8 stata eretta il 16 maggio 1961 con la bolla \"Quod Apostolis\" di papa Giovanni XXIII, ricavandone il territorio dalla diocesi di Owerri (oggi arcidiocesi).\nIl 17 marzo 1991 ha ceduto una porzione del suo territorio a vantaggio dell'erezione della missione sui iuris di Bomadi (oggi diocesi).\nOriginariamente suffraganea dell'arcidiocesi di Onitsha, il 26 marzo 1994 \u00e8 entrata a far parte della provincia ecclesiastica di Calabar.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 5.998.895 persone contava 1.147.467 battezzati, corrispondenti al 19,1% del totale."}
{"id": "503903", "revid": "1123126", "url": "https://it.wikipedia.org/wiki?curid=503903", "title": "Diocesi di Punta Arenas", "text": "La diocesi di Punta Arenas (in latino: \"Dioecesis de Punta Arenas\") \u00e8 una sede della Chiesa cattolica in Cile suffraganea dell'arcidiocesi di Puerto Montt. Nel 2019 contava 144.819 battezzati su 178.666 abitanti. \u00c8 retta dal vescovo Bernardo Miguel Bastres Florence, S.D.B.\nTerritorio.\nLa diocesi comprende la regione cilena di Magellano e dell'Antartide Cilena.\nSede vescovile \u00e8 la citt\u00e0 di Punta Arenas, dove si trova la cattedrale del Sacro Cuore di Ges\u00f9.\nIl territorio si estende su 133.542\u00a0km\u00b2 ed \u00e8 suddiviso in 11 parrocchie.\nPunta Arenas \u00e8 la diocesi pi\u00f9 meridionale del Cile e la parrocchia di Nostra Signora del Carmine di Puerto Williams, nella lontana isola di Navarino, \u00e8 la parrocchia pi\u00f9 meridionale del mondo.\nParrocchie.\nElenco delle parrocchie aggiornato al mese di gennaio 2022:\nStoria.\nLa prefettura apostolica della Patagonia Meridionale fu eretta il 16 novembre 1883 con il decreto \"Cum ad catholicae fidei\" di Propaganda Fide, ricavandone il territorio dalla diocesi di San Carlos de Ancud e dall'arcidiocesi di Buenos Aires. La missione fu affidata ai missionari salesiani; il primo prefetto apostolico fu il sacerdote salesiano Giuseppe Fagnano.\nLa prefettura apostolica comprendeva sia la parte cilena che quella argentina della Patagonia Meridionale (i cui confini non erano ancora stati definiti), ed anche le Isole Falkland o Malvine. Nel 1909 la parte argentina del territorio ritorn\u00f2 a far parte dell'arcidiocesi di Buenos Aires.\nI principali centri missionari erano Punta Arenas sulla costa pacifica e R\u00edo Gallegos sulla costa atlantica, mentre tra gli indigeni la missione di San Rafael sull'isola Dawson e quella di Cabo Pe\u00f1as (oggi nel dipartimento di R\u00edo Grande in Argentina).\nIl 4 ottobre 1916 in forza del decreto \"Quae rei sacrae\" della Congregazione Concistoriale, ci\u00f2 che restava dell'antica prefettura apostolica fu elevata al rango di vicariato apostolico con il nome di vicariato apostolico di Magellano (\"vicariatus apostolicus Magellanensis\"), suffraganeo dell'arcidiocesi di Santiago del Cile.\nIl 27 gennaio 1947 il vicariato apostolico \u00e8 stato ulteriormente elevato a diocesi con la bolla \"Ut in amplissimo\" di papa Pio XII; contestualmente assunse il nome attuale e resa suffraganea dell'arcidiocesi di Concepci\u00f3n. La stessa bolla ha escluso dal territorio della nuova diocesi le isole Falkland o Malvine, che il 10 gennaio 1952 sono state erette in prefettura apostolica.\nIl 10 maggio 1963 \u00e8 entrata a far parte della provincia ecclesiastica dell'arcidiocesi di Puerto Montt.\nIl 15 novembre 1986, con la lettera apostolica \"Cum fideles\", papa Giovanni Paolo II ha confermato la Beata Maria Vergine, nota con il titolo di \"Auxiliadora de los Cristianos\", patrona della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 178.666 persone contava 144.819 battezzati, corrispondenti all'81,1% del totale."}
{"id": "503904", "revid": "110157", "url": "https://it.wikipedia.org/wiki?curid=503904", "title": "Diocesi di Queenstown", "text": "La diocesi di Queenstown (in latino: \"Dioecesis Civitatis Reginae seu Queenstovensis\") \u00e8 una sede della Chiesa cattolica in Sudafrica suffraganea dell'arcidiocesi di Citt\u00e0 del Capo. Nel 2017 contava 57.700 battezzati su 2.540.760 abitanti. \u00c8 retta dal vescovo Paul Siphiwo Vanqa, S.A.C.\nTerritorio.\nLa diocesi comprende il territorio dei seguenti distretti magisteriali nella provincia del Capo Orientale: Queenstown, Cathcart, Stutterheim, Tarka, Hofmeyr, Glen Grey, Stockenstr\u00f6m, Maraisburg, St Mark's, Tsomo, Ngqamakhwe, Butterworth, Dutywa, Centane e Willowvale.\nSede vescovile \u00e8 la citt\u00e0 di Queenstown, dove si trova la cattedrale di Cristo Re.\nIl territorio \u00e8 suddiviso in 24 parrocchie, raggruppate in 3 decanati.\nStoria.\nNel 1927 un gruppo di missionari pallottini tedeschi che era stato espulso dal Camerun dalle autorit\u00e0 coloniali francesi, giunse in questa regione del Sudafrica su invito del delegato apostolico Bernard Gijlswijk. Tuttavia, il vicariato apostolico del Capo di Buona Speranza, Distretto orientale, guidato dall'irlandese Hugh McSherry, accolse con diffidenza i nuovi missionari e pretese che la loro attivit\u00e0 fosse limitata ai non europei. L'erezione di una missione sui iuris indipendente riconobbe ai pallottini un'effettiva libert\u00e0 missionaria. \nLa missione sui iuris di Queenstown fu eretta il 20 febbraio 1929 con il breve \"Ut Evangelium\" di papa Pio XI, ricavandone il territorio dal vicariato apostolico del Capo di Buona Speranza, Distretto orientale (oggi diocesi di Port Elizabeth).\nIl 9 aprile 1934 in forza della bolla \"Libenti animo\" del medesimo papa Pio XI cedette una porzione del suo territorio alla prefettura apostolica di Gariep (oggi diocesi di Aliwal).\nGli inizi della missione furono particolarmente duri, soprattutto per la mancanza di supporto finanziario dall'Europa. Per affrontare le spese del funerale del primo superiore della missione Franz Josef Vogel, morto per un infarto causato dallo stress, i pallottini furono costretti ad accendere un mutuo. \nIl 29 marzo 1938 la missione sui iuris fu elevata a prefettura apostolica, che fu elevata ancora a vicariato apostolico il 9 aprile 1948 con la bolla \"Digna plane\" di papa Pio XII.\nInfine, il vicariato apostolico \u00e8 stato elevato al rango di diocesi l'11 gennaio 1951 con la bolla \"Suprema Nobis\" dello stesso papa Pio XII.\nIl 7 febbraio 1952 la diocesi si \u00e8 ampliata, includendo territori che erano appartenuti alla diocesi di Umtata.\nCon Johannes Baptista Rosenthal prese avvio un progetto sistematico che diede a questa circoscrizione ecclesiastica strutture parrocchiali e scolastiche. Riusc\u00ec nella costruzione di chiese parrocchiali e della stessa cattedrale; fond\u00f2 l'ospedale di Glen Gray, eresse il seminario e istitu\u00ec un centro per l'istruzione dei catechisti a Lumko.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 2.540.760 persone contava 57.700 battezzati, corrispondenti al 2,3% del totale."}
{"id": "503905", "revid": "92723", "url": "https://it.wikipedia.org/wiki?curid=503905", "title": "Diocesi di Ratchaburi", "text": "La diocesi di Ratchaburi (in latino: \"Dioecesis Ratchaburensis\") \u00e8 una sede della Chiesa cattolica in Thailandia suffraganea dell'arcidiocesi di Bangkok. Nel 2017 contava 16.100 battezzati su 2.477.000 abitanti. \u00c8 retta dal vescovo John Bosco Panya Kritcharoen.\nTerritorio.\nLa diocesi comprende le province thailandesi di Ratchaburi, Phetchaburi, Kanchanaburi e Samut Songkhram.\nSede vescovile \u00e8 la citt\u00e0 di Amphoe Bang Khonthi, dove si trova la cattedrale della Nativit\u00e0 della Vergine Maria.\nIl territorio \u00e8 suddiviso in 30 parrocchie.\nStoria.\nLa missione sui iuris di Rajabuti fu eretta il 30 giugno 1930 con il breve \"Quae catholico\" di papa Pio XI, ricavandone il territorio dall'arcidiocesi di Bangkok.\nIl 28 maggio 1934 con la bolla \"Ad Christianum nomen\" del medesimo papa Pio XI la missione sui iuris fu elevata a prefettura apostolica, che il 3 aprile 1941 fu elevata a sua volta a vicariato apostolico in forza della bolla \"Si Evangelii\" di papa Pio XII.\nIl 18 dicembre 1965 per effetto della bolla \"Qui in fastigio\" di papa Paolo VI il vicariato apostolico fu elevato a diocesi e assunse il nome di diocesi di Bangnokhuek.\nIl 21 ottobre 1966 assunse il nome di diocesi di Ratburi.\nIl 25 giugno 1969 in forza del decreto \"Cum Excellentissimus\" della Congregazione per l'evangelizzazione dei popoli ha assunto il nome attuale.\nIl 26 giugno 1969 ha ceduto una porzione del suo territorio a vantaggio dell'erezione della diocesi di Surat Thani.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 2.477.000 persone contava 16.100 battezzati, corrispondenti allo 0,6% del totale."}
{"id": "503906", "revid": "92723", "url": "https://it.wikipedia.org/wiki?curid=503906", "title": "Arcidiocesi di Samoa-Apia", "text": "Larcidiocesi di Samoa-Apia (in latino: \"Archidioecesis Samoa-Apiana\") \u00e8 una sede metropolitana della Chiesa cattolica nelle Samoa. Nel 2017 contava 31.221 battezzati su 187.820 abitanti. \u00c8 retta dall'arcivescovo Alapati Lui Mataeliga.\nTerritorio.\nL'arcidiocesi comprende l'arcipelago dello stato di Samoa.\nSede arcivescovile \u00e8 la citt\u00e0 di Apia, dove si trova la cattedrale dell'Immacolata Concezione.\nIl territorio \u00e8 suddiviso in 49 parrocchie.\nProvincia ecclesiastica.\nInoltre \u00e8 aggregata alla provincia ecclesiastica di Samoa-Apia la missione sui iuris di Tokelau.\nStoria.\nLa prima evangelizzazione delle isole Samoa fu compiuta a partire dal 1845 ad opera dei padri Maristi.\nIl vicariato apostolico delle Isole dei Navigatori o Samoa fu eretto il 20 agosto 1850 con il breve \"Illud sane\" di papa Pio IX, ricavandone il territorio dal vicariato apostolico dell'Oceania centrale (oggi diocesi di Tonga).\nIl 4 gennaio 1957 assunse il nome di vicariato apostolico di Samoa e Tokelau.\nIl 21 giugno 1966 in forza della bolla \"Prophetarum voces\" di papa Paolo VI il vicariato apostolico fu elevato a diocesi e assunse il nome di diocesi di Apia.\nIl 10 agosto 1974 la diocesi assunse il nome di diocesi di Apia o Samoa e Tokelau, che il 3 dicembre 1975 mut\u00f2 nuovamente a favore di diocesi di Samoa e Tokelau per effetto del decreto \"Dioecesis Apiana\" della Congregazione per l'evangelizzazione dei popoli.\nIl 10 settembre 1982 ha ceduto una porzione del suo territorio a vantaggio dell'erezione della diocesi di Samoa-Pago Pago e nel contempo in forza della bolla \"Maiorem ad utilitatem\" di papa Giovanni Paolo II la diocesi \u00e8 stata elevata al rango di arcidiocesi metropolitana e ha assunto il nome di arcidiocesi di Samoa-Apia e Tokelau.\nIl 26 giugno 1992 l'arcidiocesi si \u00e8 divisa, dando origine alla presente arcidiocesi e alla missione sui iuris di Tokelau.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 187.820 persone contava 31.221 battezzati, corrispondenti al 16,6% del totale."}
{"id": "503907", "revid": "1123126", "url": "https://it.wikipedia.org/wiki?curid=503907", "title": "Arcidiocesi di Santiago del Cile", "text": "Larcidiocesi di Santiago del Cile (in latino: \"Archidioecesis Sancti Iacobi in Chile\") \u00e8 una sede metropolitana della Chiesa cattolica in Cile. Nel 2020 contava 4.162.700 battezzati su 6.104.413 abitanti. \u00c8 retta dall'arcivescovo cardinale Celestino A\u00f3s Braco, O.F.M.Cap.\nTerritorio.\nL'arcidiocesi comprende 36 comuni della Regione Metropolitana di Santiago, Cile: Colina, Til-til, Lampa, Quilicura, Huechuraba, Renca, Conchal\u00ed, Independencia, Recoleta, Lo Barnechea, Vitacura, Las Condes, Providencia, La Reina, \u00d1u\u00f1oa, Macul, Pe\u00f1alol\u00e9n, La Florida, Puente Alto, San Ram\u00f3n, La Cisterna, La Granja, Lo Espejo, San Miguel, San Joaqu\u00edn, Pedro Aguirre Cerda, Santiago, Cerrillos, Maip\u00fa, Estaci\u00f3n Central, Pudahuel, Lo Prado, Quinta Normal, Cerro Navia e parti dei comuni di La Pintana ed El Bosque.\nSede arcivescovile \u00e8 la citt\u00e0 di Santiago del Cile, dove si trova la cattedrale di San Giacomo.\nIl territorio si estende su 9.193\u00a0km\u00b2 ed \u00e8 suddiviso in 218 parrocchie.\nStoria.\nLa diocesi di Santiago del Cile fu eretta il 27 giugno 1561 con la bolla \"Super specula\" di papa Pio IV, ricavandone il territorio dalla diocesi di La Plata o Charcas (oggi arcidiocesi di Sucre) e dall'arcidiocesi di Lima, di cui era originariamente suffraganea.\nIl 22 marzo 1564 e il 10 maggio 1570 cedette porzioni del suo territorio a vantaggio dell'erezione delle diocesi di La Imperial (oggi arcidiocesi di Concepci\u00f3n) e di Tucum\u00e1n (oggi arcidiocesi di C\u00f3rdoba).\nIl vescovo Diego de Medell\u00edn fu il primo organizzatore della diocesi, che suddivise in 4 parrocchie e in 26 missioni per gli indios. Nel 1584 istitu\u00ec il seminario vescovile e due anni dopo celebr\u00f2 il primo sinodo diocesano.\nNel 1745 si inizi\u00f2 la costruzione dell'attuale cattedrale, che fu terminata prima della fine del secolo durante l'episcopato di Manuel de Alday.\nIl XIX secolo vide gravi turbamenti politici successivi all'indipendenza cilena; il clero era diviso fra sostenitori della monarchia spagnola e indipendentisti. Dopo il 1810 si assistette di fatto ad un arresto dell'evangelizzazione. Il vescovo Jos\u00e9 Santiago Rodr\u00edguez Zorrilla, eletto nel 1815, era inviso all'autorit\u00e0 civile e fu esiliato due volte. Alla sua morte nel 1832 la diocesi pot\u00e9 avere un nuovo pastore, Manuel Vicu\u00f1a Larra\u00edn, che ristabil\u00ec il seminario che era stato chiuso negli anni precedenti. Lo stesso vescovo fonder\u00e0 il giornale \"La Revista Cat\u00f3lica\", con cui sosterr\u00e0 le pretese del governo cileno di mantenere il patronato sulle diocesi cilene, conservando il diritto di presentazione dei vescovi che precedentemente era stato concesso ai re di Spagna.\nIl 21 maggio 1840 la diocesi \u00e8 stata elevata al rango di arcidiocesi metropolitana da papa Gregorio XVI con la bolla \"Beneficentissimo Divinae Providentiae\".\nSuccessivamente ha ceduto a pi\u00f9 riprese altre porzioni di territorio a vantaggio dell'erezione di nuove circoscrizione ecclesiastiche:\nFrattanto, il 21 giugno 1880 era stata fondata l'Universit\u00e0 Cattolica, che \u00e8 tuttora una delle universit\u00e0 pi\u00f9 importanti del paese.\nL'8 febbraio 1889 si ampli\u00f2 con l'isola di Pasqua, appartenuta fino a quel momento al vicariato apostolico di Tahiti (oggi arcidiocesi di Papeete).\nIl 26 aprile 1908 fu eretto il Santuario dell'Immacolata Concezione sulla collina di San Crist\u00f3bal. Nello stesso anno successe sulla cattedra arcivescovile Juan Ignacio Gonz\u00e1lez Eyzaguirre, che prest\u00f2 attenzione alle problematiche sociali degli operai, seguendo l'enciclica \"Rerum Novarum\" di papa Leone XIII. Nel 1915 consacr\u00f2 l'arcidiocesi al Sacro Cuore di Ges\u00f9.\nNel 1950 la Santa Sede concesse agli arcivescovi di Santiago il titolo di primate del Cile.\nIl 18 giugno 1970 in virt\u00f9 del decreto \"Maiori Christifidelium\" della Congregazione per i vescovi ha acquisito il dipartimento di Maipo, che era appartenuto alla diocesi di Rancagua.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 6.104.413 persone contava 4.162.700 battezzati, corrispondenti al 68,2% del totale. Il censimento del 2002 ha indicato che il 68,7% degli abitanti dell'arcidiocesi, con pi\u00f9 di 14 anni, si sono dichiarati cattolici."}
{"id": "503908", "revid": "92723", "url": "https://it.wikipedia.org/wiki?curid=503908", "title": "Diocesi di San", "text": "La diocesi di San () \u00e8 una sede della Chiesa cattolica in Mali suffraganea dell'arcidiocesi di Bamako. Nel 2020 contava 41.892 battezzati su 1.282.590 abitanti. \u00c8 retta dal vescovo Hassa Florent Kon\u00e9.\nTerritorio.\nLa diocesi comprende i circondari di Tominian, San, Bla e Macina nella regione di S\u00e9gou; il circondario di Djenn\u00e9 nella regione di Mopti; e il circondario di Yorosso nella regione di Sikasso.\nSede vescovile \u00e8 la citt\u00e0 di San, dove si trova la cattedrale di Nostra Signora di Lourdes.\nIl territorio \u00e8 suddiviso in 8 parrocchie.\nStoria.\nI vescovi di Bamako, Toulotte, Lema\u00eetre e Sauvant, aprirono tra la fine dell'Ottocento e i primi decenni del Novecento diversi posti di missione, tra cui S\u00e9gou (1895), Toma (1913), Minankofa (ai bordi del fiume Bani, nel 1920) e Sikasso (1922). Nel 1922 monsignor Sauvant invi\u00f2 tre religiosi dei Missionari d'Africa, i padri F\u00e9lix Th\u00e9audi\u00e8re, Ernest Duvernois e Eug\u00e8ne Ratisseau, con lo scopo di fondare una missione tra S\u00e9gou e Toma. Risalendo in piroga il fiume Bani fino a Belenityeni, raggiunsero la citt\u00e0 di San a bordo di carri con le loro tre biciclette. Da qui, il 9 ottobre 1922, raggiunsero il villaggio di Mandiakuy: due anni dopo costruirono la prima chiesa parrocchiale della futura diocesi di San.\nLa missione sui iuris di San fu eretta il 10 aprile 1962, ricavandone il territorio dalla diocesi di Nouna.\nIl 29 settembre 1964 la missione sui iuris \u00e8 stata elevata a diocesi con la bolla \"Qui benignissimo\" di papa Paolo VI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 1.282.590 persone contava 41.892 battezzati, corrispondenti al 3,3% del totale."}
{"id": "503909", "revid": "92723", "url": "https://it.wikipedia.org/wiki?curid=503909", "title": "Diocesi di San Carlos de Ancud", "text": "La diocesi di San Carlos de Ancud (in latino: \"Dioecesis Sancti Caroli Ancudiae\") \u00e8 una sede della Chiesa cattolica in Cile suffraganea dell'arcidiocesi di Puerto Montt. Nel 2020 contava 149.000 battezzati su 182.900 abitanti. \u00c8 retta dal vescovo Juan Maria Florindo Agurto Mu\u00f1oz.\nTerritorio.\nLa diocesi si trova nel Cile meridionale e comprende la provincia di Chilo\u00e9 e i comuni di Chait\u00e9n, Futaleuf\u00fa e Palena nella provincia di Palena nella regione di Los Lagos; appartiene alla diocesi anche l'arcipelago Guaitecas nella regione di Ays\u00e9n.\nSede vescovile \u00e8 la citt\u00e0 di Ancud, dove si trova la cattedrale di Nostra Signora del Rosario della Cordigliera, nota con il nome di \"Catedral El Sagrario\".\nIl territorio si estende su 24.941\u00a0km\u00b2 ed \u00e8 suddiviso in 27 parrocchie, raggruppate in 4 zone pastorali: Nord, Centro, Sud e Cordigliera.\nParrocchie.\nElenco delle parrocchie aggiornato a giugno 2018:\nLe chiese di Chilo\u00e9.\nNel 2000 numerose chiese della provincia di Chilo\u00e9, appartenenti alla diocesi di San Carlos di Ancud, sono state dichiarate Patrimonio dell'umanit\u00e0 dall'UNESCO. Questi edifici, interamente realizzati con legno locale, risalgono al XVIII e XIX secolo quando il Cile faceva ancora parte dell'Impero spagnolo e rappresentano la fusione della cultura gesuita europea con le abilit\u00e0 e le tradizioni delle popolazioni native dell'arcipelago.\nStoria.\nLa diocesi \u00e8 stata eretta il 1\u00ba luglio 1840 con la bolla \"Ubi primum\" di papa Gregorio XVI, ricavandone il territorio dall'arcidiocesi di Concepci\u00f3n. Originariamente era suffraganea dell'arcidiocesi di Santiago del Cile.\nIl 16 novembre 1883 e il 16 luglio 1901 cedette porzioni del suo territorio a vantaggio dell'erezione rispettivamente delle prefetture apostoliche della Patagonia Meridionale (oggi diocesi di Punta Arenas) e di Araucan\u00eda (oggi diocesi di Villarrica).\nIl 14 giugno 1910 e il 1\u00ba aprile 1939 cedette altre porzioni del suo territorio a vantaggio dell'erezione rispettivamente della missione sui iuris di Valdivia (oggi diocesi) e della diocesi di Puerto Montt (oggi arcidiocesi).\nIl 20 maggio 1939 entr\u00f2 a far parte della nuova provincia ecclesiastica dell'arcidiocesi di Concepci\u00f3n.\nIl 17 febbraio 1940 ha ceduto ulteriori porzioni del suo territorio a vantaggio dell'erezione della prefettura apostolica di Ays\u00e9n (oggi vicariato apostolico).\nIl 10 maggio 1963 \u00e8 entrata a far parte della nuova provincia ecclesiastica dell'arcidiocesi di Puerto Montt.\nIl 1\u00ba giugno 1970 in virt\u00f9 del decreto \"Concrediti gregis\" della Congregazione per i vescovi ha ampliato il proprio territorio con l'acquisizione dal vicariato apostolico di Ays\u00e9n dell'arcipelago Guaitecas e della provincia di Palena.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 182.900 persone contava 149.000 battezzati, corrispondenti all'81,5% del totale."}
{"id": "503910", "revid": "92723", "url": "https://it.wikipedia.org/wiki?curid=503910", "title": "Diocesi di Santiago di Capo Verde", "text": "La diocesi di Santiago di Capo Verde (in latino: \"Dioecesis Sancti Iacobi Capitis Viridis\") \u00e8 una sede della Chiesa cattolica a Capo Verde immediatamente soggetta alla Santa Sede. Nel 2017 contava 415.900 battezzati su 435.700 abitanti. \u00c8 retta dal vescovo cardinale Arlindo Gomes Furtado.\nTerritorio.\nLa diocesi comprende le isole dell'arcipelago di Sotavento nella repubblica di Capo Verde.\nSede vescovile \u00e8 la citt\u00e0 di Praia, dove si trova la cattedrale dell'Assunzione di Maria Vergine, venerata con il titolo di Nostra Signora della Grazia.\nIl territorio si estende su 1.803\u00a0km\u00b2 ed \u00e8 suddiviso in 24 parrocchie: 2 nell'isola di Maio, 16 nell'isola di Santiago, 4 nell'isola di Fogo e 2 nell'isola di Brava.\nStoria.\nL'arcipelago di Capo Verde fu scoperto verso la met\u00e0 del XV secolo e la presenza cristiana si afferm\u00f2 con la progressiva colonizzazione delle isole. L'evangelizzazione dei territori ultramarini del Portogallo fu affidata all'Ordine del Cristo, che governava l'arcipelago dalla sede centrale di Tomar. In realt\u00e0 i primi missionari a giungere assieme ai coloni nel 1462 furono due francescani, Frei Rog\u00e9rio e Frei Jaime, a cui si aggiunse un domenicano nel 1473, Frei Jo\u00e3o.\nDalle isole di Capo Verde transitavano le navi portoghesi che trasportavano gli schiavi africani verso il Brasile e il Nordamerica; a loro si rivolgevano i missionari e nel 1514 e 1516 furono pubblicate le prime norme relative al battesimo da conferire agli schiavi sulle navi negriere.\nLa diocesi \u00e8 stata eretta il 31 gennaio 1533 con la bolla \"Pro excellenti praeeminentia\" di papa Clemente VII, ricavandone il territorio dalla diocesi di Funchal, contestualmente elevata al rango di sede metropolitana delle diocesi ultramarine portoghesi. Da Funchal dipendeva in origine anche la diocesi di Capo Verde, fino a quando nel 1551 divenne suffraganea dell'arcidiocesi di Lisbona (oggi patriarcato).\nDei primi vescovi di Capo Verde, pochi furono quelli che posero la loro sede nelle isole. Al vescovo Francisco de la Cruz si deve la costruzione della cattedrale nel 1556. Il seminario diocesano fu istituito nel 1570, ma ebbe vita breve, perch\u00e9 fu chiuso nel 1594. Fu opera del vescovo Francisco de S\u00e3o Sim\u00e3o la costruzione di un seminario e del palazzo episcopale sul finire del XVIII secolo. L'attuale seminario di San Giuseppe \u00e8 stato eretto nel 1957 dal vescovo Jos\u00e9 Fil\u00edpe do Carmo Cola\u00e7o.\nIl 4 settembre 1940, facendo seguito all'accordo missionario successivo al concordato tra Roma e Lisbona, la diocesi perse la giurisdizione sui territori della terraferma della Guinea Portoghese, che fin dal 1533 erano di sua competenza, dove fu eretta una missione sui iuris, divenuta in seguito diocesi di Bissau.\nIl 9 gennaio 1978 la diocesi di Capo Verde \u00e8 stata sottratta alla provincia ecclesiastica del patriarcato di Lisbona e resa immediatamente soggetta alla Santa Sede.\nIl 9 dicembre 2003 la diocesi \u00e8 stata divisa in due con l'erezione della diocesi di Mindelo comprensiva delle Ilhas do Barlavento.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 435.700 persone contava 415.900 battezzati, corrispondenti al 95,5% del totale."}
{"id": "503911", "revid": "92723", "url": "https://it.wikipedia.org/wiki?curid=503911", "title": "Diocesi di Talca", "text": "La diocesi di Talca (in latino: \"Dioecesis Talcensis\") \u00e8 una sede della Chiesa cattolica in Cile suffraganea dell'arcidiocesi di Santiago del Cile. Nel 2020 contava 464.306 battezzati su 708.929 abitanti. \u00c8 retta dal vescovo Galo Fern\u00e1ndez Villaseca.\nTerritorio.\nLa diocesi comprende la provincia di Talca (esclusi i comuni di Constituci\u00f3n ed Empedrado) e la provincia di Curic\u00f3, nella regione del Maule, in Cile.\nSede vescovile \u00e8 la citt\u00e0 di Talca, dove si trova la cattedrale di Sant'Agostino.\nIl territorio si estende su 17.424\u00a0km\u00b2 ed \u00e8 suddiviso in 45 parrocchie, raggruppate in 5 zone pastorali.\nStoria.\nLa missione sui iuris di Talca fu eretta nel 1913, ricavandone il territorio dall'arcidiocesi di Santiago del Cile.\nIl 18 ottobre 1925 la missione sui iuris \u00e8 stata elevata a diocesi con la bolla \"Apostolici muneris\" di papa Pio XI.\nIl 10 gennaio 1963 ha ceduto una parrocchia alla diocesi di Linares e il 30 aprile 1970 ha ceduto il territorio del dipartimento di Santa Cruz alla diocesi di Rancagua.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 708.929 persone contava 464.306 battezzati, corrispondenti al 65,5% del totale."}
{"id": "503913", "revid": "1149807", "url": "https://it.wikipedia.org/wiki?curid=503913", "title": "Daria (serie animata)", "text": "Daria \u00e8 una sitcom animata statunitense del 1997, creata da Glenn Eichler e Susie Lewis Lynn.\nOriginariamente nata come spin-off della serie animata \"Beavis and Butt-head\", il personaggio di Daria appariva come personaggio secondario con aspetto e look diversi. \nLa serie \u00e8 stata trasmessa per la prima volta negli Stati Uniti su MTV dal 3 marzo 1997 al 21 gennaio 2002, per un totale di 65 episodi ripartiti su cinque stagioni. In Italia la serie \u00e8 stata trasmessa su MTV dal 7 aprile 1998. Dalla serie sono stati tratti due film per la televisione intitolati \"\u00c8 gi\u00e0 autunno?\" ed \"\u00c8 gi\u00e0 ora di andare al college?\", trasmessi rispettivamente il 27 agosto 2000 e il 21 gennaio 2002.\nNel giugno 2019, MTV ha annunciato la serie animata spin-off \"Jodie\" (originariamente intitolata \"Daria &amp; Jodie\"), con l'attrice Tracee Ellis Ross che ha fornito la voce al personaggio titolare oltre ad aver lavorato come produttrice esecutiva. \"Jodie\" \u00e8 la prima serie realizzata dei diversi spin-off progettati dalla rete. Nel giugno 2020, Comedy Central ha annunciato di aver ripreso la serie insieme a \"Beavis and Butt-head\".\nTrama.\nNel primo episodio la famiglia Morgerdorffer si trasferisce dalla citt\u00e0 di \"Beavis and Butt-head\" (Highland) a Lawndale. Daria e sua sorella Quinn iniziano a frequentare il liceo locale, e, mentre per Quinn \u00e8 facile fare subito amicizia, Daria, a causa del suo carattere cinico e anticonformista, si lega solo a quella che diventer\u00e0 la sua migliore amica, Jane Lane, spirito artistico e affine al suo.\nNel corso della serie, molti dei personaggi cresceranno, liberandosi parzialmente dei lati peggiori dei loro caratteri. La serie si conclude dopo cinque anni con due film, mandati in onda nel 2000 e 2002: \"\u00c8 gi\u00e0 autunno?\" ed \"\u00c8 gi\u00e0 ora di andare al college?\".\nPersonaggi e doppiatori.\nLa protagonista della serie, sedicenne altamente intelligente, molto pi\u00f9 matura della sua et\u00e0 e con un amore viscerale per l'onest\u00e0. Al contempo, per\u00f2, \u00e8 anche cinica, sarcastica verso tutto e verso tutti e decisamente misantropa. Nel corso della serie verremo a conoscenza dei motivi che l'hanno portata a maturare una visione cos\u00ec pessimistica della vita e Daria stessa inizier\u00e0 a cambiare, mitigando certi suoi atteggiamenti e modi di pensare.\nLa migliore amica di Daria, un'artista che odia le convenzioni e si getta a capofitto nelle nuove situazioni, anche sentimentali.\nLa sorella minore di Daria, \u00e8 vicepresidentessa del \"Club della moda\" e si interessa quasi esclusivamente al suo aspetto, ai vestiti da indossare ed ai ragazzi da cui farsi corteggiare. Poich\u00e9 si vergogna della sorella afferma sempre che Daria \u00e8 sua \"cugina o gi\u00f9 di l\u00ec\", o \"cugina di terzo grado\", o la \"ragazza straniera che vive in casa loro\". Inizialmente fatua e preda delle mode, maturer\u00e0 nel corso della serie e migliorer\u00e0 anche il suo rapporto, altamente conflittuale, con la sorella.\nLa madre di Daria. \u00c8 una donna in carriera costantemente a corto di tempo e attaccata al telefono. Ci\u00f2 per\u00f2 non le impedisce di aiutare e consigliare le figlie. Spinge costantemente perch\u00e9 Daria esca dal suo isolamento.\nIl padre di Daria. Profondamente segnato da una giovinezza infelice e da un padre indifferente, teme di ripetere gli stessi errori con le sue figlie. \u00c8 incline agli attacchi d'ira ma in fondo di cuore tenero e di animo allegro. Fa il lavoratore free-lance ed \u00e8 spesso a casa, quindi si diletta in insoliti esperimenti culinari. L'uomo patisce la disparit\u00e0 professionale con sua moglie.\n\"Questo triste mondo malato\".\nUna gag ricorrente nella serie \u00e8 l'annuncio anticipativo della rubrica televisiva immaginaria \"Questo triste mondo malato\" (in inglese \"Sick, Sad World\"). Il programma \u00e8 una parodia feroce dei moderni show sensazionalisti della televisione generalista moderna, che ha rinunciato al suo scopo informativo originale. Ogni annuncio si conclude puntualmente con la frase \"...tra poco a \"Questo triste mondo malato\"\" (in inglese \"...coming up, on \"Sick, Sad World\"...\" o \"...next, on \"Sick, Sad World\"\").\nIl logo macabro del programma \u00e8 un occhio circondato da cerchi concentrici con il titolo scritto con le lettere sanguinanti."}
{"id": "503914", "revid": "92723", "url": "https://it.wikipedia.org/wiki?curid=503914", "title": "Diocesi di Tarawa e Nauru", "text": "La diocesi di Tarawa e Nauru (in latino: \"Dioecesis Taravana et Nauruna\") \u00e8 una sede della Chiesa cattolica suffraganea dell'arcidiocesi di Suva. Nel 2020 contava 65.925 battezzati su 127.705 abitanti. La sede \u00e8 vacante, in attesa che il vescovo eletto Koru Tito ne prenda possesso.\nTerritorio.\nLa diocesi comprende le repubbliche di Kiribati e Nauru.\nSede vescovile \u00e8 la citt\u00e0 di Tarawa Sud, nell'isola di Tarawa (arcipelago delle Isole Gilbert), dove si trova la cattedrale del Sacro Cuore di Ges\u00f9.\nIl territorio \u00e8 suddiviso in 24 parrocchie.\nStoria.\nI primi missionari.\nI primi missionari cristiani ad arrivare nelle isole Gilbert furono i protestanti della Nuova Inghilterra, il primo dei quali arriv\u00f2 nel novembre del 1857. Il pi\u00f9 conosciuto di questi missionari fu Hiram Bingham II, pastore congregazionalista e figlio di Hiram Bingham I, uno dei primi missionari nelle Hawaii. Bingham e sua moglie tradussero la Bibbia in gilbertese, scrissero libri scolastici e un dizionario (pubblicato postumo), prima di lasciare le isole nei primi anni '60 per problemi di salute.\nMolti indigeni gilbertesi, catturati da cacciatori di schiavi per lavorare nelle piantagioni su altre isole del Pacifico, vennero convertiti dai missionari cattolici. Due di questi lavoratori convertiti, Betero e Tiroi, tornarono a Nonouti e istruirono la popolazione locale sul cattolicesimo. Costruirono otto piccole chiese, dove le persone di diversi villaggi si riunivano ogni domenica per cantare inni e recitare preghiere. Nel 1888 Betero e Tiroi avevano gi\u00e0 battezzato 560 persone e ne stavano istruendo altre 600. Con l'aumento del numero di cattolici, i due uomini scrissero a molti vescovi cattolici chiedendo loro missionari e sacerdoti.\nArrivo dei preti cattolici.\nIn risposta a una lettera inviata da Betero e Tiroi, vennero inviati a Samoa tre membri dei Missionari del Sacro Cuore di Ges\u00f9, padre \u00c9douard Bontemps, padre Joseph Leray e fratel Conrad Weber. Essi partirono da Sydney nel 1887 su una minuscola goletta e arrivarono a Nonouti il 10 maggio 1888, festa dell'Ascensione di Ges\u00f9. Gettarono l'ancora all'ingresso di un'ampia laguna poco profonda e presero una scialuppa per giungere a riva dove una folla di gente locale li stava aspettando. Il viaggio verso riva richiese diverse ore, cos\u00ec i due sacerdoti decisero di celebrare la messa sulla scialuppa, a una certa distanza dalla terra perch\u00e9 si era vicini al mezzogiorno. La prima messa cattolica sulle isole Gilbert venne quindi celebrata su una scialuppa nella laguna di Nonouti. Quando i missionari giunsero a riva, visitarono la chiesa, che trovarono grande e ben costruita, gi\u00e0 provvista di altare, tovaglia e crocifisso. Il mattino seguente nella stessa chiesa celebrarono la messa, corredata da inni e preghiere in gilbertese. Dopo la celebrazione, venne installata una statua di Nostra Signora del Sacro Cuore.\nArrivo delle religiose.\nNel 1892, padre Bontemps, accompagnato da due giovani uomini gilbertesi, part\u00ec per l'Europa per un viaggio per ottenere assistenza per la missione nelle isole Gilbert. Visitarono Roma e nel 1894 giunsero a Issoudun, in Francia, dove si trovava un convento delle Figlie di Nostra Signora del Sacro Cuore, il ramo femminile dei Missionari del Sacro Cuore di Ges\u00f9. Padre Bontemps chiese alla superiora generale, madre Maria Luisa di inviare della suore nelle isole Gilbert. Maria Luisa era stata a lungo una leale aiutante dei Missionari ma in questo caso esit\u00f2 a causa dell'eccezionale isolamento delle isole Gilbert. Tuttavia poco dopo acconsent\u00ec e scelse sette suore, la pi\u00f9 anziana delle quali aveva 25 anni, da inviare nelle isole.\nPadre Bontemps e le sorelle lasciarono Issoudun nell'aprile del 1895 e durante il viaggio di ritorno si fermarono per un breve soggiorno con le sorelle a Kensington, in Australia. Si fermarono anche a Sydney, dove si unirono a loro altre due suore, portando il totale a nove. Arrivarono nelle isole Gilbert nel mese di agosto, dopo un difficile viaggio sull\"'Archer\", una nave vecchia, lenta e instabile. Furono costretti a utilizzare quel vascello perch\u00e9 nessuno voleva rischiare una nuova nave a causa delle pericolose scogliere.\nPovert\u00e0 e ostilit\u00e0 dei protestanti.\nAl loro arrivo, le condizioni materiali e sociali erano difficili per le suore. Esse, che erano attive nell'educazione, affrontarono la feroce opposizione degli insegnanti protestanti. Erano inoltre molto povere. All'arrivo delle suore nella casa di missione dove vivevano i Missionari del Sacro Cuore di Ges\u00f9 e dove presero residenza trovarono una cucina equipaggiata solo con due piccole pentole, alcuni piatti e un singolo cucchiaio che avrebbe dovuto essere usato da dodici missionari. Non essendoci tazze o bicchieri, i missionari bevevano dalle scatole di marmellata. Vivevano di noci di cocco, frutti di taro, pesce, caff\u00e8 nero, zucchero di canna, biscotti, riso bollito, fagioli in scatola e carne salata. Il latte condensato e il pane venivano conservati per la domenica e i giorni festivi. Il caldo estremo, oltre alla malnutrizione e alle malattie, causarono una serie di morti durante i primi anni. Ci volevano quattro mesi o pi\u00f9 perch\u00e9 le notizie raggiungessero l'Europa.\nIl vicariato apostolico delle Isole Gilbert fu eretto il 28 luglio 1897 con il breve \"Ad supremum\" di papa Leone XIII, ricavandone il territorio dal vicariato apostolico della Nuova Pomerania (oggi arcidiocesi di Rabaul).\nUn secondo gruppo di suore arriv\u00f2 a Nonouti il 2 febbraio 1899. Le condizioni erano ancora molto primitive e povere. Durante i primi anni, la giovane superiora, madre Maria Isabella, cos\u00ec come i sacerdoti, spesso viaggiavano da Nonouti, sede della missione, a visitare le missioni appena istituite su altre isole dell'arcipelago. Questi viaggi erano pericolosi e spesso molto eccitanti.\nIn una occasione, madre Maria Isabella e padre Bontemps lasciarono Nonouti per visitare un'isola vicina ma dopo due settimane di lotta contro il vento e le forti correnti, sbarcarono a Nauru, circa cento chilometri fuori rotta. L'amministratore dell'isola li invit\u00f2 a sbarcare. Lo fecero il mattino successivo. Tuttavia, durante la notte, la corrente trasport\u00f2 la nave verso le isole Caroline. L\u00ec furono accolti a terra dai missionari cappuccini spagnoli e giunsero appena in tempo per una festa e per il battesimo del re e della regina dei nativi. Madre Maria Isabella ricevette l'onore di esserne la madrina. Dopo diversi giorni partirono per le isole Gilbert e avvistarono Nonouti il 27 giugno 1897 dopo un'assenza di cinque mesi.\nOltre alle difficolt\u00e0 materiali i missionari dovettero affrontare anche l'ostilit\u00e0 dei protestanti, in quel momento gruppo dominante e consolidato. Alcuni degli abitanti dell'isola meridionale di Nikunau l'anno successivo chiesero dei missionari. Furono quindi inviati un prete e due suore. Anch'essi dovettero affrontare una feroce opposizione dei protestanti dell'isola. All'arrivo fu loro proibito di scendere a terra, un ordine che disattesero a rischio della loro incolumit\u00e0. Furono lasciati arenati sulla spiaggia, con i pochi oggetti che avevano in mezzo a una folla di persone ostili. Nessuno diede loro alcuna assistenza fino al tramonto, quando un commerciante europeo ebbe piet\u00e0 di loro e permise loro di passare la notte nella sua veranda. Il giorno seguente le suore uscirono per raccogliere materiale per costruire la loro abitazione. Il poliziotto locale minacci\u00f2 di imprigionare chiunque lavorasse con i missionari, cos\u00ec dovettero fare da soli ogni lavoro. Tuttavia, diversi anni dopo le condizioni erano migliorate al punto che le suore furono in grado di istituire un collegio femminile.\nXX e XXI secolo.\nLa prima missione inter-insulare venne inaugurata nel 1938. Fu costruita sull'isola di Abemama e prese il nome di \"Santa Teretia\". Precedentemente, nel 1894 la missione aveva acquistato una piccola nave, la \"Stella Maris\", ma la vendette nel 1910 per ricavarne denaro, all'epoca la missione era in difficolt\u00e0 finanziarie. Prima del 1894 e dal 1910 al 1938 i missionari dovettero quindi affidarsi al passaggio di navi che trasportavano copra o altre merci per raggiungere le varie isole. La nuova nave fu venduta ad una compagnia locale nel 1950 e una nave pi\u00f9 grande, chiamata anche quella \"Santa Teretia\", fu acquistata da una compagnia australiana. Questa si incagli\u00f2 a Nauru durante una tempesta e non pot\u00e9 essere risistemata. Fu acquistata una terza nave, che per\u00f2 affond\u00f2 sulla scogliera di una delle isole meridionali. Nel 1970 furono costruite delle piste di atterraggio sulla maggior parte delle isole esterne. Queste resero i viaggi molto pi\u00f9 confortevoli anche per i preti e per le suore.\nIl 21 giugno 1966 in forza della bolla \"Prophetarum voces\" di papa Paolo VI il vicariato apostolico fu elevato a diocesi e assunse il nome di diocesi di Tarawa.\nIl 15 novembre 1978, a seguito dell'indipendenza di Nauru nel 1968 e della separazione delle Tuvalu decisa nel 1975, la diocesi assunse il nome di diocesi Tarawa, Nauru e Funafuti.\nIl 10 settembre 1982 la diocesi si divise, dando origine alla missione \"sui iuris\" di Funafuti e alla diocesi recante il nome attuale.\nDurante il XX secolo il numero del clero attivo e delle religiose nella diocesi crebbe rapidamente. Nel 1950 il vescovo Octave Terrienne fond\u00f2 una congregazione indigena chiamata Suore di Santa Teresa. Nel 1960 diverse ragazze indigene chiesero di entrare nella congregazione delle Figlie di Nostra Signora del Sacro Cuore e furono mandate a studiare nel noviziato australiano. Poich\u00e9 la congregazione delle Suore di Santa Teresa contava poche religiose, nel 1968 venne accorpata a quella delle Figlie di Nostra Signora del Sacro Cuore. Nel 1976 esse aprirono un noviziato nelle isole Gilbert.\nNel 1970 c'erano circa cattolici nella diocesi, quasi il 45% della popolazione. Nel 2015 i cattolici nelle Kiribati erano e rappresentavano oltre il 57% della popolazione totale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 127.705 persone contava 65.925 battezzati, corrispondenti al 51,6% del totale."}
{"id": "503915", "revid": "110157", "url": "https://it.wikipedia.org/wiki?curid=503915", "title": "Diocesi di Tarahumara", "text": "La diocesi di Tarahumara (in latino: \"Dioecesis Tarahumarensis\") \u00e8 una sede della Chiesa cattolica in Messico suffraganea dell'arcidiocesi di Chihuahua appartenente alla regione ecclesiastica Norte. Nel 2017 contava 340.170 battezzati su 390.870 abitanti. \u00c8 retta dal vescovo Juan Manuel Gonz\u00e1lez Sandoval, M.N.M.\nTerritorio.\nLa diocesi comprende 11 comuni nella parte sud-occidentale dello stato messicano di Chihuahua: Uruachi, Maguarichi, Bocoyna, Carichi, Ch\u00ednipas, Guazapares, Urique, Batopilas, Guachochi, Morelos e parte di quello di Guadalupe y Calvo.\nSede vescovile \u00e8 la citt\u00e0 di Guachochi, dove si trova la cattedrale di Nostra Signora di Guadalupe.\nIl territorio si estende su una superficie di 31.354\u00a0km\u00b2 ed \u00e8 suddiviso in 16 parrocchie.\nStoria.\nLa missione sui iuris di Tarahumara, affidata ai gesuiti, fu eretta il 6 maggio 1950, ricavandone il territorio dalla diocesi di Chihuahua (oggi arcidiocesi).\nIl 23 giugno 1958 la missione sui iuris fu elevata a vicariato apostolico con la bolla \"Si qua inter\" di papa Pio XII.\nL'11 maggio 1992 cedette una porzione del suo territorio a vantaggio dell'erezione della diocesi di Parral.\nIl 20 dicembre 1993 il vicariato apostolico \u00e8 stato ulteriormente elevato a diocesi con la bolla \"Cum esset\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 390.870 persone contava 340.170 battezzati, corrispondenti all'87,0% del totale."}
{"id": "503916", "revid": "110157", "url": "https://it.wikipedia.org/wiki?curid=503916", "title": "Diocesi di Temuco", "text": "La diocesi di Temuco (in latino: \"Dioecesis Temucensis\") \u00e8 una sede della Chiesa cattolica in Cile suffraganea dell'arcidiocesi di Concepci\u00f3n. Nel 2017 contava 407.000 battezzati su 636.000 abitanti. \u00c8 retta dal vescovo H\u00e9ctor Eduardo Vargas Bastidas, S.D.B.\nTerritorio.\nLa diocesi \u00e8 situata nella regione cilena dell'Araucan\u00eda. Comprende tutta la provincia di Malleco e i seguenti sette comuni della provincia di Caut\u00edn: Temuco, Lautaro (ad eccezione della frazione di Ultracaut\u00edn, che appartiene alla diocesi di Villarrica), Galvarino, Perquenco, Nueva Imperial, Carahue e Cholchol.\nSede vescovile \u00e8 la citt\u00e0 di Temuco, dove si trova la cattedrale di San Giuseppe.\nIl territorio si estende su 17.474\u00a0km\u00b2 ed \u00e8 suddiviso in 37 parrocchie, raggruppate in 4 decanati.\nStoria.\nNel 1908 Temuco, parte della diocesi di Concepci\u00f3n (oggi arcidiocesi), fu affidata a un governatore ecclesiastico dipendente dal vescovo di Concepci\u00f3n. I governatori ecclesiastici erano dotati di carattere episcopale.\nIl 18 ottobre 1925 \u00e8 stata eretta la diocesi di Temuco con la bolla \"Notabiliter aucto\" di papa Pio XI.\nOriginariamente suffraganea dell'arcidiocesi di Santiago del Cile, il 20 maggio 1939 \u00e8 entrata a far parte della provincia ecclesiastica dell'arcidiocesi di Concepci\u00f3n.\nIl 20 giugno 1959 ha ceduto una porzione del suo territorio a vantaggio dell'erezione della diocesi di Los \u00c1ngeles (oggi diocesi di Santa Mar\u00eda de Los \u00c1ngeles).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 636.000 persone contava 407.000 battezzati, corrispondenti al 64,0% del totale."}
{"id": "503917", "revid": "110157", "url": "https://it.wikipedia.org/wiki?curid=503917", "title": "Diocesi di Valdivia", "text": "La diocesi di Valdivia (in latino: \"Dioecesis Valdiviensis\") \u00e8 una sede della Chiesa cattolica in Cile suffraganea dell'arcidiocesi di Concepci\u00f3n. Nel 2017 contava 253.110 battezzati su 372.520 abitanti. \u00c8 retta dal vescovo Santiago Jaime Silva Retamales.\nTerritorio.\nLa diocesi si trova nella regione di Los R\u00edos, nel Cile centrale, e comprende per intero la provincia del Ranco e i comuni di Valdivia, Corral, Los Lagos e Paillaco nella provincia di Valdivia.\nSede vescovile \u00e8 la citt\u00e0 di Valdivia, dove si trova la cattedrale di Nostra Signora del Rosario.\nIl territorio si estende su 13.679\u00a0km\u00b2 ed \u00e8 suddiviso in 18 parrocchie, raggruppate in 2 decanati: Sant'Antonio abate e San Giuseppe.\nStoria.\nLa missione sui iuris di Valdivia \u00e8 stata eretta il 14 giugno 1910, ricavandone il territorio dalla diocesi di San Carlos de Ancud.\nIl 25 settembre 1924 la missione sui iuris fu elevata ad amministrazione apostolica.\nL'amministrazione apostolica fu eretta una prima volta in diocesi il 7 marzo 1930 con la bolla \"Universalis Ecclesiae\" di papa Pio XI, ma la bolla non trov\u00f2 attuazione.\nL'8 luglio 1944 l'amministrazione apostolica \u00e8 stata nuovamente elevata a diocesi con la bolla \"Apostolicis sub plumbo Litteris\" di papa Pio XII. Contestualmente si ingrand\u00ec con alcuni territori sottratti al vicariato apostolico di Araucan\u00eda (oggi diocesi di Villarrica).\nIl 15 novembre 1955 ha ceduto una porzione del suo territorio a vantaggio dell'erezione della diocesi di Osorno.\nDal 26 agosto 2017 la sede, divenuta vacante, \u00e8 affidata a un amministratore apostolico, Gonzalo Espina Peruyero.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 372.520 persone contava 253.110 battezzati, corrispondenti al 67,9% del totale."}
{"id": "503918", "revid": "322321", "url": "https://it.wikipedia.org/wiki?curid=503918", "title": "Diocesi di Valpara\u00edso", "text": "La diocesi di Valpara\u00edso (in latino: \"Dioecesis Vallis Paradisi\") \u00e8 una sede della Chiesa cattolica in Cile suffraganea dell'arcidiocesi di Santiago del Cile. Nel 2017 contava 996.108 battezzati su 1.345.160 abitanti. \u00c8 retta dal vescovo Jorge Patricio Vega Velasco, S.V.D.\nTerritorio.\nLa diocesi comprende le province cilene di Valpara\u00edso, Quillota e Isola di Pasqua, e due comuni della provincia di San Antonio: El Quisco ed Algarrobo.\nSede vescovile \u00e8 la citt\u00e0 di Valpara\u00edso, dove si trova la cattedrale della Madonna del Carmine.\nIl territorio si estende su 4.763\u00a0km\u00b2 ed \u00e8 suddiviso in 69 parrocchie.\nStoria.\nLa missione sui iuris di Valpara\u00edso fu eretta il 2 novembre 1872, ricavandone il territorio dall'arcidiocesi di Santiago del Cile.\nIl 18 ottobre 1925 la missione sui iuris \u00e8 stata elevata a diocesi con la bolla \"Apostolici muneris ratio\" di papa Pio XI.\nNel 1981 ha ceduto la parrocchia del comune di Llaillay alla diocesi di San Felipe.\nIl 5 gennaio 2002 la diocesi si \u00e8 ampliata, estendendo la sua giurisdizione sull'Isola di Pasqua, che era appartenuta alla diocesi di Villarrica.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 1.345.160 persone contava 996.108 battezzati, corrispondenti al 74,1% del totale."}
{"id": "503919", "revid": "110157", "url": "https://it.wikipedia.org/wiki?curid=503919", "title": "Arcidiocesi di Visakhapatnam", "text": "Larcidiocesi di Visakhapatnam (in latino: \"Archidioecesis Visakhapatnamensis\") \u00e8 una sede metropolitana della Chiesa cattolica in India. Nel 2017 contava 110.508 battezzati su 11.789.359 abitanti. \u00c8 retta dall'arcivescovo Prakash Mallavarapu.\nTerritorio.\nL'arcidiocesi comprende per intero i distretti civili di Visakhapatnam e Godavari Orientale, ed in parte il distretto di Vizianagaram nello stato indiano dell'Andhra Pradesh.\nSede arcivescovile \u00e8 la citt\u00e0 di Visakhapatnam, dove si trovano la cattedrale di San Pietro e la concattedrale di Sant'Anna.\nIl territorio si estende su 25.950\u00a0km\u00b2 ed \u00e8 suddiviso in 75 parrocchie.\nProvincia ecclesiastica.\nLa provincia ecclesiastica di Visakhapatnam, istituita nel 2001, comprende le seguenti suffraganee:\nStoria.\nIl pro-vicariato apostolico di Vizagapatam fu eretto il 16 marzo 1845, ricavandone il territorio dal vicariato apostolico di Madras (oggi arcidiocesi di Madras e Mylapore).\nIl pro-vicariato apostolico fu elevato a vicariato apostolico il 3 aprile 1850 con il breve \"Ex pastoralis officio\" di papa Pio IX.\nIl 1\u00ba settembre 1886 il vicariato apostolico \u00e8 stato elevato a diocesi con la bolla \"Humanae salutis\" di papa Leone XIII. Il 7 giugno dell'anno successivo, con il breve \"Post initam\", fu istituita la provincia ecclesiastica dell'arcidiocesi di Madras, di cui Vizagapatam fu una delle suffraganee.\nL'11 luglio 1887 e il 18 luglio 1928 cedette porzioni del suo territorio a vantaggio dell'erezione rispettivamente della diocesi di Nagpur (oggi arcidiocesi) e della missione sui iuris di Cuttack (oggi arcidiocesi di Cuttack-Bhubaneswar).\nIl 21 ottobre 1950 per effetto del decreto \"Cum post rerum\" della Congregazione di Propaganda Fide assunse il nome di diocesi di Visakhapatnam.\nIl 19 settembre 1953 entr\u00f2 a far parte della provincia ecclesiastica dell'arcidiocesi di Hyderabad.\nIl 20 giugno 1957 e il 16 giugno 1966 furono rivisti i confini della diocesi di Visakhapatnam con la diocesi di Cuttack (oggi arcidiocesi di Cuttack-Bhubaneswar) e con la prefettura apostolica di Raipur (oggi arcidiocesi).\nIl 1\u00ba luglio 1993 cedette un'altra porzione di territorio a vantaggio dell'erezione della diocesi di Srikakulam.\nIl 16 ottobre 2001 la diocesi \u00e8 stata elevata al rango di arcidiocesi metropolitana.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 11.789.359 persone contava 110.508 battezzati, corrispondenti allo 0,9% del totale."}
{"id": "503920", "revid": "92723", "url": "https://it.wikipedia.org/wiki?curid=503920", "title": "Diocesi di Vijayawada", "text": "La diocesi di Vijayawada (in latino: \"Dioecesis Viiayavadana\") \u00e8 una sede della Chiesa cattolica in India suffraganea dell'arcidiocesi di Visakhapatnam. Nel 2017 contava 267.050 battezzati su 4.730.650 abitanti. \u00c8 retta dal vescovo Joseph Raja Rao Thelegathoti, S.M.M.\nTerritorio.\nLa diocesi comprende il distretto di Krishna nello stato indiano dell'Andhra Pradesh.\nSede vescovile \u00e8 la citt\u00e0 di Vijayawada, dove si trova la cattedrale di San Paolo.\nIl territorio \u00e8 suddiviso in 98 parrocchie.\nStoria.\nLa missione sui iuris di Bezwada fu eretta il 10 gennaio 1933 con il breve \"Christi regno\" di papa Pio XI, ricavandone il territorio dalla diocesi di Hyderabad (oggi arcidiocesi).\nIl 13 aprile 1937 la missione fu elevata al rango di diocesi con la bolla \"Missio sui iuris\" dello stesso papa Pio XI. Originariamente era suffraganea dell'arcidiocesi di Madras (oggi arcidiocesi di Madras e Mylapore).\nIl 21 ottobre 1950 in forza del decreto \"Cum post rerum\" della Sacra Congregazione di Propaganda Fide assunse la denominazione attuale.\nIl 9 settembre 1953 entr\u00f2 a far parte della provincia ecclesiastica dell'arcidiocesi di Hyderabad.\nIl 9 dicembre 1976 cedette una porzione del suo territorio a vantaggio dell'erezione della diocesi di Eluru.\nIl 16 ottobre 2001 \u00e8 divenuta suffraganea dell'arcidiocesi di Visakhapatnam.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 4.730.650 persone contava 267.050 battezzati, corrispondenti al 5,6% del totale."}
{"id": "503921", "revid": "110157", "url": "https://it.wikipedia.org/wiki?curid=503921", "title": "Diocesi di Warri", "text": "La diocesi di Warri (in latino: \"Dioecesis Varrensis\") \u00e8 una sede della Chiesa cattolica in Nigeria suffraganea dell'arcidiocesi di Benin City. Nel 2017 contava 279.270 battezzati su 3.834.770 abitanti. \u00c8 retta dal vescovo John 'Oke Afareha.\nTerritorio.\nLa diocesi comprende 16 Local Government Areas dello stato del Delta e 1 Local Government Area dello stato di Rivers in Nigeria.\nSede vescovile \u00e8 la citt\u00e0 di Warri, dove si trova la cattedrale del Sacro Cuore di Ges\u00f9.\nIl territorio \u00e8 suddiviso in 128 parrocchie.\nStoria.\nLa diocesi \u00e8 stata eretta il 10 marzo 1964 con la bolla \"Legem Christi\" di papa Paolo VI, ricavandone il territorio dalla diocesi di Benin City (oggi arcidiocesi).\nIl 24 agosto 1964 cedette una porzione del suo territorio a vantaggio dell'erezione della missione sui iuris di Bomadi (oggi diocesi).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 3.834.770 persone contava 279.270 battezzati, corrispondenti al 7,3% del totale."}
{"id": "503925", "revid": "66387", "url": "https://it.wikipedia.org/wiki?curid=503925", "title": "V-VS", "text": ""}
{"id": "503926", "revid": "599013", "url": "https://it.wikipedia.org/wiki?curid=503926", "title": "Vvs", "text": ""}
{"id": "503931", "revid": "2216802", "url": "https://it.wikipedia.org/wiki?curid=503931", "title": "Don Joe", "text": "Biografia.\nDon Joe ha iniziato la propria attivit\u00e0 musicale nel 1993, grazie al fratello. Il suo debutto \u00e8 avvenuto con l'entrata nel team di produzione The Italian Job, composto da lui, DJ Shocca e Shablo. Nel corso del 2001 si unisce ai Sacre Scuole in qualit\u00e0 di turnista e, in seguito allo scioglimento del gruppo, Don Joe ha fondato i Club Dogo insieme ai membri rimasti Gu\u00e9 Pequeno e Jake La Furia. Le partecipazioni a progetti come \"PMC VS Club Dogo - The Official Mixtape\", progetto di collaborazione dei Club Dogo e della Porzione Massiccia Crew, o \"Roccia Music I\" del rapper Marracash e della Dogo Gang lo portano ad affinare un suo stile, virante verso la techno e l'elettronica che costituisce la maggior parte dei pezzi di \"Penna capitale\", secondo disco del Club Dogo.\nNel 2005 ha collaborato con il rapper statunitense Grand Agent alla realizzazione dell'album \"Regular\", distribuito dalla Vibrarecords, mentre nel 2007 ha interamente prodotto l'album \"Vile denaro\", album d'esordio dei Club Dogo nel mainstream nazionale. L'anno seguente Don Joe ha prodotto molti brani dell'album \"L'ora d'aria\", prima pubblicazione ufficiale di Vincenzo da Via Anfossi, e di quelli contenuti nell'album omonimo di Marracash. Nel 2012 ha prodotto insieme a Claudio Cecchetto e Pier Paolo Peroni il disco \"Hanno ucciso l'Uomo Ragno 2012\" di Max Pezzali e il sesto album dei Club Dogo \"Noi siamo il club\".\nIl 17 aprile 2015 \u00e8 stato pubblicato il singolo \"Ora o mai pi\u00f9\", realizzato con la partecipazione vocale della cantante Emma e che ha anticipato il primo album di Don Joe, anch'esso intitolato \"Ora o mai pi\u00f9\" e pubblicato il 5 maggio 2015. Il 24 ottobre 2018 ha pubblicato il singolo \"Tutti Frutty\" insieme alla rapper Roshelle. Il 15 marzo 2019, invece, il produttore milanese ha pubblicato il singolo \"F.A.K.E.\", realizzato in collaborazione con Marracash e Jake La Furia.\nVita privata.\nIl 22 settembre 2012 si \u00e8 sposato a Giffoni Valle Piana nel Complesso Monumentale del Convento San Francesco. Al suo matrimonio partecipano vari DJ ed MC, tra i quali Gu\u00e9 Pequeno, Jake La Furia, Vincenzo da Via Anfossi, Emi Lo Zio, Sgarra (membri della Dogo Gang), Shablo e J-Ax e le rispettive compagne."}
{"id": "503933", "revid": "729019", "url": "https://it.wikipedia.org/wiki?curid=503933", "title": "Voenno-vozdu\u0161nye sily SSSR", "text": "Le Voenno-vozdu\u0161nye sily (,- letteralmente: \"Forze aeree militari\") costituirono l'aeronautica militare dell'Unione Sovietica e parte integrante delle forze armate sovietiche. Le VVS furono fondate il 24 maggio 1918 le forze aeree furono costituite come \"Flotta aerea rossa dei lavoratori e dei contadini\" () e divise nel 1991 a seguito della Dissoluzione dell'Unione Sovietica tra i paesi della Comunit\u00e0 degli Stati Indipendenti.\nLe tendenze politiche ed economiche sovietiche erano grandemente riflesse dall'industria aeronautica nazionale, responsabile dell'approvvigionamento di un grandissimo numero di apparecchi per l'aeronautica militare numericamente pi\u00f9 grande del mondo. Gli aeromobili impiegati nell'Est sono meno flessibili nei ruoli, rispetto alle analoghe macchine occidentali. Inoltre l'Unione Sovietica approvvigionava tutti i suoi alleati, dai satelliti del \"patto di Varsavia\", alla Cina, passando per i paesi del terzo mondo. Bisogna rilevare poi che il numero di progetti concretizzati in nuovi prototipi era di gran lunga superiore a quello occidentale, cos\u00ec come la vita operativa di ogni singolo apparecchio, tanto che era possibile trovare in servizio nello stesso ruolo pi\u00f9 modelli (come nel caso di MiG-17, MiG-19, MiG-21 e MiG-23 contemporaneamente in prima linea nel 1976 e con funzioni comparabili).\nLe discussioni circa la presunta superiorit\u00e0, od inferiorit\u00e0, delle macchine sovietiche non hanno nessun fondamento, dato che un paragone diretto non pu\u00f2 essere semplicemente attuato; d'altra parte era evidente che ogni novit\u00e0 oltre cortina veniva inizialmente sovrastimata, per poi essere criticata una volta messa in servizio. Probabilmente era ci\u00f2 che accadeva anche in casa. Un altro mito da sfatare era la presunta velocit\u00e0 con la quale venivano sviluppati i progetti, un'illusione provocata dal fatto che i nuovi apparecchi erano resi pubblici una volta terminati i collaudi preliminari.\nComunque sia i progetti sovietici erano il risultato di concetti notevolmente originali (probabilmente anche perch\u00e9 frutto di necessit\u00e0 originali), ma al momento della loro introduzione in servizio erano divenuti obsoleti, perlomeno sotto certi aspetti, rispetto alle controparti occidentali.\nL'aviazione sovietica era differenziata in cinque diversi comandi, a seconda dei ruoli che questi dovevano compiere. La V-VS era forte di un milione di uomini, approssimativamente, e di tre milioni di riservisti, coscritti per 24 mesi, mentre il numero di apparecchi varia tra i 10\u00a0000 ed i 14\u00a0500. A questi si dovevano aggiungere altri 350\u00a0000 uomini impiegati nelle basi missilistiche strategiche, varie migliaia di \"SAM\" (\"surface to air missile\", batterie contraeree), batterie missilistiche tattiche, 70\u00a0000 uomini dell'aviazione navale e per finire le batterie missilistiche costiere.\nI cinque comandi autonomi erano: la Guardia nazionale, o meglio la Difesa aerea nazionale (), l'Aviazione di prima linea o Aviazione frontale (), l'Aviazione strategica o Aviazione a lungo raggio (), l'Aviazione della Marina () ed infine l'Aviazione logistica o Aviazione da trasporto ().\nOrganizzazione.\nLa prima linea: \"Frontovaja Aviatsija\".\nL'aviazione frontale aveva a sua disposizione il pi\u00f9 grande numero di aeroplani, circa 3.000, i quali dovevano assicurare supporto aereo alle truppe di terra, interdizione della contraerea e distruzione dell'aviazione nemica. Era suddivisa in 15 sottocomandi, o forze aeree dato che erano stabilite in diversi paesi come Germania Est o Ungheria, suddivisi a loro volta in corpi, di solito tre o quattro, formati da due o tre divisioni. Ogni divisione era formata da un certo numero di unit\u00e0 a seconda del ruolo: 40 caccia o 35 bombardieri leggeri o 32 aerei da trasporto leggeri o 36 aerei da trasporto medi o 30 ricognitori oppure 36 elicotteri.\nOgni sottocomando era subordinato ad un distretto militare.\nL'aviazione strategica: \"Dal'naja Aviacija\".\nL'aviazione strategica era la componente pi\u00f9 offensiva dell'aeronautica sovietica. Direttamente sotto il comando delle forze strategiche nucleari era suddivisa in tre sottocomandi, due localizzati vicino al fronte occidentale e l'altro verso quello orientale. Poteva contare su approssimativamente 900 unit\u00e0, le pi\u00f9 famose delle quali il Tu-95 Bear, armati con AS-3 Kangaroo, Myasischev M-4 Bison, Tupolev Tu-16 Badger, Tu-160 Blackjack, Tu-22 Blinder e Tu-22M Backfire.\nLa guardia nazionale: \"Protivovozdu\u0161noj oborony\".\nNumericamente era il comando pi\u00f9 importante dell'aviazione, tutte le unit\u00e0 superficie-aria dipendono da essa. Dalle basi radar di prima allerta, ai satelliti di ricognizione, alle batterie contraeree, alle batterie ABM (\"anti-ballistic missiles\", antimissile balistico) e per finire ai caccia intercettori.\nDal 1948 questo enorme complesso di uomini e mezzi venne posto sotto un unico comando, con quartier generale in Mosca, ed \u00e8 agli ordini non solo del capo di stato maggiore dell'aeronautica, ma anche della forza strategica di autodifesa nucleare.\nIl territorio dell'Unione Sovietica era diviso in 16 distretti, 9 dei quali nella parte europea:\nTre distretti erano situati nella parte centrale dell'URSS, con funzioni di riserva strategica:\nQuattro erano presenti nella zona asiatica:\nVi erano poi altri sei distretti corrispondenti a sei Paesi del patto di Varsavia:\nLa Mongolia era protetta dal distretto della Transbajkalia.\nLe stazioni radar d'allarme e controllo erano posizionate molto all'interno dei confini ed erano in costante contatto con le unit\u00e0 operative di tutti i Paesi alleati.\nIl comando caccia (IAP-VO, Istrebitel'naja Aviacija P-VO) era parte della P-VO, ed era composto da \"eskadrilii\", squadriglie, di 12 apparecchi (generalmente nove o dieci monoposto e tre o due biposto per l'addestramento operativo). Tre squadriglie costituiscono un reggimento, \"polk\", e tre o pi\u00f9 reggimenti una divisione, \"divisija\", l'unit\u00e0 principale.\nLa P-VO aveva a sua disposizione 2.600 caccia intercettori, alcuni aeroplani di collegamento e da trasporto, una sessantina di sili con ABM-1 Galosh, intorno a Mosca, connessi a radar di tipo Hen House, Try Add per l'identificazione del bersaglio e Dog House per l'inseguimento del medesimo. Contava poi su 12\u00a0000 rampe di lancio in 1\u00a0650 basi, con 3\u00a0200 missili SA-1 Guideline associati con radar Fan Song, 3\u00a0700 SA-3 Goa, con radar Low Blow e 1\u00a0800 SA-5 Gammon.\nL'aviazione navale: \"Aviacija Voenno-Morskogo Flota\".\nL'aviazione della Marina \u00e8 sotto il comando delle quattro flotte del Baltico (quartier generale a Kaliningrad), del Nord (quartier generale a Severomorsk), del mar Nero (quartier generale in Sebastopoli) e dell'Estremo Oriente e del Pacifico (quartier generale a Vladivostok) e si avvaleva di circa 75\u00a0000 uomini e di circa 12\u00a0000 aeroplani.\nL'aviazione dell'esercito: \"Voenno-Transportnaja Aviacija\".\nPrincipalmente si occupa nell'assistere le riserve strategiche e nel trasporto di truppe, aveva a disposizione approssimativamente 1\u00a0700 aeroplani.\nComandi minori.\nIl KGB (comitato per la sicurezza dello Stato, il servizio segreto) che comprende anche le guardie di frontiera, si avvale di aeroplani ed elicotteri di collegamento, per il controllo del territorio e supporto logistico.\nAddestramento e scuole.\nVi sono tre accademie aeronautiche: l'accademia dedicata a Nikolaj Egorovi\u010d \u017dukovskij di Mosca e S\u010delkovo (vicino alla capitale), l'accademia Jurij Alekseevi\u010d Gagarin di Monino (dove si trova anche il Museo centrale delle aeronautiche militari, vicino a S\u010delkovo e a nord-ovest di Mosca, con corsi per ufficiali comandanti ed infine l'accademia Leonid Aleksandrovi\u010d Govorov riguardante le radiotecnologie.\nTra le tante scuole da ricordare quella dedicata a Mjasnikov, la pi\u00f9 grande del mondo, situata a Volgograd, la scuola avanzata per piloti veterani a Sebastopoli. Inoltre vi sono 15 scuole specializzate ed unit\u00e0 di conversione operativa. Gli aeroplani addestratori sono gli Aero L-29 Delfin, di fabbricazione cecoslovacca, che furono progressivamente rimpiazzati dagli L-39 Albatross a partire dal 1974. Da questi i piloti si spostano agli addestratori avanzati (i vari MiG-15UTI, MiG-17U, MiG-21U, MiG-23U e cos\u00ec via)\nSistema di designazione ASCC/NATO.\nIl ministero della Difesa sovietico ha sempre considerato la progettazione, la costruzione ed i nomi di servizio dei propri mezzi un segreto, un segreto che rivelava raramente (come per esempio per gli aeroplani che venivano usati per siglare primati, dato che questo era imposto dalla F\u00e9d\u00e9ration A\u00e9ronautique Internationale). Per questa ragione, per i primi dieci anni del dopoguerra, gli aeromobili dell'Est erano identificati da un numero progressivo. Questo sistema era scomodo e nel 1954 venne abbandonato in favore di uno pi\u00f9 razionale coniato dall'Air Standards Coordinating Committee, costituito da Australia, Canada, Gran Bretagna, Nuova Zelanda e Stati Uniti d'America ed adottato da tutti i membri della NATO. Il sistema consisteva nell'adottare un nome di fantasia con iniziale che suggerisse l'impiego della macchina, ad esempio F per i caccia e B per i bombardieri. Inoltre si usano nomi monosillabici per i mezzi ad elica e plurisillabici per quelli a getto.\nDistintivi ottici di riconoscimento.\nSin dai primi anni il distintivo ottico degli aeromobili sovietici era una stella rossa a cinque punte, applicata su ambo i lati della deriva e della fusoliera, e su ambo le semiali. La stella sulle ali era posizionata in modo che una punta si trovasse parallela all'asse dell'aereo in direzione del moto.\nAi lati della fusoliera, in posizione anteriore e, non sempre, sulla deriva, viene stampato il codice numerico identificativo dell'unit\u00e0, a due cifre per le macchine operative, altrimenti a tre cifre. I colori servono a distinguere le macchine delle differenti divisioni, sono: giallo, rosso, nero, bianco, blu.\nDistintivi di grado.\nSui militari di truppa (fino a sergente anziano) era previsto un codice (\u0421\u0410, SA) che indicava \u0421\u043e\u0432\u0435\u0442\u0441\u043a\u0430\u044f \u0410\u0440\u043c\u0438\u044f (\"Sovetskaja Armija\"), Esercito sovietico."}
{"id": "503934", "revid": "125867345", "url": "https://it.wikipedia.org/wiki?curid=503934", "title": "Il mago di Oz (film 1939)", "text": "Il mago di Oz (\"The Wizard of Oz\") \u00e8 un film del 1939 diretto da Victor Fleming, ispirato al romanzo \"Il meraviglioso mago di Oz\" del 1900, il primo dei quattordici libri di Oz dello scrittore statunitense L. Frank Baum. Il regista di questo film musicale, Fleming, \u00e8 rimasto anche noto per \"Via col vento\", uscito nello stesso anno, mentre la protagonista (Dorothy Gale) \u00e8 Judy Garland, una delle attrici di maggior successo dell'epoca. \"Il mago di Oz\" ricevette numerosi riconoscimenti ed \u00e8 considerato un classico della storia del cinema.\nLa popolare canzone \"Over the Rainbow\" (musica di Harold Arlen, parole di E.Y. Harburg e interpretata dalla protagonista Judy Garland) \u00e8 stata successivamente reinterpretata da molti artisti e usata in diversi ambiti.\nTrama.\nDorothy Gale \u00e8 una ragazzina altruista che vive con gli zii in una fattoria del Kansas. La piccola possiede un cagnolino, Tot\u00f2, che, per l'ennesima volta, ha combinato un guaio: ha infatti inseguito il gatto della signorina Almira Gulch, un'odiosa brutta zitella riccona della zona, all'interno del suo giardino e, non appena questa ha cercato di acchiapparlo, lui le ha morso una gamba, riuscendo per\u00f2 a fuggire dalle grinfie della megera grazie all'aiuto della padroncina.\nTornata alla fattoria, la ragazzina chiede aiuto ai due zii, Emma ed Henry, cercando di giustificare l'amato cagnolino. Questi per\u00f2 sembrano troppo occupati per ascoltarla, una vecchia incubatrice infatti si \u00e8 rotta e stanno perdendo parecchi pulcini. Sentendosi inascoltata, la ragazzina decide dunque di andare a parlare con i tre contadini che lavorano alla fattoria, Zeke, Hickory e Hunk. Anche loro sono per\u00f2 troppo occupati e non possono ascoltarla: solo Hunk le risponde, ribadendo che, secondo lui, lei ha la paglia al posto del cervello, poich\u00e9 potrebbe tranquillamente evitare la signorina Gulch cambiando strada anzich\u00e9 ostinarsi a passare ogni volta davanti a casa sua. Zeke invece, mentre d\u00e0 il mangime ai maiali, consiglia a Dorothy di farsi di coraggio e gridare in faccia alla Gulch tutto quello che pensa di lei. Ma proprio lui, non appena la ragazzina cade all'interno del porcile, dimostra di essere un gran fifone.\nLa zia Emma, di fronte all'ennesima richiesta d'aiuto della nipote, le chiede di viaggiare meno con la fantasia e di trovarsi in un posto dove stare tranquilla. Dorothy allora, nella celebre canzone \u201cOver the Rainbow\u201d, sogna di trovarsi in un mondo magnifico, dove il cielo e gli uccellini sono azzurri, dove tutti possono vivere felici.\nProprio in quel momento, in bicicletta, arriva alla fattoria la signorina Gulch. La megera si reca dalla zia Emma e dallo zio Henry: ha infatti ottenuto il permesso dallo sceriffo di sequestrare ed abbattere Tot\u00f2 e minaccia inoltre i due di far loro causa in tribunale se non le verr\u00e0 immediatamente consegnato il cagnolino. Dorothy va su tutte le furie ma non pu\u00f2 fare nulla per salvarlo. Mentre la Gulch sta recandosi dallo sceriffo, per\u00f2, Tot\u00f2, che era stato rinchiuso in un cestino, riesce a fuggire e a tornare dalla padroncina.\nDorothy decide allora di andar via di casa insieme al cagnolino, alla ricerca di un nuovo posto dove vivere. Durante il tragitto incontra un particolare individuo, il professor Meraviglia, un mago da strapazzo che vive all'interno di un carretto. Questi, facendo credere alla ragazzina di poter vedere il futuro, la convince a tornare a casa senza far impensierire i due poveri zii. Dorothy ascolta i suoi consigli e torna indietro. Un forte vento intanto inizia ad abbattersi sulla prateria.\nQuesto vento \u00e8 soltanto il principio di un tornado. La zia Emma e gli altri abitanti della fattoria corrono alla ricerca di Dorothy ma, non trovandola, decidono di rinchiudersi all'interno del rifugio della fattoria per sfuggire alle devastazioni causate dal violento tornado.\nTornata in casa, la ragazzina non trova nessuno e decide dunque di chiudersi nella sua stanza. Con il forte vento, un'anta della finestra della sua camera viene via e la colpisce sulla testa, facendola svenire. Quando si risveglia vede molti oggetti, persone ed animali volare attorno ad essa: mucche, un pollaio, barche, persino una vecchia sulla sedia a dondolo. Appare sulla sua bicicletta anche la signorina Gulch, che, all'improvviso, si trasforma in una strega. La casa viene trascinata via dal tornado, precipitando e atterrando al suolo poco dopo con un boato.\nUna volta uscita, si ritrova in un mondo colorato, con delle piccole casette e una stradina dorata. In lontananza appare una strana palla luccicante, dalla quale fuoriesce una donna in splendidi abiti: \u00e8 Glinda, la strega buona del Nord, giunta in quel luogo per ringraziare la ragazzina che, senza saperlo, ha ucciso la crudele Strega dell'Est. La sua casa \u00e8 infatti caduta sopra di essa e l'ha uccisa. Da cespugli ed alberi escono i Mastichini, gli abitanti di quel villaggio, salvati dalla minaccia della strega, che ringraziano la ragazzina per il suo intervento e la onorano come un'eroina.\nMentre tutti festeggiano Dorothy, da una nuvola rossastra appare la perfida Strega dell'Ovest, sorella della defunta Est. La megera tenta a tutti i costi di prendere le scarpe che la sorella porta ai piedi, delle strane scarpette rosse luccicanti. Non appena la strega si avvicina queste scompaiono, ricomparendo ai piedi di Dorothy che, avendone ucciso la proprietaria, ne \u00e8 ora la padrona. La strega dell'Ovest, su tutte le furie, prima di sparire nel nulla, giura di vendicarsi sulla ragazzina e sul suo cagnolino.\nDorothy, terrorizzata, chiede aiuto a Glinda che consiglia alla giovane di raggiungere il mago di Oz che, con i suoi poteri, potr\u00e0 ricondurla a casa. Seguendo un bizzarro sentiero dorato giunger\u00e0 al suo cospetto. Dopo aver salutato i Mastichini, Dorothy inizia il suo lungo viaggio verso la citt\u00e0 di smeraldo, capitale del regno di Oz.\nLa ragazzina si ferma a un bivio e non sa da che parte proseguire nel cammino. Un simpatico spaventapasseri parlante, appeso su un palo, consiglia alla giovane di proseguire verso destra. Poco dopo, confutando quanto detto, consiglia di andare verso sinistra e, infine, di andare per tutte e due le strade. Dorothy non sa cosa fare e chiede allo spaventapasseri come mai dica qualcosa e poco dopo contrasti quanto detto prima: questi dichiara di farlo perch\u00e9 non ha un cervello in testa, ma solo paglia. La ragazzina lo aiuta a liberarsi dal palo che lo tiene fermo e gli racconta la sua storia. Lo spaventapasseri vuole seguire Dorothy alla citt\u00e0 di smeraldo per poter cos\u00ec chiedere al mago di Oz un cervello. I due si mettono cos\u00ec in viaggio, seguiti sempre dal fedele Tot\u00f2.\nProseguendo nel cammino, giungono nei pressi di un frutteto, dove sorgono degli alberi colmi di bellissime mele. Dorothy, affamata, cerca di afferrarne una, ma uno degli alberi risponde alla provocazione dandole uno schiaffo. Lo spaventapasseri, per\u00f2, utilizzando l'astuzia, li critica, reputando le loro mele orribili. Gli alberi si infuriano e, volendoli colpire, gli lanciano addosso i propri frutti. Il piano dello spaventapasseri \u00e8 andato dunque a buon fine e Dorothy pu\u00f2 sfamarsi.\nMentre raccoglie una delle mele si trova davanti una strana scultura di latta, un uomo con in mano un'accetta. Questi \u00e8 in realt\u00e0 un essere vivente, rimasto immobilizzato a causa di una pioggia torrenziale che l'ha arrugginito. Dorothy e lo spaventapasseri decidono di aiutarlo versando dell'olio sulle sue giunture e permettendogli di muoversi liberamente. Il boscaiolo di latta ringrazia i due viandanti per la cortesia e dichiara loro di essere molto triste perch\u00e9 senza cuore: Dorothy gli consiglia dunque di venire con loro per chiedere cos\u00ec al mago di Oz un cuore. L'omino di latta accetta la proposta della ragazzina ma la strega dell'Ovest ferma il loro viaggio, minacciando di distruggere Dorothy e i suoi due compagni. La ragazzina ha paura ma, grazie al conforto dei suoi due amici, decide di proseguire il viaggio.\nI tre si ritrovano adesso in una foresta tenebrosa, colma di bestie selvatiche. Una di esse, un leone, piomba contro i viandanti, insultandoli e minacciandoli. L'uomo di latta e lo spaventapasseri non sanno cosa fare per sconfiggerlo, immobilizzati come sono dalla paura: \u00e8 perci\u00f2 Tot\u00f2 a difendere la padroncina. Il leone, di fronte all'abbaiare del cagnolino, decide di inseguirlo ma viene fermato da Dorothy, che lo schiaffeggia. Il leone comincia allora a piangere perch\u00e9 ha paura della ragazzina, confessandole inoltre di essere un gran fifone e di aver persino paura della propria ombra. Anche lui decide dunque di giungere con i tre viaggiatori alla citt\u00e0 di smeraldo per chiedere cos\u00ec al mago di Oz un po' di coraggio.\nAlle spalle dell'allegra compagnia trama per\u00f2 la strega dell'Ovest che, osservando i loro movimenti da una sfera di cristallo, decide di fermare il loro cammino. Fra la foresta e la citt\u00e0 di smeraldo si trova infatti un enorme prato pieno di papaveri rossi. Non appena i quattro vedono in lontananza la capitale del regno di Oz corrono felici verso di essa attraversando il campo di papaveri, non sapendo che la strega ha gettato un sortilegio su di essi. Questi infatti fanno addormentare Dorothy, Tot\u00f2 e il leone (gli unici esseri che respirano), lasciando per\u00f2 svegli lo Spaventapasseri e l'uomo di latta. I due chiedono aiuto alla strega buona Glinda che annulla il sortilegio facendo nevicare. La strega, su tutte le furie, decide di recarsi direttamente alla citt\u00e0 di smeraldo.\nI quattro viaggiatori, dopo aver attraversato indenni i campi di papavero, giungono cos\u00ec di fronte l'enorme portone della citt\u00e0, dove un bizzarro guardiano, vestito di verde, vieta loro il passaggio. Dopo aver visto che Dorothy porta con s\u00e9 le scarpette della strega dell'Est, decide di farli entrare nella capitale del regno di Oz, citt\u00e0 gigantesca, colorata di verde smeraldo, dove vengono accolti da un altro uomo, anch'egli vestito di verde dalla testa ai piedi, che, su un carro trainato da un cavallo multicolore, li conduce in una \u201cbeauty farm\u201d per farli riassettare dopo le fatiche del viaggio.\nMentre i quattro si rifocillano, la strega dell'Ovest giunge con la sua scopa nella citt\u00e0 di smeraldo, scrivendo nel cielo, con un fumo nero, una frase: \"Arrenditi Dorothy\". La popolazione della citt\u00e0 di smeraldo corre verso il mago di Oz per chiedere aiuto, ma un guardiano li ferma e placa i loro animi. Dorothy gli chiede dunque di poter vedere il mago ma questi \u00e8 occupato e non pu\u00f2 accoglierli. La ragazzina comincia a piangere per la disperazione: il guardiano, piangendo commosso, decide di farli entrare al cospetto del mago di Oz.\nQuesti fa spaventare con il suo aspetto da Testa gigante e i propri trucchi i quattro viandanti, specialmente il Leone, che sviene quando viene chiamato (e dopo il colloquio scappa da una finestra). Dorothy e i suoi amici presentano al mago le loro richieste: questi risponde che esaudir\u00e0 i loro desideri solo se riusciranno a rubare la scopa della strega dell\u2019Ovest e ordina pertanto di recarsi nel suo castello e di portarle via il prezioso oggetto.\nI quattro, in compagnia di Tot\u00f2, si infiltrano cos\u00ec in una foresta tenebrosa, popolata da gufi e avvoltoi. La strega non \u00e8 per\u00f2 decisa ad accoglierli e spedisce Nikko, il comandante delle scimmie volanti, e i suoi scagnozzi a rapire Dorothy e ad eliminare i suoi compagni. Questi, volando, giungono in poco tempo nella foresta oscura, rapiscono la ragazzina e il suo cane, disarmano l'uomo di latta e smontano lo spaventapasseri.\nLa giovane viene condotta in presenza della strega dell\u2019Ovest, che vuole impossessarsi a tutti i costi delle scarpette appartenute alla sorella. Scopre per\u00f2 che non pu\u00f2 farlo senza prima uccidere la ragazza, e decide dunque di studiare un modo per eliminarla senza distruggere il potere delle scarpe: imprigiona Dorothy in una stanza e mette in funzione una clessidra dalla sabbia rossa, sostenendo che, quando la sabbia finir\u00e0 di scorrere, la ragazza morir\u00e0. Tot\u00f2 riesce intanto a fuggire dalle grinfie di Nikko e dei suoi uomini. Il cagnolino raggiunge lo spaventapasseri, il leone e l'uomo di latta, guidandoli cos\u00ec verso il castello della strega.\nI tre riescono ad eliminare alcune guardie della strega e a travestirsi con le loro armature, infiltrandosi cos\u00ec all'interno del palazzo della strega. L'uomo di latta sfonda la porta della stanza in cui \u00e8 imprigionata Dorothy, riuscendo a liberarla. La strega per\u00f2 riesce a metterli in trappola. Lo spaventapasseri, usando l'intuito, fa cadere un enorme lampadario sulla testa delle guardie, riuscendo cos\u00ec a scappare dalle loro grinfie. Corrono intorno al castello ma alla fine vengono circondati.\nLa strega decide di divertirsi con loro, cos\u00ec d\u00e0 fuoco allo spaventapasseri. Dorothy tenta di salvarlo, gettando dell'acqua sul fuoco. Colpisce per\u00f2 la malvagia strega che, essendo insofferente all'acqua, si scioglie. Nikko e gli altri scagnozzi della maga, vedendo la propria padrona distrutta, onorano la ragazzina e le consegnano la scopa della strega, grazie alla quale potr\u00e0 ricevere i doni dal mago di Oz.\nIl mago non sa come rispondere a Dorothy e ai suoi compagni che gli portano la scopa della strega: decide dunque di esaudire i loro desideri il giorno dopo. La ragazzina si lamenta con lui e scopre, grazie all'aiuto di Tot\u00f2, che questi non \u00e8 un mago ma un semplice essere umano, persosi nel mondo di Oz dopo un viaggio in mongolfiera. Questi riesce per\u00f2 ad esaudire lo stesso i desideri degli amici di Dorothy: lo spaventapasseri ha dimostrato di essere molto intelligente, ha solo bisogno di un attestato che lo confermi; il leone, bench\u00e9 fifone, ha saputo affrontare pericoli per salvare Dorothy, ed \u00e8 dunque premiato con una medaglia; l'uomo di latta si \u00e8 dimostrato di buon cuore, disponibile e affettuoso, e gli viene dunque donato un orologio a forma di cuore che gli ricordi come, bench\u00e9 privo di un cuore vero, sappia comunque amare.\nIl mago decide per\u00f2 di aiutare anche Dorothy, rispolverando la sua vecchia mongolfiera per tornare in Kansas con la ragazzina e designa i tre amici di Dorothy come nuovi reggenti della citt\u00e0. Mentre il popolo acclama il proprio sovrano in partenza, Dorothy saluta gli amici e sale sul pallone volante. Tot\u00f2 per\u00f2 scende da esso per inseguire un gatto: il mago di Oz non riesce a fermare la mongolfiera, volando quindi via da solo. Ad assicurare il ritorno a casa per la ragazzina \u00e8 Glinda, che le rivela che le scarpette della strega dell'Est, battute tre volte, possono esaudire i desideri; Dorothy, felice, pu\u00f2 quindi tornare nel Kansas.\nAl suo risveglio si ritrova a casa sua, nel proprio letto, circondata dalla zia Emma, dallo zio Henry, Zeke, Hickory ed Hunk e perfino dal professor Meraviglia: la ragazza riconosce nei tre contadini il leone, l'uomo di latta e lo spaventapasseri e nel professor Meraviglia il mago di Oz.\nProduzione.\nSceneggiatura.\nMervyn LeRoy ingaggi\u00f2 per la realizzazione del film ben 14 sceneggiatori, bench\u00e9 il lavoro principale sia attribuito soltanto a tre di essi: Florence Ryerson, Edgar Allan Wolff e Noel Langley.\nInizialmente lo script venne affidato a Irving Brecher nel 1938, poco dopo l'acquisto dei diritti del libro da parte della MGM per 40.000 $, Brecher venne immediatamente contattato per un altro film e l'incarico di scrivere la sceneggiatura di \"Il mago di Oz\" pass\u00f2 a Herman J. Mankiewicz il 28 febbraio 1938 a cui si aggiunse Ogden Nash il 7 del mese successivo e in seguito anche Noel Langley l'11 marzo. Mankiewicz e Nash vennero esclusi dal progetto lasciando Langley solo, egli complet\u00f2 la prima versione della sceneggiatura il 5 aprile 1938. Per la revisione del copione a Langley vennero affiancati per brevi periodi altri autori (tra cui Herbert Fields e Samuel Hoffenstein), ma Langley complet\u00f2 il copione da solo il 4 giugno 1938, lo consegn\u00f2 alla produzione che lo sottopose ad un'ulteriore revisione da parte di Florence Ryerson ed Edgar Allan Woolf prima di dare inizio alle riprese.\nLangley apport\u00f2 sulla sceneggiatura cambiamenti che avrebbero influito molto sulla trama del film: cambi\u00f2 le scarpette argentate di Dorothy in scarpette di rubino, affid\u00f2 a Judy Garland la celebre battuta \"Non c'\u00e8 posto pi\u00f9 bello della propria casa\". Elemento fondamentale: Langley fece in modo che Dorothy sognasse gli abitanti del regno di Oz, come ad esempio lo spaventapasseri o l'uomo di latta, con le sembianze dei suoi amici e conoscenti nel Kansas. LeRoy, dopo aver letto la sceneggiatura, ormai conclusa, fece cancellare alcuni episodi. Ad esempio Judy Garland avrebbe dovuto avere una piccola relazione sentimentale con uno dei fattori, e precisamente con Hunk. Il regista per\u00f2, ricordando agli sceneggiatori che Dorothy era solo una bambina di dodici anni, elimin\u00f2 da principio questo elemento.\nNel libro le scarpette di Dorothy sono d'argento, nel film di rubino. Il modello indossato dalla protagonista fu creato dal costumista Adrian e realizzato in seta bianca poi ricoperta di organza bordeaux ricamata a paillettes e con l'aggiunta di due fiocchi. Il colore rosso fu una scelta favorita dall'adozione del Technicolor.\nCasting.\nJudy Garland.\nPer la parte di Dorothy era necessario scritturare un'attrice molto giovane ma con una comprovata esperienza in ambito cinematografico o teatrale. Questi requisiti parevano incarnati alla perfezione da Shirley Temple e da Judy Garland, queste infatti furono le grandi favorite nella corsa per il ruolo; vennero prese in considerazione altre attrici, tra cui Deanna Durbin (la rivale della Garland) e Bonita Granville. La Temple aveva un contratto di esclusiva con 20th Century Fox e la MGM avvi\u00f2 delle trattative per ottenerla in prestito il tempo necessario a girare il film; l'offerta di Louis B. Mayer fu di prestare Clark Gable e Jean Harlow alla compagnia rivale, ma la morte di quest'ultima rallent\u00f2 le trattative che vennero definitivamente sospese dopo la scelta della Garland da parte degli autori del film per via del suo maggiore talento vocale.\nLa Garland aveva 16 anni quando iniziarono le riprese, ma aveva un'esperienza cinematografica quasi decennale avendo debuttato nel 1929 nel film \"The Big Revue\" e aveva gi\u00e0 recitato in una decina di film. A partire dal 1936 cominci\u00f2 ad avere ruoli da protagonista ed ebbe fama in tutti gli USA grazie al suo talento di cantante e di ballerina; quindi \u00e8 pur vero che questo film rappresenta la sua pi\u00f9 famosa interpretazione e quella per cui viene generalmente ricordata da tutti, ma \u00e8 scorretto pensare che sia stato solo questo film a lanciarla nel firmamento delle stelle di Hollywood, essendo gi\u00e0 da alcuni anni una personalit\u00e0 celebre dello \"star system\". LeRoy, bench\u00e9 l'avesse gi\u00e0 scritturata, era ancora titubante poich\u00e9 la Garland, essendo gi\u00e0 adolescente, presentava tratti femminili tipici della sua et\u00e0, mentre Dorothy doveva essere solo una bambina. Quando iniziarono le riprese, LeRoy stesso dichiar\u00f2: \"Credo di aver fatto la scelta esatta, \u00e8 straordinaria\".\nRay Bolger.\nRay Bolger era un apprezzatissimo ballerino di Tip-tap di Broadway ma in ambito cinematografico aveva realizzato pochi lavori, principalmente musicali. Il produttore Mervyn LeRoy lo volle fortemente dopo aver visto le sue eccezionali doti di ballo, e gli affid\u00f2 la parte dell\"Uomo di latta\". Bolger accett\u00f2 ma non era convinto di poter dare il meglio di s\u00e9 nel ruolo che il produttore aveva scelto per lui; propose quindi a LeRoy di rivedere le parti e lo convinse ad assegnargli il ruolo dello \"Spaventapasseri senza cervello\". Il produttore chiese a Buddy Ebsen (scritturato per il ruolo dello \"Spaventapasseri\") se aveva obiezioni, questi non si oppose alla decisione convincendo il produttore ad invertire definitivamente i ruoli dei due attori. Bolger con questo ruolo pot\u00e9 esibire il suo corpo \"snodabile\" e in alcune scene (poi tagliate nella versione definitiva del film) anche le sue doti di grande ballerino acrobatico che gli consentirono di \"sfondare\" anche in campo cinematografico, cosa che indubbiamente non avrebbe potuto fare nel ruolo dell\"Uomo di latta\".\nJack Haley.\nInizialmente fu scelto e scritturato Buddy Ebsen per il ruolo dello \"Spaventapasseri\", ma Ebsen esattamente come Ray Bolger non gradiva questo ruolo ritenendo pi\u00f9 adatta per lui la parte dell\"Uomo di latta\". Quando Bolger chiese al produttore di poter invertire le parti Ebsen accett\u00f2 felicemente la richiesta. Tuttavia fu costretto ad abbandonare il progetto dopo circa 10 giorni di riprese; Ebsen infatti non aveva avvertito la produzione e i truccatori (e forse non era egli stesso a conoscenza) di una forte intolleranza all'alluminio. Il trucco preparato per il volto di Ebsen conteneva una grande quantit\u00e0 di alluminio (indispensabile per ottenere la colorazione voluta) che provoc\u00f2 una reazione allergica sul volto dell'attore, inoltre a causa del fatto che per il trucco venne preparato in polvere e non in forma cremosa lo sfortunato attore inal\u00f2 una consistente quantit\u00e0 di alluminio che gli provoc\u00f2 dei problemi respiratori che fecero temere per la vita dell'attore. Fortunatamente si riprese dopo un paio di mesi di ospedale, ma fu costretto a lasciare la parte libera, i produttori in tutta fretta chiamarono Jack Haley per ricoprire il vuoto che si era creato.\nMargaret Hamilton.\nPer la parte della malvagia strega venne scritturata Gale Sondergaard, questa inizialmente accett\u00f2 perch\u00e9 il personaggio originale prevedeva una strega che sebbene malvagia fosse dotata comunque di grande fascino e bellezza (su esempio di quella inventata da Walt Disney per \"Biancaneve e i sette nani\"). La produzione in seguito per\u00f2 cambi\u00f2 idea preferendo la tipica strega di aspetto sgradevole con vestito nero, cappellone a punta e che vola sulla scopa. La Sondergaard rinunci\u00f2 definitivamente alla parte il 10 ottobre 1938 perch\u00e9 non voleva sottoporsi quotidianamente ad un lungo ed estenuante trattamento di make up avente come fine quello di renderla orribile. Per la parte fu dunque contattata un'attrice non particolarmente affascinante ovvero Margaret Hamilton. La Hamilton fu felicissima di prendere parte al film perch\u00e9 era una grande ammiratrice dei libri di Frank Baum, ma dichiar\u00f2 anni dopo che le sarebbe piaciuto interpretare qualche altro ruolo rispetto a quello della strega malvagia, e che rimase molto male quando LeRoy le disse quale era la parte per cui voleva scritturarla.\nBert Lahr.\nSe Jack Haley e Margaret Hamilton furono dei rimpiazzi, Bert Lahr detiene un primato particolare nella storia del cinema: \u00e8 infatti l'unico attore ad essere stato scritturato per sostituire un animale. Infatti per la parte del leone codardo Mervyn LeRoy aveva in mente un progetto estremamente ambizioso: voleva utilizzare \"Leo\", il famosissimo leone del logo della MGM, facendolo \"doppiare\" da un attore nelle parti in cui era necessario farlo dialogare. Tuttavia le notevoli complessit\u00e0 nell'addestrare l'animale e la comprensibile paura degli attori fece ritornare sulle sue posizioni il produttore; inoltre la scelta degli sceneggiatori di affidare i ruoli degli amici nel mondo reale di Dorothy agli interpreti degli amici nel mondo di Oz gli fecero cambiare idea. Bert Lahr ottenne rapidamente la parte dopo il naufragio del progetto riguardante \"Leo il leone\" e un brevissimo casting.\nLe comparse.\nNon appena tutto il cast fu al completo, gli studi della MGM vennero invasi da centinaia di piccoli uomini, fra nani e bambini, provenienti da ogni parte degli Stati Uniti. Erano gli attori scritturati per il ruolo dei Mastichini, gli abitanti del regno di Oz. Ogni nano aveva un costume diverso, ci vollero ben 5 settimane per concluderli tutti. Jack Dawn, prima dell'inizio delle riprese, trucc\u00f2 ogni mastichino e lo fece fotografare dopo aver concluso, cos\u00ec da permettere ai suoi assistenti di compiere lo stesso lavoro il giorno dopo. Leggendarie le loro terribili scorribande. Essendo tantissimi combinavano molti guai. Alcuni di loro erano persino dediti all'alcool e non esitavano a fare dichiarazioni incresciose alle attrici sul set, specialmente a Judy Garland.\nGli animali.\nTerry, il cagnolino interprete di Toto (una delle star canine hollywoodiane dell'epoca, con tanto di carriera cinematografica e retribuzione di ben 125$ a settimana), venne involontariamente calpestato da uno degli attori che interpretava una guardia della strega, e venne sostituito per due settimane da un altro cane. Judy Garland si affezion\u00f2 cos\u00ec tanto a lui che volle adottarlo, proposta che venne per\u00f2 rifiutata dal proprietario. Per la scena del cavallo alla Citt\u00e0 di Smeraldo che cambia colore vennero utilizzati diversi cavalli, colorati con cristalli di gelatina. Queste scene dovettero essere girate in fretta, prima che i cavalli cominciassero a leccarsi la gelatina. Il corvo che si posa sullo Spaventapasseri venne interpretato da Jimmy the raven, un esemplare di corvo imperiale che apparve in diversi film dell'epoca.\nRiprese.\nLe riprese ufficiali sotto la regia di Cukor, Fleming e Vidor durarono dal 13 ottobre 1938 al 16 marzo 1939, tuttavia la lavorazione del film cominci\u00f2 diverso tempo prima e fu iniziata da Richard Thorpe che diresse gran parte della pellicola. Durante una sosta di alcune settimane, causata dall'infortunio di Ebsen, LeRoy decise di rivedere ci\u00f2 che era stato girato. Non apprezz\u00f2 le riprese dirette da Thorpe perch\u00e9 prive di spirito infantile. Decise dunque di dare il suo posto a George Cukor, che sarebbe rimasto sul set pochi giorni, dovendo girare \"Via col vento\" (che non avrebbe concluso). Il regista modific\u00f2 gran parte dei costumi e dei trucchi, in particolare ordin\u00f2 che venisse eliminata la parrucca bionda che, durante la direzione di Thorpe, doveva indossare Judy Garland, optando sulle pi\u00f9 classiche (e adesso divenute immortali) treccine castane. Cambi\u00f2 inoltre l'aspetto dell'antagonista attirandosi le ire della Sondergaard che fu costretta a rinunciare al ruolo. George Cukor venne in seguito sostituito da Victor Fleming (che, con la stessa procedura, si insedier\u00e0 alla guida dell'altro kolossal targato MGM: \"Via col vento\"). Le riprese furono particolarmente faticose per i membri del cast per via del caldo insopportabile presente nei teatri di posa al coperto unito all'uso di pesanti costumi e trucco; Bert Lahr \u00e8 stato sottoposto a quella che egli stesso defin\u00ec una vera tortura, ovvero indossare il pesantissimo (pi\u00f9 di 40 chilogrammi) costume da leone unito al marcato trucco della faccia. Anche Ray Bolger soffr\u00ec molto per via della imbottitura di paglia ruvida che era costretto a portare. A questi problemi si aggiunse il gi\u00e0 citato cambio di attore per la parte dell\"Uomo di latta\" dovuta al grave infortunio di Buddy Ebsen. Durante le riprese anche Margaret Hamilton rischi\u00f2 un grave incidente nella scena della sua prima apparizione nel paese dei Mastichini. Esattamente come per Buddy Ebsen fu il trucco a causare un grave rischio per l'incolumit\u00e0 dell'attrice. Infatti Margaret Hamilton portava un trucco a base di polvere di rame per rendere la sua faccia di colore verde. Nella prima scena in cui compare la strega questa appare e scompare dalla scena per mezzo di una fiamma; questa fiamma era stata realizzata dai tecnici utilizzando delle polveri incendiarie, alcuni granelli incandescenti di polvere finirono sul volto della Hamilton incendiando la polvere di rame e causando ustioni di secondo e terzo grado all'attrice. Inoltre, durante la scena nella foresta, alcuni attori che recitavano la parte delle scimmie rimasero feriti, in quanto le corde di pianoforte che li sorreggevano si spezzarono, facendoli cadere a terra da diversi metri di altezza.\nA poche settimane dalla fine delle riprese, il 12 febbraio 1939 Victor Fleming dovette abbandonare le riprese per dedicarsi alla realizzazione di \"Via col vento\". Venne sostituito dunque da King Vidor che diresse il prologo e l'epilogo in bianco e nero virato in color seppia. Questi per\u00f2 decise di non essere incluso nei crediti finali, consapevole che il lavoro maggiore era stato svolto da Fleming.\nLeggende metropolitane.\nUna leggenda metropolitana molto macabra e rimasta in piedi per molti decenni vuole che uno dei nani chiamati ad interpretare i Mastichini si fosse suicidato impiccandosi durante le riprese; la produzione temendo uno scandalo ed eventuali ritorsioni sulla produzione avrebbe soffocato la notizia. L'impiccagione del nano sarebbe visibile sullo sfondo di una scena del film, molti filmati su YouTube riportano la scena incriminata con ingrandimenti che mostrano qualcosa di strano. La voce venne smentita dopo il restauro del film, nel quale si nota benissimo che lo strano oggetto, simile a un nano che si impicca, \u00e8 in realt\u00e0 un grosso uccello (simile a una gru o a una cicogna) che si muove e apre le ali, anche il trailer originale del film risalente all'epoca dell'uscita mostra l'uccello.\nUn'altra leggenda metropolitana vuole che guardando il film e ascoltando contemporaneamente l'album \"The Dark Side of the Moon\" dei Pink Floyd, si noti una strana sincronia tra musica ed immagini. Tuttavia questa leggenda \u00e8 ritenuta palesemente fasulla in quanto l'album dura meno di 50 minuti mentre il film supera i cento, inoltre il gruppo ha smentito ogni sincronia volontaria fra le due opere.\nEffetti speciali.\nA. Arnold Gillespie era, negli anni trenta, il mago degli effetti speciali a Hollywood. Venne ingaggiato da LeRoy per realizzare scene mai viste prima. Gillespie doveva riuscire a creare per quella pellicola effetti mai visti prima di allora: scimmie volanti, palle di fuoco, una strega che si scioglie e vola con la scopa, e, soprattutto, una casa trascinata via da un tornado. Per rendere l'effetto della fattoria che cade dall'alto per poi finire nel mondo di Oz, Gillespie utilizz\u00f2 un metodo tanto semplice quanto ingegnoso. Fece dipingere il pavimento dello studio come il cielo del Kansas; dopodich\u00e9 gett\u00f2 dall'alto un modellino della casetta di Dorothy e poi riprese la scena al contrario. In questa maniera nella scena sembra quasi che sia la casa a cadere dal cielo sulla terra mentre, in realt\u00e0, \u00e8 solo un abile trucco. Per rendere inoltre l'idea del tornado in lontananza, Gillespie fece costruire un enorme oggetto di stoffa a forma di imbuto, lungo circa 10 metri, la cui parte superiore era legata ad un porta lampada che si spostava per l'intera lunghezza del set, seguendo un percorso ad S.\nAltra ingegnosa soluzione venne trovata per la morte della strega. Sotto i piedi di Margaret Hamilton venne posta una botola. Nel momento in cui Judy Garland gettava l'acqua sul volto della strega, questa iniziava a scendere lentamente dentro la botola, dalla quale fuoriusciva un fumo biancastro. In questa maniera lei scendeva verso il basso, mentre l'abito rimaneva sul pavimento, dando cos\u00ec l'idea di essersi davvero liquefatta.\nPost-produzione.\nIl montaggio del film e la sincronizzazione con la colonna sonora e con il suono iniziarono nel giugno del 1939, poco dopo la fine delle riprese. In questa sede gli autori scelsero di tagliare () alcune scene per rendere il film pi\u00f9 scorrevole e meno ripetitivo, eliminando quindi l'esibizione di ballo dello spaventapasseri, una scena riguardante l'uomo di latta, una seconda esibizione canora di Judy Garland con \"Over the Rainbow\" e la fastosa parata organizzata dal popolo per il ritorno dei protagonisti dopo aver ucciso la strega (una scena particolarmente lunga che richiese molta preparazione e molto lavoro).\nColonna sonora.\nPer la realizzazione delle musiche Mervin LeRoy chiese l'aiuto di Arthur Freed come socio non accreditato. Quest'ultimo affid\u00f2 la composizione delle canzoni ad Harold Arlen e a Yip Harburg. I due cominciarono a lavorare sulle musiche il 19 maggio 1938 e conclusero quattordici settimane dopo. Senza dubbio la canzone che pi\u00f9 di ogni altra rimase impressa nella mente degli spettatori fu \"Over the Rainbow\", divenuto un classico. Dopo la seconda anteprima doveva essere cancellata dal film perch\u00e9, secondo alcuni dirigenti, rallentava l'andamento della trama ma fu lo stesso LeRoy a non accettare le loro proposte.\nLe tre canzoni relative allo spaventapasseri, all'uomo di latta e al leone codardo, i famosi \"If I only had...\", vennero tratte da una musica gi\u00e0 esistente, creata precedentemente per un musical a Broadway.\nIn alcune scene vi \u00e8 anche utilizzo di alcuni brani di musica classica. Nella scena in cui i protagonisti liberano Dorothy dal castello della strega ad esempio vi \u00e8 Una notte sul Monte Calvo, brano di Musorgskij.\n\"Over the Rainbow\" venne incisa pi\u00f9 volte dalla Garland e da altri cantanti su dischi 45 giri; il resto della colonna sonora \u00e8 stato inciso e pubblicato inizialmente su audiocassetta nel settembre del 1995 e in seguito alla diffusione del CD anche su questo supporto all'inizio del nuovo millennio.\nTracce.\nSegue un elenco dei brani inclusi nel film:\nPromozione.\nQuando la MGM incominci\u00f2 ad acquistare i costumi per l'adattamento cinematografico de \"Il meraviglioso mago di Oz\" del 1939, a Frank Morgan (che interpretava il mago) tocc\u00f2 un soprabito acquistato di seconda mano; osservandone la fodera, Morgan vi trov\u00f2 un'etichetta con la scritta \"Propriet\u00e0 of L. Frank Baum\". In seguito, la moglie di Baum conferm\u00f2 che il soprabito era effettivamente appartenuto a suo marito. La MGM utilizz\u00f2 questa singolare coincidenza nella pubblicit\u00e0 del film.\nSlogan.\nAlcuni slogan utilizzati durante la distribuzione per pubblicizzare il film:\nDistribuzione.\nUscita e risultati commerciali.\nLa \"premi\u00e8re\" del film avvenne nella piccola citt\u00e0 di Oconomowoc, nel Wisconsin, il 12 agosto 1939. Il film riscosse immediatamente un grande successo incassando 3.017.000 $ nell'anno di uscita (a fronte di un budget di 2.777.000 $). Complessivamente negli USA il film incass\u00f2 15.569.431 $ a cui vanno aggiunti i 969.000 $ del mercato estero, quindi l'incasso totale del film fu di 16.538.431 $. Nel 1998 il film venne ridistribuito sul mercato nordamericano ottenendo un buon successo di pubblico con un incasso complessivo abbondantemente superiore ai 100.000.000 $.\nContrariamente al resto del mondo in Italia il film non ottenne un grande successo cinematografico, esattamente come i libri di Frank Baum.\nIl film fu distribuito nelle sale italiane solo nella stagione 1949-1950 dalla C.I.D. Compagnia Italiana Distributori di Edoardo Brescia produttore e distributore di pellicole nazionali ed estere.\nCritica e riconoscimenti.\nIl mago di Oz \u00e8 da sempre riconosciuto come un film di pregevole fattura, raramente ci sono stati critici che si sono espressi contro di esso. Il dibattito \u00e8 principalmente legato alla diatriba tra chi lo considera un capolavoro e chi lo considera \"solamente\" un bel film. Pino Farinotti appartiene alla prima categoria visto che nel suo \"Dizionario dei film\" assegna al film 5 stelle, il massimo voto possibile. Morando Morandini al contrario appartiene alla seconda categoria, assegnando nella sua prestigiosa guida cinematografica un onorevole ma non eccezionale giudizio di 3,5 stelle su un massimo di 5.\nSteve Crum del \"Canada City Canada\" ha scritto \"\"Il titolo corretto dovrebbe essere \"Il meraviglioso mago di Oz\"\" e Phil Villarreal dell\"Arizona Daily Star\" ha scritto:\n\u00c8 stato inserito nella lista del sito \"theyshootpictures.com\" al 61\u00ba posto dei migliori 1.000 film di sempre, compare inoltre nella lista dei migliori film di \"films101.com\" (33\u00ba posto) e al 53\u00ba posto della classifica stilata dai lettori di \"Time Out\". \"Empire Magazine\" lo ha inserito al 67\u00ba posto nella sua lista pubblicata nel 1999 e all'84\u00ba posto di quella pubblicata nel 2003.\nNel 1998 l'American Film Institute l'ha inserito al sesto posto della classifica dei migliori cento film statunitensi di tutti i tempi, mentre dieci anni dopo, nella lista aggiornata, \u00e8 sceso al decimo posto. La stessa organizzazione l'ha posizionato al primo posto nella lista AFI's 10 Top 10 nel genere fantasy. Inoltre la Strega dell'Ovest \u00e8 stata inserita al quarto posto nella lista dei Migliori cattivi della storia del cinema. Nella lista delle migliori battute di sempre il film \u00e8 presente con tre citazioni, ossia:\nFigura inoltre al 123\u00ba posto della Top 250 di IMDb con una media voti di 8,1/10, mentre il voto medio degli utenti di \"Rottentomatoes.com\" \u00e8 9,3/10.\nFu anche nominato per la palma d'oro al Festival di Cannes, ma non vinse.\nNel 1989 negli Stati Uniti \u00e8 stato selezionato dal National Film Registry per la conservazione ed \u00e8 stato riversato in forma digitale.\nOpere derivate.\nNel marzo 2011 ha debutta al London Palladium di Londra il musical \"The Wizard of Oz\", che riutilizza le canzoni di questo film pi\u00f9 alcune composte appositamente da Andrew Lloyd Webber.\nOpere collegate.\nRitorno a Oz.\nFilm d'animazione prodotto nel 1964 dallo studio Filmation, sottoposto a copyright nel 1971, uscito al cinema nel 1972 nel Regno Unito e nel 1974 negli Stati Uniti, segna il debutto della voce di Liza Minnelli nel ruolo di Dorothy (interpretata nel film precedente da sua madre, Judy Garland). Le altre voci furono Milton Berle, Mickey Rooney, Paul Lynde, Herschel Bernardi, Paul Ford, Danny Thomas, Margaret Hamilton (che interpret\u00f2 la Perfida Strega dell'Ovest nel film del 1939) e la cantante d'opera Ris\u00eb Stevens nel ruolo di Glinda. Le canzoni sono di Sammy Cahn e Jimmy Van Heusen. Gli arrangiamenti e la colonna sonora di Walter Scharf.\nNel fantastico mondo di Oz.\nSeguito non ufficiale prodotto dalla Walt Disney Pictures senza la collaborazione della MGM, o della Warner Bros. (lo studio che al momento detiene i diritti sul film del '39). Comunque, non fu necessario chiedere nessun permesso, in quanto nel 1985 tutti i libri su cui il film \u00e8 basato erano ormai di dominio pubblico. Una forte somma fu pagata, tuttavia, per usare le scarpette rosse, il cui design \u00e8 ancora propriet\u00e0 della Time Warner. Il film fu diretto da Walter Murch, celebre tecnico del suono e montatore pluripremiato al suo esordio alla regia. Il film non incass\u00f2 molto al botteghino e ricevette recensioni molto diverse da tutta la critica. Col passare del tempo \u00e8 ugualmente divenuto un \"cult\" per molti adulti e bambini, e ha guadagnato molto con la vendita e il noleggio delle VHS e dei DVD.\nIl grande e potente Oz.\nUn film Walt Disney Pictures del 2013 diretto dal regista Sam Raimi, \u00e8 l'ideale antefatto del film, dove si raccontano le origini delle streghe all'arrivo del mago nel regno di Oz.\nIl magico mondo di Oz.\nUn altro seguito non ufficiale del film originale. \u00c8 un film del 2013 vittima di un flop. La vicenda narra che Dorothy, appena tornata in Kansas, deve ritornare a Oz per sconfiggere il fratello della strega sconfitta. Sono previsti due sequel e una serie TV.\nFilm precedenti.\nLa versione del 1939 \u00e8 sicuramente la pi\u00f9 famosa tra tutte le trasposizioni cinematografiche dei libri di Frank Baum; ma \u00e8 completamente sbagliato affermare che questa \u00e8 la prima versione per il cinema delle opere di Baum, esistono infatti alcuni film realizzati prima di quello di Fleming:\nDoppiaggio.\nPer il doppiaggio, eseguito a Roma nell'estate del 1949 dalla C.D.C. presso gli studi della Fono Roma, venne scelta la voce di Miranda Bonansea per Judy Garland, gi\u00e0 doppiatrice abituale di Shirley Temple negli anni trenta con il nome di Miranda Garavaglia. Le parti cantate furono affidate al Quartetto Cetra e a Lucia Mannucci, che da solista esegu\u00ec le canzoni di Dorothy in italiano. Dialoghi e canzoni (meno \"Over the Rainbow\" che restava in originale) vennero adattati da Roberto De Leonardis e il commento musicale - completamente rifatto nonostante l'Oscar vinto dal film per la migliore colonna sonora - fu rieseguito sotto la direzione di Alberto Paoletti.\nIl film fu ridoppiato causa restauro per la messa in onda della Rai nel 1982. Il ridoppiaggio ha dialoghi praticamente identici alla versione del '49 e il secondo script \u00e8 stato redatto da Alberto Piferi. Nel 1985 il film fu ulteriormente ridoppiato, a Milano, per l'edizione home video (stavolta con dialoghi quasi completamente diversi). Il secondo e il terzo doppiaggio, a differenza del primo, possiedono la colonna sonora originale con le canzoni in inglese. Nei DVD e Blu-Ray ufficiali, nonch\u00e9 nelle trasmissioni televisive, si pu\u00f2 ascoltare esclusivamente il doppiaggio del 1985. Gli altri due sono stati inclusi entrambi in DVD non ufficiali: quello del 1982 \u00e8 presente nell'edizione Klf Music del 2002, mentre il doppiaggio originale del 1949 \u00e8 stato recuperato nel 2014 per l'edizione della A&amp;R Productions.\nEdizioni in DVD.\nL'edizione attualmente in commercio su DVD \u00e8 quella pubblicata dalla Warner Home Video nel 2000. Questa edizione contiene il film restaurato e rimasterizzato digitalmente, con una migliore qualit\u00e0 dell'immagine e del suono.\nL'audio \u00e8 in tre lingue (inglese, francese e italiano) e il disco contiene molti contenuti speciali comprendenti i trailer originali del 1939, le scene tagliate nella versione definitiva del film (con audio in lingua inglese) e alcuni documentari presentati dalla nota attrice Angela Lansbury sulla realizzazione dell'opera e pi\u00f9 in generale sul mondo di Oz e sul suo autore.\nI contenuti speciali presenti nel DVD sono i seguenti:\nMerchandising.\nDopo l'uscita della pellicola nelle sale cinematografiche, la MGM sponsorizz\u00f2 diversi giocattoli e oggetti relativi alla storia del Mago di Oz, ad esempio L'Ideal Toy Company, ingaggiata dagli studi della Mayer, realizz\u00f2 alcune bambole di diversa misura, raffiguranti Judy Garland in vesti di Dorothy. Questi oggetti per\u00f2 smisero di essere fabbricati appena un anno dopo, divenendo cos\u00ec, ai nostri giorni, rari pezzi da collezione.\nNel 1974 la ben nota casa di giocattoli statunitense Mego cre\u00f2 una popolare linea di action figure da 8\" ispirate direttamente al film. La linea comprendeva i personaggi di: Dorothy Gale, il mago di Oz, lo spaventapasseri, l'uomo di latta, il leone, la cattiva strega dell'Ovest, la buona strega del Nord e alcuni mastichini. Vennero inoltre commercializzati alcuni \"playset\" raffiguranti la citt\u00e0 di smeraldo, la strada di mattoni gialli, il paese dei mastichini, il castello della strega dell'Ovest. Per promuovere la linea la Mego organizz\u00f2 un dispendioso gala, noleggiando un salone del Waldorf-Astoria di New York al quale intervennero i membri del cast sopravvissuti.\nNel maggio del 1970 la MGM organizz\u00f2 a Hollywood una serie di aste per vendere oggetti di scena accumulatisi negli anni. Nell'asta dedicata a \"Il mago di Oz\" il costume da leone fu venduto per 2.400 dollari, il cappello della strega per 450 e le scarpette rosso rubino (in un esemplare sciupato e non pi\u00f9 brillante) per 15.000 dollari offerti da un anonimo che al momento le credette l'unico esemplare conservato. Negli anni successivi si scopr\u00ec che delle scarpe, prodotte in molte copie per esigenze di scena, erano invece sopravvissuti diversi esemplari, uno dei quali \u00e8 esposto al museo Smithsonian. Un altro paio \u00e8 stato venduto nel 2000 ad un'asta a New York per circa 600.000 dollari al collezionista statunitense David Elkouby.\nAttualmente il valore di mercato delle famose scarpette \u00e8 stimato in circa 1.500.000 $.\nManifesti e locandine.\nIn Italia la realizzazione dei manifesti e delle locandine del film fu affidata al pittore cartellonista Carlantonio Longi.\nRiconoscimenti.\nInoltre nel 2007 l'UNESCO ha inserito l'edizione del 1939 del film \"Il mago di Oz\" nell'Elenco delle Memorie del mondo.\nAccostamento con \"Via col vento\".\n\"Il mago di Oz\" \u00e8 soggetto ad un frequente accostamento con il film \"Via col vento\", entrambi distribuiti dalla Metro-Goldwyn-Mayer, per via di diversi fattori che le due opere condividono: l'anno di realizzazione, il gigantismo e la complessit\u00e0 della produzione, i frequenti cambiamenti nel cast e nello staff, l'uso del Technicolor e il grande successo di pubblico. In particolare il primo regista de \"Il mago di Oz\", George Cukor, fu allontanato dal set dopo un breve periodo (e sostituito da Victor Fleming) per essere assoldato come regista di \"Via col vento\", dove venne poi nuovamente sostituito dallo stesso Fleming, accreditato come regista di entrambi i film."}
{"id": "503935", "revid": "60741235", "url": "https://it.wikipedia.org/wiki?curid=503935", "title": "ETACS", "text": ""}
{"id": "503942", "revid": "86599", "url": "https://it.wikipedia.org/wiki?curid=503942", "title": "Cratere Fechner", "text": "Fechner \u00e8 un cratere lunare di 59,32 km situato nella parte sud-occidentale della faccia nascosta della Luna, sul bordo del grande cratere Planck. L'orlo orientale di Fechner interseca la Vallis Planck, una lunga e profonda spaccatura superficiale che corre in direzione nord-nordovest. Questa valle passa per l'orlo sudorientale del cratere, quindi prosegue verso nord dalla periferia del bordo nordest.\nSul confine occidentale di Fechner si trova un piccolo cratere sferico con un'albedo relativamente alta. Questa formazione, 'Fechner C', \u00e8 cirdondata da alcuni prodotti piroclastici che punteggiano la met\u00e0 sudoccidentale del fondo di Fechner. L'orlo del cratere \u00e8 relativamente eroso; la met\u00e0 orientale ha una forma diversa da quella iniziale a causa della Valle e della vicinanza del cratere Planck. Il fondo interno \u00e8 caratterizzato da parecchi crateri minori.\nIl cratere \u00e8 dedicato al fisico e matematico Gustav Theodor Fechner\nCrateri correlati.\nAlcuni crateri minori situati in prossimit\u00e0 di Fechner sono convenzionalmente identificati, sulle mappe lunari, attraverso una lettera associata al nome."}
{"id": "503946", "revid": "38120", "url": "https://it.wikipedia.org/wiki?curid=503946", "title": "6 nazioni", "text": ""}
{"id": "503947", "revid": "38120", "url": "https://it.wikipedia.org/wiki?curid=503947", "title": "6 Nazioni", "text": ""}
{"id": "503948", "revid": "38120", "url": "https://it.wikipedia.org/wiki?curid=503948", "title": "5 Nazioni", "text": ""}
{"id": "503949", "revid": "38120", "url": "https://it.wikipedia.org/wiki?curid=503949", "title": "5 nazioni", "text": ""}
{"id": "503950", "revid": "436907", "url": "https://it.wikipedia.org/wiki?curid=503950", "title": "Orion (Metallica)", "text": "Orion \u00e8 un brano musicale del gruppo musicale statunitense Metallica, settima traccia del terzo album in studio \"Master of Puppets\", pubblicato il 3 marzo 1986.\nDescrizione.\n\"Orion\" \u00e8 divisa in tre distinte sezioni, di cui l'ultima \u00e8 una breve ripresa della prima. Una delle caratteristiche principali del brano \u00e8 la grande presenza del basso di Cliff Burton che si ritaglia uno spazio da strumento solista in due momenti (da 1:42 a 2:12 e da 6:35 a 6:54).\n\"Orion\" si apre con una successione di accordi, eseguita su un tempo in 4/4, su cui verr\u00e0 costruito il riff portante del brano. Tali accordi sono inizialmente eseguiti del basso distorto di Burton, sul quale si innesta la batteria di Lars Ulrich tramite un graduale fade in, e successivamente si inseriscono le due chitarre. Tale riff viene eseguito in due occasioni, intervallate da altrettanti assoli, rispettivamente di basso distorto e di chitarra elettrica. A 4:00, inizia la seconda parte del brano, caratterizzata da un tempo di 6/8 e un'atmosfera pi\u00f9 soft. La sezione \u00e8 scandita da un arpeggio di basso che la caratterizza quasi interamente. Su questo arpeggio si inseriscono le chitarre, che eseguono una melodia armonizzata; successivamente, rimane solo una chitarra ad eseguire l'assolo, mentre il basso e l'altra chitarra eseguono degli accordi pieni. La sezione termina con una modulazione, sulla quale Burton realizza un altro assolo, in cui compaiono alcune triadi ed una veloce scala discendente, entrambe armonizzate dalla chitarra elettrica. A 6:56 viene ripresa parte della prima sezione, su cui viene eseguito un assolo di chitarra elettrica su cui il brano termina, attraverso un graduale fade out.\nEsecuzioni dal vivo.\nA causa della prematura scomparsa di Burton, avvenuta nel settembre 1986, \"Orion\" non fu mai eseguito dal vivo con lui. Tale brano fu utilizzato proprio come sottofondo durante il suo funerale.\nDurante la permanenza di Jason Newsted, i Metallica proposero ai concerti una versione ridotta del brano durante l'angolo solista che Newsted si ritagliava in ogni concerto. Il bassista ne eseguiva l'arpeggio che apre la seconda parte del brano, sul quale si inserivano successivamente le due chitarre, ma non la batteria. L'esecuzione terminava poco prima del momento in cui il basso avrebbe dovuto eseguire l'assolo finale.\nFu solo con l'arrivo di Robert Trujillo che il brano fu proposto integralmente dal vivo. Infatti nel 2006, in occasione del ventennale dalla pubblicazione di \"Master of Puppets\", il gruppo ripropose ad ogni esibizione dal vivo l'intero album. Da quel momento il brano torn\u00f2 ad essere eseguito anche nei tour successivi."}
{"id": "503952", "revid": "1305772", "url": "https://it.wikipedia.org/wiki?curid=503952", "title": "Mo\u0161ovce", "text": "Mo\u0161ovce (in ungherese \"Mos\u00f3c\", in tedesco \"Moschowitz\") \u00e8 un comune della Slovacchia facente parte del distretto di Tur\u010dianske Teplice, nella regione di \u017dilina, molto importante per i suoi monumenti storici; \u00e8 anche il luogo di nascita dei poeti slovacchi J\u00e1n Koll\u00e1r e \u0160tefan Kr\u010dm\u00e9ry e del compositore Frico Kafenda."}
{"id": "503954", "revid": "1762097", "url": "https://it.wikipedia.org/wiki?curid=503954", "title": "Gillian Rubinstein", "text": "Ha firmato alcune opere con lo pseudonimo di Lian Hearn.\nBiografia.\nScrittrice di libri per bambini e commediografa. Nata in Inghilterra Rubinstein trascorse la sua infanzia tra l'Inghilterra e la Nigeria trasferendosi in Australia nel 1973. Oltre a otto opere teatrali, numerosi racconti e articoli ha scritto oltre 30 libri.\nNel 1986 scrisse \"Space Demons\" in cui ha introdotto i temi della crescita e dei mondi fantastici che spesso emergono nei suoi altri scritti. Libri come \"At Ardilla\", \"Foxspell\" e \"Galax-Arena\" hanno ricevuto numerosi premi.\nGillian Rubinstein risiede a Goolwa, nell'Australia meridionale.\nOpere.\nNel 2001 Rubinstein pubblic\u00f2 il primo libro della trilogia \"Leggenda di Otori\" firmandosi con lo pseudonimo \"Lian Hearn\". \nNel 2003 e nel 2004 vengono pubblicati rispettivamente, \"Il viaggio di Takeo\" e \"L'ultima luna\", secondo e terzo libro della trilogia. Inoltre \u00e8 prevista prossimamente l'uscita di altri due libri: \"The Harsh Cry of the Heron\" e \"Heaven's Net is Wide\", che saranno sempre collegati alla trilogia.\nLa Leggenda di Otori.\n\"La leggenda di Otori\" \u00e8 una trilogia di racconti scritta da Lian Hearn, ambientata in un mondo che ricorda molto il Giappone feudale. I tre racconti hanno il titolo \"La leggenda di Otori\" (2002), \"Il viaggio di Takeo\" (2003), e \"L'ultima luna\" (2004). La saga \u00e8 classificabile tra il fantasy storico ed il fantasy orientale. Tratta temi come l'eutanasia, il femminismo e la libert\u00e0 religiosa.\nPrima di scrivere \"La Leggenda di Otori\" si rec\u00f2 in Giappone per studiare le antiche tradizioni giapponesi.\nLa storia \u00e8 ambientata nel Giappone tra il XIII ed il XIV secolo, come si ricava in particolare dai riferimenti alla tentata invasione di Kublai Khan (1281). La trilogia racconta la storia di un giovane guerriero di nome Takeo, che cerca un modo di vendicare il suo padre adottivo, fuggire da un destino che appare gi\u00e0 scritto e che lo vede futuro capo di un clan di guerrieri, e coronare il suo sogno d'amore con la bella Kaede."}
{"id": "503955", "revid": "15200", "url": "https://it.wikipedia.org/wiki?curid=503955", "title": "Lian Hearn", "text": ""}
{"id": "503956", "revid": "110157", "url": "https://it.wikipedia.org/wiki?curid=503956", "title": "Museo dell'arte e della tecnologia confettiera", "text": "Il Museo dell'Arte e della Tecnologia Confettiera di Sulmona si trova in via Stazione Introdacqua 55, all'interno dello stabilimento confettiero Pelino. \u00c8 noto comunemente anche come Museo dei confetti.\nCaratteristiche.\nIl museo \u00e8 stato istituito presso l'antico edificio che era la fabbrica istituita dal Cav. Mario Pelino nel 1783 per la produzione di confetti, ricostruito poi nel XIX secolo, e trasferitosi in un moderno impianto industriale nella seconda met\u00e0 del Novecento. Il Museo fu istituito dalla stessa famiglia Pelino nel 1988.\nIl museo posto su due piani dello stabilimento espone oltre ai vari premi vinti ed a varie confezioni di confetti espone tutti i macchinari per la produzione industriale di confetti dalla fondazione dello stabilimento nel XIX secolo ad oggi.\nLa visita \u00e8 gratuita e l'accesso \u00e8 possibile dalle sale di vendita di confetti nelle ore di apertura delle stesse sale di vendita.\nNella prima sala al piano terra, \u00e8 riprodotta idealmente l'antico stabilimento industriale con macchinari d'epoca otto-novecenteschi, i caldari di ferro, le presse, i torchi. I macchinari utilizzati per la fabbricazione seguono una loro storica, dalla fine del Settecento fino agli anni '50 del Novecento; interessante un macchinario originale, impiantato nel 1893, presso l'edificio che fu realizzato a ridosso del fiume Gizio.\nLa fabbrica.\nLa fabbrica della famiglia Pelino risale circa alla seconda met\u00e0 del XIX secolo. La fabbrica si compone di due edifici in stile umbertino, e di uno centrale posto tra i due con tetti a zigzag. In questo si producono appunto i confetti nelle macine di rame che girano a mo' di betoniera. I due palazzi maggiori ospitano il museo con sale dedicate alla storia del confetto.\nLa fabbrica per tutto il Novecento ha alimentato l'economia di molte botteghe del centro di Sulmona, tuttora molte delle quali esistenti."}
{"id": "503957", "revid": "599013", "url": "https://it.wikipedia.org/wiki?curid=503957", "title": "Cedrino", "text": "Il Cedrino (Tzedrinu in sardo) \u00e8 un fiume che scorre in provincia di Nuoro, in Sardegna centro orientale. Del fiume parla in vari romanzi Grazia Deledda tra i quali \"Canne al vento\".\nSecondo lo storico Vittorio Angius, il nome (\"Cedrus, Cedrinus,\" gi\u00e0 citato da Tolomeo) deriverebbe dalla presenza rigogliosa gi\u00e0 in epoca romana di piante di cedro.\nStoria.\nIl Cedrino era gi\u00e0 conosciuto ai tempi di Claudio Tolomeo. Dal geografo alessandrino, infatti, il Cedrino \u00e8 citato per la prima volta nel II secolo d.C., descrivendo la costa orientale della Sardegna. Egli ne indica l\u2019esatta collocazione delle foci presso Orosei. Nel riportare il nome antico del fiume i vari codici lo indicano come \"Kaidrios, Ka\u00ecdros, K\u00e9driou, K\u00e9drios\" ma secondo Attilio Mastino sarebbe da correggere in \"Kedr\u00ecnu\" .\nIl nome antico del corso d\u2019acqua lascerebbe immaginare una vallata caratterizzata da un ambiente molto diverso da quello attuale, con intense coltivazioni di agrumi, in particolare di cedri. L'ambiente odierno sarebbe coerente con le caratteristiche geo-pedologiche della bassa valle alluvionale che precede la foce; ancora oggi sono relativamente diffuse le colture arboree, in particolare gli agrumeti, con variet\u00e0 peculiari di queste aree come quella che viene chiamata localmente Pomp\u00eca (del genere Citrus), esempio di cultura che col tempo si \u00e8 inselvatichita e recuperata successivamente.\nQuesto legame con i Cedri, non a caso, \u00e8 legato anche ai nomi con cui, in passato il fiume era noto alla popolazione.\nPrima degli arginamenti eseguiti a inizio Novecento, la piana era un grande delta - parzialmente paludoso - nel quale il fiume si versava al mare diviso in due rami: uno, coicidente grossomodo al letto attuale, noto come \"Riu Mannu\" ovvero \"Fiume Grande\", e un altro che costeggiava a nordovest il colle di Santa Lucia e veniva chiamato \"\"Baddaranza\" ovvero \"Cedro\"\".\nPercorso.\nIl Cedrino nasce alle pendici del monte Fumai (1316 m s.l.m.) e del monte Novo San Giovanni, nel massiccio del Gennargentu, nei pressi del Supramonte di Orgosolo dove \u00e8 conosciuto come rio Boloriga.\nDopo un percorso tortuoso di 80 km sfocia nel mar Tirreno all'altezza di Orosei con una foce ad estuario chiusa nei periodi di secca da un sabbioso cordone litorale che forma nell'area retrostante una zona paludosa particolarmente ricca di fauna. \u00c8 il quinto fiume pi\u00f9 lungo della Sardegna ed \u00e8 particolarmente ricco di acque.\nLago del Cedrino.\nNel passato le sue piene costituivano preoccupazione e pericolo fino a quando nel 1964 non sono iniziati i lavori per la costruzione di una diga in localit\u00e0 Pedra 'e Othoni nei pressi di Dorgali, alle falde dei monti Tului e Bardia, creando un bacino artificiale, di circa 0,95\u00a0km\u00b2, utilizzato anche per l'irrigazione: il lago del Cedrino.\nSopra il lago passa il Ponte di Iriai.\nAffluenti.\nI suoi principali affluenti sono:"}
{"id": "503958", "revid": "287204", "url": "https://it.wikipedia.org/wiki?curid=503958", "title": "Mosovce", "text": ""}
{"id": "503959", "revid": "108701215", "url": "https://it.wikipedia.org/wiki?curid=503959", "title": "Comunit\u00e0 montana Alto Vastese", "text": "La Comunit\u00e0 montana Alto Vastese (zona U) era stata istituita con la \"Legge regionale 3 settembre 1976, n. 50\" della Regione Abruzzo, che ne ha anche approvato lo statuto.\n\u00c8 stata accorpata alla Comunit\u00e0 montana Montagna Sangro Vastese dopo una riduzione delle comunit\u00e0 montane abruzzesi che sono passate da 19 ad 11 nel 2008.\nLa Regione Abruzzo ha abolito la nuova Comunit\u00e0 montana insieme a tutte le altre comunit\u00e0 montane nel 2013.\nLa Comunit\u00e0 montana Alto Vastese, la cui sede era situata nel comune di Torrebruna, comprendeva otto comuni della provincia di Chieti:"}
{"id": "503962", "revid": "113823939", "url": "https://it.wikipedia.org/wiki?curid=503962", "title": "Affluente", "text": "In idrografia un affluente (o tributario) \u00e8 un corso d'acqua naturale che versa le sue acque in un altro maggiore. I canali artificiali vengono solitamente esclusi dalla lista degli affluenti di un fiume. Il luogo dove due o pi\u00f9 corsi d'acqua si incontrano unendo le loro acque viene detto confluenza. I termini \"affluente\" e \"confluenza\" si applicano anche, per estensione, ai ghiacciai. \nDescrizione.\nI termini descrittivi \"affluente destro\" e \"affluente sinistro\" si applicano sempre dalla prospettiva di chi osserva il fiume con le spalle alla sua origine, guardando nella direzione della corrente, allo stesso modo della denominazione delle rive (al proposito si usano i termini destra idrografica e sinistra idrografica). \nL'opposto di affluente \u00e8 \"effluente\" (o \"distributario\"), un corso d'acqua (naturale o artificiale) che si allontana dal fiume principale scaricando parte della sua portata. Un corso d'acqua che alimenta un lago viene invece in genere detto immissario.\nIn molti casi alla confluenza \u00e8 chiaro quale corso d'acqua sia il fiume principale e quale l'affluente, in quanto uno dei due \u00e8 molto pi\u00f9 lungo e ha una portata maggiore. Esistono tuttavia altri casi in cui viene considerato fiume principale un corso d'acqua di lunghezza o portata inferiore del corso d'acqua considerato affluente; \u00e8 il caso, ad esempio, della confluenza fra Po e Tanaro (il Tanaro, considerato affluente, \u00e8 pi\u00f9 lungo, al punto di confluenza, del Po nel quale si getta), della confluenza fra i fiumi Ob' e Irty\u0161 in Siberia (il fiume Irty\u0161, considerato affluente, \u00e8 pi\u00f9 lungo dell'Ob' nel quale si getta) e della confluenza fra Volga e Kama nella Russia europea (la Kama, considerato affluente, \u00e8 pi\u00f9 lunga, al punto di confluenza, del Volga nel quale si getta).\nGerarchizzazione.\nIn orografia gli affluenti sono ordinati a partire da quelli pi\u00f9 vicini alla sorgente del fiume al quale sono tributari a quelli pi\u00f9 vicini alla foce. Utilizzando la teoria dei grafi si pu\u00f2 esaminare la disposizione degli affluenti in gerarchie con elementi di primo, secondo, terzo ordine e cos\u00ec via. Il territorio che viene drenato da un fiume e dalla rete dei suoi affluenti di ogni ordine costituisce un bacino idrografico."}
{"id": "503971", "revid": "340520", "url": "https://it.wikipedia.org/wiki?curid=503971", "title": "West Coast hip hop", "text": "Il West Coast hip hop, conosciuto anche come West Coast rap o California hip hop, \u00e8 un particolare stile di musica hip hop nato in California durante gli anni 1980. Inizialmente cresciuto come sottogenere dell'hip hop, ha sviluppato diversi centri creativi, molti dei quali proprio in California.\nQuesti centri di West Coast hip hop sono:\nOrigini e primi successi.\nIl West Coast hip hop ha avuto origine dall'East Coast hip hop alla fine degli anni Settanta.\nLa scena inizi\u00f2 a muovere i primi passi nei primi anni '80, quando l'hip hop riscuoteva i primi apprezzamenti sulla ribalta nazionale, radicandosi in California ed in particolare nelle aree di Los Angeles e San Francisco. Tra i primi performer hardcore/gangsta rap va ricordato Too $hort, che pubblic\u00f2 tre album indipendenti durante gli anni '80 prima del suo debutto discografico con una major, \"Born to Mack\" del 1988, diventato disco d'oro e superato dai quattro successivi album, tutti diventati dischi di platino.\nA Los Angeles durante il medesimo periodo, artisti come Ice-T, Captain Rapp, King Tee, Toddy Tee e Mix Master Spade presero piede, mentre World Class Wreckin' Cru, DJ Unknown, Egyptian Lover ed Arabian Prince innovarono uno stile poi chiamato electro hop (o semplicemente \"electro\"), essenzialmente un ibrido tra dance music e hip hop - seguendo le orme di Afrika Bambaataa, che aveva originariamente creato l'hip hop mescolando reggae, funk e techno tedesca. Tuttavia, i puristi dell'hip hop rifiutarono di accettare l'electro hop, facendola di fatto quasi scomparire a met\u00e0 degli anni 1990.\nAnche il cosiddetto movimento \"gangsta rap\" si origin\u00f2 in California durante gli anni '80, in forte contrasto con l'electro hop ed altre forme leggere dell'hip hop. Il gangsta rap inizi\u00f2 ad avere un consistente successo dalla met\u00e0 degli anni '80: il brano di Ice-T \"6'n da Mornin\" (1986) ebbe una certa rilevanza nazionale, mentre il suo album \"Rhyme Pays\" del 1987 rappresenta un punto di riferimenti del genere, cos\u00ec come poco dopo l'album degli NWA \"N.W.A. and the Posse\".\nNel 1988, gli NWA pubblicarono il loro grande successo, \"Straight Outta Compton\", iscrivendo di fatto il West Coast nella mappa della cultura hip hop. Il loro suono era influenzato dall'hardcore, hip hop a tinte heavy metal come quello di Ice-T, soul anni 1970 e p-funk. \"Straight Outta Compton\" un\u00ec questi suoni con beats minimalisti e rime afferenti, e spesso incitanti, a violenza, edonismo e stile di vita criminale.\nSi suppone peraltro che il movimento West Coast abbia ottenuto i primi riconoscimenti a Los Angeles grazie al legame della citt\u00e0 con l'industria dell'intrattenimento, e per il fatto che la maggior parte della major discografiche abbiano la propria sede proprio nella citt\u00e0 californiana.\nIl West Coast hip hop ricevette vitali contributi inizialmente anche da gruppi provenienti dalla San Francisco Bay Area, Oakland in particolare. Too $hort, ad esempio, si pu\u00f2 considerare tuttora uno dei padri del genere, ed MC Hammer fu una delle prime star nazionali di \"pop-rap\". Entrambi gli artisti iniziarono la propria carriera per le strade di Oakland, e le differenti vie prese dalle loro carriere sono indicative dello spezzettamento dell'hip hop in diversi sottogeneri negli ultimi vent'anni.\nSeattle fu un altro centro molto importante del West Coast hip hop del primo momento, nonostante questo, l'unico successo commerciale della scena fu \"Baby got back!\" di Sir Mix-a-lot.\nLa prima grande divisione: East Coast contro West Coast.\nCon il successo nazionale degli NWA, il West Coast finalmente stabil\u00ec uno stile che univa intensit\u00e0 e granulosit\u00e0 dell'hip hop che veniva a quel tempo dalla East Coast. Nel gangsta rap, la scena West Coast aveva una voce che poteva competere con i Public Enemy, KRS-One, ed altre celebrit\u00e0 della costa orientale. Anche se gli NWA successivamente si frantumarono e la loro autorit\u00e0 and\u00f2 diminuendo, i rimanenti membri continuarono a lavorare sulle fondamenta del gruppo.\nDue dei pi\u00f9 importanti membri degli NWA, Ice Cube e Dr. Dre, si sono lanciati in carriere soliste di successo dopo lo sgretolamento del gruppo. Lo stile di Ice Cube \u00e8 stato spesso militante, arrabbiato, carico di significati razziali e politici, rispetto a quello di Dr. Dre, e le sue liriche lo hanno portato a due dischi di platino. Lo stile di Dre, definito \"g-funk\" o \"Gangsta Funk,\" \u00e8 pi\u00f9 lento e maggiormente melodico, con linee di basso pi\u00f9 spesse, accompagnate da fiati e campionamenti di p-funk. L'album di debutto di Dr. Dre, \"The Chronic\" (1992), \u00e8 largamente considerato come uno dei pi\u00f9 importanti lavori del genere e non solo per il sound della West Coast e del gangsta rap per primo, ma per aver lanciato la carriera di altri artisti chiave della costa occidentale come Snoop Doggy Dogg, Dat Nigga Daz, Kurupt, Nate Dogg e Warren G.\nMentre gli inizi della rivalit\u00e0 fra le due coste possono essere riallacciati agli NWA, prese la forma di una personale rivalit\u00e0 (\"beef\") che cattur\u00f2 l'attenzione della nazione. Tupac Shakur (2Pac), precedentemente ballerino e il rapper dei Digital Underground, venne acclamato a sorpresa per il suo album di debutto \"2Pacalypse Now\" nel 1991. Mentre stava lavorando su \"Me Against the World\" (1994), fu colpito da colpi di pistola nell'ingresso dello studio di registrazione di New York per cui vennero sospettati di essere i mandanti The Notorious B.I.G. e Puff Daddy. Successivamente, mentre si trovava in prigione con l'accusa di violenza sessuale (pur non essendo colpevole), 2Pac accus\u00f2 i due di essere i mandanti del suo tentato assassinio. Questa serie di eventi ha scatenato una vera e propria guerra tra Bad Boy Entertainment e Death Row Records che aveva scritturato il giovane rapper.\nLa tensione tra le due etichette discografiche increment\u00f2 le pubblicazioni di dischi contenenti tracce piene di insulti, minacce ed accuse alla label avversaria. Una delle pi\u00f9 famose \"diss tracks\" di questo conflitto \u00e8 stata \"Hit 'Em Up\" di Tupac, in cui il rapper si vantava di essere andato a letto con la moglie di Notorious B.I.G., Faith Evans, ed attaccando la \"street credibility\" dell'avversario. Durante questo periodo, quasi ogni avvenimento nelle vite personali di entrambi i rappers \u00e8 stato collegato all'altro, creando una sorta di effetto valanga. La rivalit\u00e0 si \u00e8 tragicamente conclusa quando Tupac fu ucciso nel 1996 e dell'omicidio, non inaspettatamente, furono accusati come mandanti Biggie e Daddy. Successivamente, in un incidente che potrebbe essere collegato alla rivalit\u00e0 sopra detta, Biggie fu ucciso in maniera similare a Tupac, sei mesi dopo la morte del suo rivale della west coast.\nSuge Knight fu successivamente arrestato con varie e non correlate accuse, la Death Row Records si ridimension\u00f2 dopo la partenza di Dr. Dre per formare la Aftermath Entertainment, e di Snoop Dogg alla volta della No Limit Records. Il gangsta rap pressoch\u00e9 scomparve da sotto i riflettori nazionali ed il vuoto risultante fu riempito dal pop-rap east coast con Puff Daddy, Ma$e, e dall'attore/rapper Will Smith. Nel 1997, West Coast hip hop era tornato praticamente underground.\nLa seconda grande divisione: Commerciale contro Underground.\nLa ragione pi\u00f9 spesso citata per il declino della scena West Coast alla fine degli anni '90 \u00e8 che a quel tempo era praticamente spaccata in due fazioni incomunicabili. Mentre artisti gangsta rap come E-40 e Snoop Dogg - assieme ai loro innumerevoli imitatori - continuarono a lottare per accedere al mainstream musicale, il cosiddetto Conscious hip hop nella West Coast adott\u00f2 uno stile maggiormente autarchico, lontano dal successo commerciale. Gli effetti della \"grande divisione\" della scena West Coast alla fine degli anni '90 si pu\u00f2 avvertire oggi: come risultato c'\u00e8 una frattura, le maggiori citt\u00e0 come San Francisco e Los Angeles sono sede di scene hip hop multiple, che sono differenziate tra di loro.\nAlla fine degli anni '90 la scena Underground hip hop della West Coast inizi\u00f2 a prendere preminenza nazionale ed internazionale grazie ad artisti come Spearhead, Blackalicious, Zion i, Aceyalone, Del tha Funkee Homosapien, Hieroglyphics, Of Mexican Descent, Jurassic 5, The Coup, Dilated Peoples, Ozomatli, e diversi altri, di cui molti autodefinitisi artisti \"conscious\", intesi come latori di messaggi politici, sociali, e divenuti conosciuti in tutto il mondo senza essere scritturati per nessuna major.\nAltri artisti West Coast come Emcee Lynx di San Francisco, portarono gli aspetti politici della loro musica ad un successivo gradino, divenendo attivi partecipatori di vari movimenti sociali, cosa che non \u00e8 avvenuto in nessun'altra significativa scena hip hop negli USA.\nMalgrado l'emersione del movimento underground come competitore delle major alla fine del secolo, il gangsta rap della West Coast \u00e8 ancora vivo e vegeto, anche se il suono e le sensazioni della musica sono notevolmente cambiati dall'era del G-funk. Snoop Dogg e Dr. Dre continuano ad essere tra i pi\u00f9 importanti rappresentanti nel mainstream nazionale, ma artisti locali di gangsta rap come Turf Talk, The Frontline, Andre Nickatina continuano a lavorare per vedersi riconoscere le proprie qualit\u00e0, godendo di meno successo commerciale delle controparti impegnate su temi politici.\nLa terza generazione del West Coast hip hop.\nIl West Coast hip hop sembra avviarsi ad una terza generazione di artisti. L'album di The Game \"The Documentary\" assieme ad una fortemente pubblicizzata rivalit\u00e0 con 50 Cent ha ricevuto molto interesse da parte della costa occidentale.\nAlcuni autori di hip hop credevano che si fosse di nuovo sull'orlo di una guerra tra coste, tra G-Unit Records e The Black Wall Street Records . The Game, proprietario della The Black Wall Street Records, \u00e8 stato \"in guerra\" con 50 Cent, proprietario della G-Unit Records. Comunque, la rivalit\u00e0 tra The Game e 50 Cent \u00e8 ufficialmente finita nel 2016.\nDalla pubblicazione di \"The Documentary\" di The Game, artisti come G-Malone, Bishop Lamont, Crooked I, JT The Bigga Figga, Eastwood, e Ya Boy hanno ottenuto un qualche successo, cos\u00ec come nella \"Bay area\" sta prendendo piede la Hyphy music, promossa dal veterano E-40.\nDopo il successo dell'ultimo album \"R&amp;G (Rhythm &amp; Gangsta) The Masterpiece\", Snoop Dogg ha convocato tutti gli artisti di pi\u00f9 lunga fama della West Coast ad un meeting chiamato \"Western Conference\" il 4 luglio 2005. I partecipanti hanno accettato di unire le loro forze per porre fine a rivalit\u00e0 in essere tra loro, nella speranza di aiutare la musica West Coast a tornare a livelli di eccellenza come all'inizio degli anni '90. Il meeting \u00e8 stato anche occasione per diversi membri per annunciare \"cessate il fuoco\" alle loro dispute e per riconciliarsi, cos\u00ec come avvenuto per Tha Dogg Pound, Jayo Felony e Snoop, The Game e JT the Bigga Figga. Snoop Dogg ha offerto la sua etichetta Doggystyle Records come \"motore\" del movimento, ed il suo nome come promozione dell'iniziativa.\nDopo diversi anni di ombra nel panorama rap statunitense, la West Coast \u00e8 tornata alla ribalta nel 2016 grazie al collettivo Shoreline Mafia e al rapper Tyga."}
{"id": "503973", "revid": "125374469", "url": "https://it.wikipedia.org/wiki?curid=503973", "title": "Regno di Israele", "text": "Con Regno di Israele (in ebraico \u05de\u05b7\u05de\u05b0\u05dc\u05b6\u05db\u05b6\u05ea \u05d9\u05b4\u05e9\u05b0\u05c2\u05e8\u05b8\u05d0\u05b5\u05dc, \"Mamlekhet Yisra'el\") o Regno di Samaria, chiamato spesso anche Regno del Nord in contrapposizione con il Regno di Giuda, che \u00e8 a Sud, si intende il regno formatosi, secondo quanto affermato nell'Antico Testamento, alla morte di Salomone attorno al 933 a.C., quando le trib\u00f9 ebraiche del nord si separarono da quelle del sud, che a loro volta diedero vita al Regno di Giuda. Ebbe fine nel 722 a.C., anno della conquista assira e della deportazione della popolazione in Mesopotamia.\nIl nome pu\u00f2 anche essere utilizzato per indicare il precedente regno formatosi, sempre secondo l'Antico Testamento, attorno al 1030 a.C., nell'attuale stato d'Israele. Ebbe come re Saul, Is-B\u00e0al, Davide e Salomone. Pi\u00f9 propriamente questo regno viene indicato col nome di \"Regno di Giuda e Israele\". Ebbe fine nel 933 a.C..\nNome.\nNella Bibbia ebraica il Regno d'Israele viene anche chiamato \"Casa di Giuseppe\" e \"Israele in Samaria\".\nTerritorio e popolazione.\nIl territorio del Regno d'Israele comprendeva tutti i territori delle trib\u00f9 israelitiche che non avevano accettato Roboamo come successore al trono di Re di Giuda e Israele dopo la morte di Salomone, cio\u00e8 quelle di Ruben, Dan, Neftali, Gad, Aser, Issachar, Zabulon, Efraim e Manasse.\nLe restanti due trib\u00f9, quella di Beniamino e quella di Giuda, costituirono quindi il Regno di Giuda.\nLista dei re di Israele secondo la tradizione biblica.\nA differenza del Regno di Giuda, dove rest\u00f2 al potere ininterrottamente la casa (cio\u00e8 la dinastia) di Re Davide, trasmettendo il regno di padre in figlio, nel Regno di Israele non ci fu mai una dinastia che riuscisse ad affermarsi a lungo, ma solo per poche generazioni: poi con un colpo di Stato o per altre vicende il potere passava ad una casa diversa.\nFine del regno.\nNel 734 a.C. il re Pekach, alleato con Rezin, re di Damasco, cerc\u00f2 di coinvolgere il regno di Giuda in una coalizione antiassira, e al rifiuto organizz\u00f2 una \"spedizione punitiva\" nota come guerra siro-efraimita. Il re assiro Tiglat-Pileser III nel 733 a.C. attacc\u00f2 il regno e ne annesse una parte, insediando un certo Osea (732 a.C.-722 a.C.) e deportando parte della popolazione in Assiria (). Quando Osea si ribell\u00f2 agli assiri intervenne il re Salmanassar V che nel 722 a.C. distrusse Samaria. Deport\u00f2 gran parte della popolazione israelita in varie zone del nord della Mesopotamia (), dove si fusero con le altre popolazioni (vedi Dieci trib\u00f9 perdute d'Israele), e deport\u00f2 nella neoistituita provincia assira di Samaria popolazioni di diverse origini ().\nLa Samaria sarebbe continuata a passare in numerose mani fino alla conquista romana e all'annessione alla provincia della Giudea romana, assieme alla Galilea."}
{"id": "503976", "revid": "1149807", "url": "https://it.wikipedia.org/wiki?curid=503976", "title": "Christian punk", "text": "Il christian punk \u00e8 un sottogenere tematico del punk rock sostenuto da band in cui i musicisti sono apertamente cristiani e dichiarano esplicitamente la propria fede nelle loro canzoni. Questo sottogenere tematico \u00e8 strettamente collegato all'Alternative CCM, sorta di adult alternative rock con espliciti messaggi cristiani.\nMusicalmente i gruppi christian punk possono variare dal pop punk dei Relient K e dei Hawk Nelson, allo ska punk dei The O.C. Supertones fino all'hardcore dei Stavesacre: il termine dunque non identifica un genere musicale punk, ma solo tutti i gruppi punk che parlano esplicitamente di cristianesimo nei propri testi.\nStoria.\nAnni 80'.\nLe origini del christian punk durante gli anni '80 sono alquanto oscure. Poich\u00e9 il Jesus Movement ha dato vita a istituzioni culturali, come Jesus People USA (JPUSA), queste sono servite da incubatore per varie sottoculture cristiane, incluso il punk, in parte attraverso l'etichetta JPUSA Grrr Records. Crashdog \u00e8 un caratteristico gruppo punk che ha le sue radici in JPUSA.1 Negli anni '80, molte band si sono esibite nella cappella del pastore Chuck Smith nella contea di Orange, in California. Un gruppo particolarmente popolare tra i fan del culto era Undercover (band), che proclamava \"le regole di Dio\" con una combinazione di rockabilly ed elementi hardcore. Un altro gruppo influente dei primi tempi era quello degli Altar Boys. The Crucified e (in misura minore) Circle of Dust e Midnight sono stati gli attori principali del proto-christian punk. Anche gli Scaterd Fews hanno guadagnato popolarit\u00e0 durante gli anni '80 ed \u00e8 generalmente considerato il primo gruppo christian punk d'America. \nAnni 90'.\nDurante gli anni '90, la scena underground \u00e8 stata creata con band come MxPx, Ghoti Hook, Squad Five-O, Valuee Pack, The Huntingtons, Slick Shoes, Dogwood, Pocket Change (gruppo punk), Officer Negative e Headnoise fortemente influenzati da molti. i suoi artisti. compagni e ha spianato la strada a molte band da seguire.\nAnni 2000.\nNel 21 \u00b0 secolo, l'evoluzione del christian punk si \u00e8 ampliata, con band come Rufio, Relient K, Hawk Nelson, FM Static, Flatfoot 56, Stellar Kart e This Providence che sono diventate popolari tra il pubblico mainstream. \nChristian punk in America Latina.\nQuando parliamo di \"christian punk in America Latina\", non solo questo movimento avviene negli Stati Uniti, ma \u00e8 nato anche in America Latina negli anni '90 e 2000. Sono nati diversi gruppi rappresentativi del genere. In cui si manifestano ideologie anarchiche o socialiste mescolate al cristianesimo. Ci sono alcuni gruppi punk cristiani antireligiosi e antigovernativi con canzoni incentrate sul sociale, come: Siervos in\u00fatiles, Kontrakorriente, Chapulines.\nCe ne sono altri come: La postal de mi perro, G\u00fcesos carnudos o Dios Kon Noxotrox, che hanno un altro modo di pensare.\nModa.\nLe mode sono simili alle normali mode punk, ma sono caratterizzate dall'uso di simboli cristiani, come l'Ichtus, la croce, la corona di spine, il simbolo JCHC e simboli simili come il Chi Rho. Questo simbolo \u00e8 utilizzato anche dai punk cristiani, la band Dios Kon Noxotrox in America Latina, lo usa come logo principale in modo simbolico in memoria di tutti i cristiani uccisi e perseguitati da Roma.\nIn Europa, il simbolo pi\u00f9 utilizzato \u00e8 una versione modificata del simbolo dell'anarchia. \u00c8 un simbolo popolare tra gli anarco-cristiani. Band come The PsalteRs lo usano. formato dai caratteri greci \"A\" e \"\u03a9\". Queste due lettere greche, \"Alpha\" e \"Omega\" (l'inizio e la fine dell'alfabeto greco), sono tratte dalla Bibbia e quando usate cos\u00ec come nell'arte cristiana simboleggiano che Dio \u00e8 eterno, onnipresente, e il donatore e l'acquirente della vita. Il simbolo \u00e8 un gioco visivo sull'anarchia dei simboli, ma con un significato diverso in termini di intenzione. "}
{"id": "503977", "revid": "466539", "url": "https://it.wikipedia.org/wiki?curid=503977", "title": "Taunus", "text": "Il Taunus \u00e8 una catena montuosa della Germania centrale, appartenente al Rheinisches Schiefergebirge e che raggiunge gli 880 metri di altitudine con il Gro\u00dfer Feldberg.\nGeografia.\nIl Taunus si estende nei seguenti circondari: Hochtaunuskreis, Limburg-Weilburg, Lahn-Dill-Kreis, Main-Taunus-Kreis, Rheingau-Taunus-Kreis e Rhein-Lahn-Kreis. Al suo centro si trova il parco naturale dell'Hochtaunus.\nA ovest del Reno il Taunus ha la sua continuazione nell'Hunsr\u00fcck, mentre a est \u00e8 delimitato dalla Wetterau, parte della \"Hessische Senke\" e prosecuzione nord-orientale dell'Oberrheingraben. A nord il confine naturale del Taunus \u00e8 formato dalla valle del fiume Lahn, a sud dal Main-Taunusvorland.\nNella parte meridionale si trovano le zone pi\u00f9 elevate del Vortaunus e del \"Hoher Taunus\" (Taunushauptkamm) in gran parte coperte da boschi, mentre verso nord il Taunus digrada lentamente verso la Lahn.\nLa zona settentrionale del Taunus \u00e8 complessivamente meno elevata e ondulata rispetto alla parte meridionale, vi si trovano anche degli altopiani, caratterizzati da un notevole sfruttamento agricolo. Da nord-nord-ovest a sud-sud-est scorrono alcune fratture di natura tettonica, di cui la principale \u00e8 l\"'Idsteiner Senke\".\nIl \"Hintertaunus occidentale\" \u00e8 profondamente scavato dall'Aar, dal D\u00f6rsbach e dal M\u00fchlbach, tutti affluenti della Lahn. Ancora pi\u00f9 marcato e sviluppato \u00e8 il bacino idrografico della Wisper che comprende la parte meridionale dell'Hintertaunus occidentale per poi immettersi nel Reno. Nel Taunus si trovano anche le sorgenti di alcuni fiumi e torrenti come il Weil, l'Usa e l'Erlenbach.\nStoria.\nDal I al III secolo nel Taunus i Romani eressero il Limes, una serie di fortificazioni sul confine settentrionale dell'impero. Nel 2005 ci\u00f2 che rimane del Limes germanico-retico \u00e8 stato dichiarato patrimonio dell'umanit\u00e0 dall'UNESCO. Fonti latine attestano la presenza della popolazione dei Catti in questa regione. Sul monte Altk\u00f6nig sono invece presenti dei resti di una fortificazione celtica.\nIl nome \"Taunus\" \u00e8 di origine latina ed appare negli \"Annali\" di Tacito, in cui \u00e8 citato un \"castellum in monte tauno\", che probabilmente indica l'odierna Friedberg.\nAttrazioni turistiche.\nIl Taunus presenta una notevole variet\u00e0 da un punto di vista ambientale, tanto che sul suo territorio si estendono ben tre parchi naturali.\nNel Taunus sono ancora oggi visibili numerose testimonianze di varie epoche storiche."}
{"id": "503979", "revid": "767487", "url": "https://it.wikipedia.org/wiki?curid=503979", "title": "Delivered Ex Ship", "text": "Con il termine Delivered Ex Ship (in italiano: franco nave e indicante il \"porto di destinazione convenuto\"), utilizzato nella forma breve di acronimo come DES, \u00e8 stata una delle clausole contrattuali in uso nelle compravendite internazionali tra quelle codificate nell'Incoterms e che servono a statuire i diritti e i doveri di ognuna delle parti in causa, definendo anche la suddivisione dei costi di trasporto, assicurativi e doganali tra venditore ed acquirente.\nIncoterms 2000.\nQuesta specifica notazione, valida per il trasporto via mare, stabilisce che a carico del venditore siano tutte le spese di trasporto fino ad un porto di destino, nonch\u00e9 le spese per l'ottenimento di licenze e documentazioni per l'esportazione dalla nazione di origine e quelle per le operazioni doganali sempre di esportazione. Anche i costi da sostenere per l'attraversamento di altre nazioni fino al porto di arrivo concordato sono a carico dello speditore.\nSono a carico del ricevitore i costi di scarico dei materiali dalla nave nonch\u00e9 tutte le operazioni successive, comprese le operazioni doganali nella nazione di arrivo.\nLa formulazione di questo termine di resa \u00e8 considerata completa con l'indicazione di un porto specifico (esempio \"D.E.S. porto di Genova\").\nSi pu\u00f2 considerare come simmetrica alla resa Free Alongside Ship con il costo del nolo marittimo a carico del mittente anzich\u00e9 del destinatario come invece prevede il \"FAS\".\nDello stesso gruppo di termini di resa, definito il gruppo \"D\", fanno parte anche \"DAF\" Delivered At Frontier, \"DEQ\" Delivered Ex Quay, \"DDU\" Delivered Duty Unpaid e \"DDP\" Delivered Duty Paid.\nAggiornamento del 2010.\nIl gruppo \"D\" \u00e8 stato oggetto di una revisione totale in occasione della presentazione dell'Incoterms versione 2010 e la resa \"Delivered Ex Ship\" \u00e8 una di quelle non pi\u00f9 presenti, sostituita dalle nuove Delivered At Terminal e Delivered At Place."}
{"id": "503981", "revid": "1498", "url": "https://it.wikipedia.org/wiki?curid=503981", "title": "Windows NT 4", "text": ""}
{"id": "503982", "revid": "767487", "url": "https://it.wikipedia.org/wiki?curid=503982", "title": "Delivered Ex Quay", "text": "Con il termine Delivered Ex Quay (in italiano: reso banchina sdoganato e indicante il \"porto di destinazione convenuto\"), utilizzato nella forma breve di acronimo come DEQ, \u00e8 stata una delle clausole contrattuali in uso nelle compravendite internazionali, quelle codificate nell'Incoterms e che servono a statuire i diritti e i doveri di ognuna delle parti in causa, definendo anche la suddivisione dei costi di trasporto, assicurativi e doganali tra venditore ed acquirente.\nIncoterms 2000.\nQuesta specifica notazione, valida per il trasporto via mare, stabilisce che a carico del venditore siano tutte le spese di trasporto fino ad un porto di destino, nonch\u00e9 le spese per l'ottenimento di licenze e documentazioni per l'esportazione dalla nazione di origine e quelle per le operazioni doganali sempre di esportazione. Anche i costi da sostenere per l'attraversamento di altre nazioni fino al porto di arrivo concordato sono a carico dello speditore.\nSono a carico del mittente anche i costi di scarico dei materiali dalla nave mentre restano a carico del ricevitore tutte le operazioni successive, comprese le operazioni doganali nella nazione di arrivo. In quest'ultimo punto questa resa nel 2000 \u00e8 stata modificata, nelle versioni precedenti infatti anche le operazioni doganali di importazione erano a carico di chi spediva.\nLa formulazione di questo termine di resa \u00e8 considerata completa con l'indicazione di un porto specifico (esempio \"D.E.Q. porto di Genova\").\nSi pu\u00f2 considerare come simmetrica alla resa Free On Board con il costo del nolo marittimo a carico del mittente anzich\u00e9 del destinatario come invece prevede il \"FOB\".\nDello stesso gruppo di termini di resa, definito il gruppo \"D\", fanno parte anche \"DAF\" Delivered At Frontier, \"DES\" Delivered Ex Ship, \"DDU\" Delivered Duty Unpaid e \"DDP\" Delivered Duty Paid.\nAggiornamento del 2010.\nIl gruppo \"D\" \u00e8 stato oggetto di una revisione totale in occasione della presentazione dell'Incoterms versione 2010 e la resa \"Delivered Ex Quay\" \u00e8 una di quelle non pi\u00f9 presenti, sostituita dalle nuove Delivered At Terminal e Delivered At Place."}
{"id": "503984", "revid": "767487", "url": "https://it.wikipedia.org/wiki?curid=503984", "title": "Comunit\u00e0 montana Medio Vastese", "text": "La Comunit\u00e0 montana Medio-Vastese (zona T) era stata istituita con la \"Legge regionale 18 maggio 1976, n. 22\" della Regione Abruzzo, che ne ha anche approvato lo statuto.\n\u00c8 stata soppressa dopo una riduzione delle comunit\u00e0 montane abruzzesi che sono passate da 19 ad 11 nel 2008.\nAveva la sede nel comune di Gissi e comprendeva sedici comuni della Provincia di Chieti:"}
{"id": "503986", "revid": "123202212", "url": "https://it.wikipedia.org/wiki?curid=503986", "title": "Droide", "text": "Un droide (\"droid\") \u00e8 un qualsiasi robot presente nell'universo fantascientifico di \"Guerre stellari\". I droidi sono diffusi in ogni angolo della galassia e costituiscono un pilastro fondamentale della sua economia; per questo appaiono in quasi ogni opera del franchise.\nSi presentano in una grande variet\u00e0 di forme in base ai compiti che sono chiamati a svolgere, e che vanno da attivit\u00e0 di alto profilo, come la medicina, fino a scopi militari o lavori pesanti. Sebbene siano macchine robotiche, posseggono inoltre vari livelli di intelligenza artificiale e di coscienza.\nIl termine nasce come aferesi di \"androide\" ed \u00e8 un marchio registrato della Lucasfilm. Si \u00e8 poi diffuso nella letteratura e nel cinema, soprattutto nel campo della fantascienza, come sinonimo di androide o robot.\nDescrizione.\nI droidi sono robot elettromeccanici coscienti e dotati di vari livelli di intelligenza artificiale. Essi presentano una moltitudine di forme che possono essere ispirate ai loro creatori o funzionali al compito che devono svolgere; pur nella loro variet\u00e0 la maggior parte dei droidi \u00e8 in grado di interagire con l'ambiente circostante tramite un qualche tipo di arto o appendice dotato di ricezione sensoriale, possiede un sistema di locomozione e riesce a comunicare con altri droidi o con gli esseri umani tramite un linguaggio di programmazione o un sintetizzatore vocale. Sono equipaggiati con batterie ricaricabili e per questo non hanno necessit\u00e0 di dormire, sebbene si possano deattivare all'occorrenza, resettare la loro memoria e hanno periodici cicli di manutenzione e aggiornamento.\nI droidi sono i lavoratori della galassia e svolgono una moltitudine di compiti per i loro creatori e padroni. In base alla funzione che sono chiamati a svolgere sono suddivisi in cinque classi: la classe 1, specializzata in fisica, matematica e medicina; la classe 2, specializzata in ingegneria e nelle discipline tecniche; la classe 3, programmata per le scienze sociali e l'assistenza; la classe 4, addetta a mansioni militari e di sicurezza; e la classe 5, per i lavori pi\u00f9 pesanti e meno qualificati.\nPer millenni i droidi hanno convissuto con le forme di vita della galassia ma sempre in un ruolo di secondo piano, vedendosi negati i pi\u00f9 elementari diritti e sottoposti a uno sfruttamento in tutto e per tutto assimilabile a quello degli schiavi. Si sono verificate quindi anche alcune rivolte e scontri tra droidi e specie senzienti, che hanno accresciuto il risentimento e la diffidenza di alcune frange della popolazione nei confronti di quelle che vengono avvertite come macchine pericolose e incompatibili con la societ\u00e0 galattica. D'altro canto alcuni attivisti rivendicano l'accettazione dei droidi come esseri senzienti e i loro diritti. Nella maggior parte dei casi, per\u00f2, i rapporti tra creazioni e creatori sono pacifici e i droidi vengono visti come strumenti utili nella vita di tutti i giorni.\nTipologie principali.\nAstrodroide.\nGli astrodroidi, anche chiamati a volte droidi astromeccanici, sono piccoli droidi destinati al copilotaggio e alla manutenzione di caccia stellari. Sono molto versatili ed equipaggiati con una variet\u00e0 di appendici e strumenti retrattili, che vengono riposti in appositi scompartimenti nel corpo del droide quando non in utilizzo; tra questi un saldatore ad arco, un lettore di cartucce, un proiettore 3D e una sega circolare. Hanno solitamente forma cilindrica e si spostano tramite piccole rotelle. I due astrodroidi pi\u00f9 rilevanti della serie sono R2-D2 e BB-8.\nDroide protocollare.\nI droidi protocolari sono droidi specializzati nel protocollo, nel galateo e nelle mediazioni linguistiche e culturali. A causa della variet\u00e0 di popoli e culture della galassia, i droidi protocollari sono strumenti insostituibili nelle attivit\u00e0 diplomatiche, politiche e amministrative, e trovano impiego anche come assistenti e accompagnatori di eminenti funzionari pubblici. Per facilitare le loro relazioni con gli esseri senzienti, hanno solitamente un aspetto umanoide, una personalit\u00e0 ben definita e un forte senso di individualit\u00e0. L'esempio pi\u00f9 rappresentativo di droide protocollare nella serie \u00e8 C-3PO.\nDroide da battaglia.\nI droidi da battaglia sono soldati robotici utilizzati dalla Federazione dei Mercanti e dalla Confederazione dei Sistemi Indipendenti. Il modello base B1 ha un aspetto umanoide, alto e sottile, basato sulla fisionomia dei suoi creatori geonosiani. La loro forma bipede e umanode li rende molto versatili nell'operare macchinari concepiti per altre specie senzienti e in pi\u00f9 sono progettati per ripiegarsi in modo compatto al fine di ridurre l'ingombro durante le operazioni di trasporto e stoccaggio. La Federazione dei Mercanti e i separatisti ricorrono ai droidi da battaglia come esercito principale durante l'invasione di Naboo e le guerre dei cloni nella trilogia prequel e in \"The Clone Wars\". Nonostante siano infatti poco intelligenti, dotati di scarsa mira e costruiti con materiali scadenti, hanno il vantaggio di obbedire agli ordini senza replicare, rendendoli di facile gestione e immuni alla paura. I limitati costi e tempi di produzione che ne derivano li rendono inoltre ideali per un dispiegamento in massa, facendo affidamento su una schiacciante superiorit\u00e0 numerica invece che sulla loro efficienza in battaglia. Sempre per risparmiare sui costi i separatisti non hanno dotato i droidi di sistemi di elaborazione dati propri, ma le loro azioni sono gestite da computer posti in speciali navi di controllo; una debolezza che viene sfruttata da Anakin Skywalker nella battaglia di Naboo.\nPer superare le criticit\u00e0 dei drodi da battaglia B1, i separatisti sviluppano poi il modello B2, detto anche super droide da battaglia, una versione pi\u00f9 potente, agile e corazzata del suo predecessore. Questi non necessita inoltre di un contatto con l'elaboratore centrale per funzionare, possedendo quindi un limitato grado di indipendenza.\nAccoglienza.\nDopo la sua introduzione nel film \"Guerre stellari\" nel 1977 come aferesi di \"androide\", il termine \"droide\" si \u00e8 diffuso nella letteratura e nel cinema, soprattutto nel campo della fantascienza, come sinonimo di androide o robot. Il termine \u00e8 un marchio registrato della Lucasfilm.\nI primi droidi a essere introdotti in \"Guerre stellari\", C-3PO e R2-D2 (D-3BO e C1-P8), hanno la funzione di espediente comico e di osservatori dal cui punto di vista vengono mostrate le vicende del primo film. Nonostante siano presentati come personaggi a tutti gli effetti per via della loro marcata personalit\u00e0, il loro aspetto li fa avvertire come poco pi\u00f9 che macchine pensanti, e anche il loro rapporto di inferiorit\u00e0 accettata nei confronti delle figure umane del film portano il pubblico ad accettare il loro ruolo come un dato di fatto, facendo passare in secondo piano il fatto che nella serie i droidi sono sostanzialmente degli schiavi, in quanto oggetti posseduti da padroni e costretti a svolgere ogni sorta di lavoro non retribuito.\nSolo a distanza di decenni dall'uscita del primo film i produttori della serie e la critica hanno iniziato a valutare con occhio pi\u00f9 attento il ruolo dei droidi nel franchise, partendo dal presupposto che sono a tutti gli effetti esseri senzienti in quanto provano emozioni e hanno dei sentimenti e una consapevolezza di s\u00e9 pari a quelle umane. Diversi critici hanno apprezzato i tentativi della Disney di mostrare dei droidi pi\u00f9 indipendenti e fuori dagli schemi, come lo sfacciato K-2SO in ' e l'emancipata L3-37 in '."}
{"id": "503987", "revid": "1543377", "url": "https://it.wikipedia.org/wiki?curid=503987", "title": "Sainte-Croix (Dr\u00f4me)", "text": "Sainte-Croix \u00e8 un comune francese di 89 abitanti situato nel dipartimento della Dr\u00f4me della regione dell'Alvernia-Rodano-Alpi."}
{"id": "503988", "revid": "767487", "url": "https://it.wikipedia.org/wiki?curid=503988", "title": "Delivered Duty Unpaid", "text": "Il termine Delivered Duty Unpaid (in italiano: reso non sdoganato e indicante il \"luogo di consegna convenuto nel paese d'importazione\"), utilizzato nella forma breve come DDU, \u00e8 una delle clausole contrattuali in uso nelle compravendite internazionali, quelle codificate nell'Incoterms e che servono a statuire i diritti e i doveri di ognuna delle parti in causa, definendo anche la suddivisione dei costi di trasporto, assicurativi e doganali tra venditore ed acquirente.\nIncoterms 2000.\nLa resa \"Delivered Duty Unpaid\", valida particolarmente per il trasporto via strada e ferrovia, stabilisce che a carico del venditore siano tutte le spese di trasferimento fino ad una destinazione concordata, nonch\u00e9 le spese per l'ottenimento di licenze e documentazioni per l'esportazione dalla nazione di origine e quelle per le operazioni doganali sempre di esportazione. Anche i costi da sostenere per l'attraversamento di altre nazioni fino a destino sono a carico del venditore.\nRestano a carico del destinatario le operazioni doganali nella nazione di arrivo e la liquidazione di tutti gli oneri gravanti sulla merce nella nazione di destino.\nLa formulazione di questo termine di resa \u00e8 considerata completa con l'indicazione di una localit\u00e0 specifica (esempio \"D.D.U. Roma\").\nDello stesso gruppo di termini di resa, definito il gruppo \"D\", fanno parte anche \"DAF\" Delivered At Frontier, \"DES\" Delivered Ex Ship, \"DEQ\" Delivered Ex Quay e \"DDP\" Delivered Duty Paid.\nAggiornamento del 2010.\nIl gruppo \"D\" \u00e8 stato oggetto di una revisione totale in occasione della presentazione dell'Incoterms versione 2010 e la resa \"Delivered Duty Unpaid\" \u00e8 una di quelle non pi\u00f9 presenti, sostituita dalle nuove Delivered At Terminal e Delivered At Place."}
{"id": "503993", "revid": "1305772", "url": "https://it.wikipedia.org/wiki?curid=503993", "title": "Castel Giovo", "text": ""}
{"id": "503994", "revid": "436907", "url": "https://it.wikipedia.org/wiki?curid=503994", "title": "Mi fist", "text": "Mi fist \u00e8 il primo album in studio del gruppo musicale italiano Club Dogo, pubblicato il 23 aprile 2003 dalla MiResidenza Entertainment.\nL'album \u00e8 stato premiato come \"Miglior Album\" all'MC Giaime 2004.\nDescrizione.\nL'album \u00e8 stato prodotto in gran parte da Don Joe, aiutato da Frankie Gaudesi e DJ Paolino durante il processo di realizzazione del disco. Il titolo \u00e8 una citazione del film \"Tokyo Fist\" di Shin'ya Tsukamoto, confermata dal fatto che la copertina contiene una scena tratta dal film in questione. MI invece indica la sigla di Milano. Tra i vari brani dell'album vi hanno partecipato anche alcuni artisti ospiti: oltre all'ex compagno Dargen D'Amico, autore in \"Tana 2000\", hanno partecipato Lamaislam della Porzione Massiccia Crew, Santi DJ, Tot\u00f2 Mezzolla e Vincenzo da Via Anfossi.\n\"Mi fist\" \u00e8 diventato gi\u00e0 uno dei classici dell'hip hop italiano. Nello stesso anno fu ripubblicato dalla Vibrarecords con l'aggiunta di tre remix: le canzoni sono \"Sangue e filigrana\" (con Vincenzo da Via Anfossi), \"Vida loca\" e \"La stanza dei fantasmi\". L'ordine della lista tracce rimane invariata, con la differenza che i brani remixati rimpiazzano quelli originali."}
{"id": "503997", "revid": "547034", "url": "https://it.wikipedia.org/wiki?curid=503997", "title": "Delivered Duty Paid", "text": "Il termine Delivered Duty Paid (in italiano: reso sdoganato e indicante il \"luogo di consegna convenuto\" nel paese d'importazione), utilizzato nella forma breve DDP, \u00e8 una delle clausole contrattuali in uso nelle compravendite internazionali, quelle codificate nell'Incoterms e che servono a statuire i diritti e i doveri di ognuna delle parti in causa, definendo anche la suddivisione dei costi di trasporto, assicurativi e doganali tra venditore ed acquirente.\nIncoterms 2020.\nDal sito ICC italiano, si legge che \"\"il venditore effettua la consegna mettendo la merce a disposizione del compratore, sdoganata all\u2019importazione, sul mezzo di trasporto di arrivo pronta per la scaricazione nel luogo di destinazione convenuto. Il venditore sopporta tutte le spese e i rischi connessi al trasporto della merce al luogo di destinazione e ha l\u2019obbligo di sdoganare la merce non solo all\u2019esportazione ma anche all\u2019importazione, di pagare eventuali diritti sia di esportazione sia di importazione ed espletare tutte le formalit\u00e0 doganali.\"\n\"Se il venditore sostiene delle spese previste nel suo contratto di trasporto relative alla scaricazione nel luogo di destinazione, egli non ha titolo a recuperare tali spese dal compratore, salvo diverso accordo fra le parti. L\u2019IVA o altre tasse simili pagabili per l\u2019importazione sono a carico del venditore, salvo diverso accordo esplicito nel contratto di vendita.\" [...]\"\nFunziona in modo identico al DAP Delivered At Place (quindi il venditore si accorda per scaricare o meno la merce a spese sue nel \"place\" indicato con precisione e di default non ha diritto al rimborso spese di scaricamento a meno che ci si accorda diversamente per iscritto), ma in pi\u00f9 la differenza tra il DAP e il DDP consiste nel fatto che il venditore paga tutte le spese di spedizione di esportazione e importazione (\"duty paid\") e gestire la documentazione da esibire in tutte le dogane, inclusa quella di importazione. Pertanto, in DDP in pi\u00f9 il venditore gestisce le import formalities, oltre alle export formalities, e deve produrre la fattura commerciale. Tutti questi documenti possono essere cartacei o digitali/paperless. Bisogna specificare nel contratto se il trasporto avviene con mezzi propri o di terze parti. Quasi tutta la logistica \u00e8 controllata dal venditore, che quindi si assume gran parte del rischio di trasporto. La merce (imballata o sfusa/unpackaged) si considera consegnata e i rischi di trasporto si trasferiscono dal venditore al compratore quando il compratore raggiunge il luogo pattuito con la merce pronta per essere scaricata.\nQuesto termine comporta il massimo livello di obbligazioni in capo al venditore ed \u00e8 l'opposto simmetrico di Ex Works. Non c'\u00e8 obbligo di assicurazione e il compratore non ha l'obbligo di ritirare fisicamente la merce siccome \u00e8 un termine non-C. Se si pattuisce che il venditore stipuler\u00e0 l'assicurazione e ha bisogno di informazioni che possiede il compratore, quest'ultimo ha l'obbligo di fornirgliele; se ci\u00f2 comporta dei costi, il venditore deve rimborsarli.\nVecchie edizioni.\nIncoterms 2000.\nQuesta specifica notazione, valida per ogni tipo di trasporto, stabilisce che a carico del venditore siano tutte le spese di trasporto fino ad una destinazione concordata, nonch\u00e9 le spese per l'ottenimento di licenze e documentazioni per l'esportazione dalla nazione di origine e quelle per le operazioni doganali sempre di esportazione. Anche i costi da sostenere per l'attraversamento di altre nazioni fino a destino sono a carico dello speditore e le operazioni doganali nella nazione di arrivo compresa la liquidazione di tutti gli oneri gravanti sulla merce nella nazione di destino. Viene solitamente pattuita la clausola che l'Imposta sul Valore Aggiunto (IVA) resta a carico dell'acquirente mentre il dazio ed eventuali altre tasse sono a carico del venditore.\nLa formulazione di questo termine di resa \u00e8 considerata completa con l'indicazione di una localit\u00e0 specifica (esempio \"D.D.P. Roma\") e la si pu\u00f2 considerare come esattamente opposta alla resa \"Ex Works\" con tutti i rischi e gli oneri a carico di chi spedisce il materiale.\nDello stesso gruppo di termini di resa, definito il gruppo \"D\", fanno parte anche \"DAF\" Delivered At Frontier, \"DES\" Delivered Ex Ship, \"DEQ\" Delivered Ex Quay e \"DDU\" Delivered Duty Unpaid.\nIncoterms 2010.\nIl gruppo \"D\" \u00e8 stato oggetto di una revisione totale in occasione della presentazione dell'Incoterms versione 2010 e la resa \"Delivered Duty Paid\" \u00e8 l'unica rimasta praticamente invariata, mentre le altre sono state raggruppate nelle nuove Delivered At Terminal e Delivered At Place."}
{"id": "503998", "revid": "110157", "url": "https://it.wikipedia.org/wiki?curid=503998", "title": "DAF (azienda)", "text": "DAF \u00e8 una casa produttrice di camion e di autovetture (la cui produzione \u00e8 interrotta), con sede ed impianti produttivi a Eindhoven (Paesi Bassi) fondata nel 1928. Tra le sue attivit\u00e0 vi \u00e8 anche la fabbricazione di veicoli militari.\nLa denominazione \"DAF\" dal 1932 \u00e8 l'acronimo di \"Van Doornes Automobilfabrieken\".\nLa nascita della DAF.\nIl 1\u00ba aprile 1928 Hub Van Doorne fond\u00f2 una piccola impresa di ingegneria denominata \"Hub van Doorne, Machinefabriek en Reparatie-inrichting\".\nInsieme a suo fratello Wim, fond\u00f2 quella che sarebbe poi stata una grande azienda soprattutto nella fabbricazione di veicoli da trasporto.\nHub Van Doorne, nato nel villaggio di America nel Limburgo (Paesi Bassi) il 1\u00ba gennaio 1900, era il figlio pi\u00f9 anziano di una famiglia di fabbri; nel 1920 mentre lavorava come caporeparto nella fabbrica di Eindhoven di Sied Mandigers, incontr\u00f2 Huenges, proprietario di una distilleria e di una fabbrica di ghiaccio, che possedeva una Stearns-Knight con una valvola guasta, e Van Doorne gliela aggiust\u00f2. Impressionato, gli propose di mettersi in affari, per dare vita ad un'idea che da tempo stava cercando di sviluppare. Da questo accordo prese vita la DAF.\nQuesta nuova attivit\u00e0 cominci\u00f2 con quattro impiegati in un piccolo negozio all'angolo della distilleria.\nLe prime attivit\u00e0 erano mirate all'ingegneria, alla saldatura ed alla forgiatura, indirizzate soprattutto alle barche ancorate al canale di Eindhoven.\nNel giro di un anno 32 persone erano sul libro paga.\nLa grande depressione degli anni trenta obblig\u00f2 la compagnia, ora gestita anche dal fratello di Hub, Wim, a cercare nuove occasioni. Si decise di cominciare a costruire rimorchi e semirimorchi.\nLa DAF veicoli industriali.\nI primi anni.\nNel 1933, quando il sistema di saldatura moderno stava propagandosi vistosamente in Europa, Van Doorne, insieme al suo collaboratore Baghuis, decise di creare una motrice stradale con annesso semirimorchio interamente saldato ad essa. Il risultato fu una semi-motrice dal peso-piuma, per chiunque volesse spostare merci.\nNel 1936 l'azienda cambi\u00f2 denominazione: Van Doorne's AanhangwagenFabriek, \"DAF\".\nUn'unica invenzione era stata proposta in forma vincente, ovvero lo scarrabile DAF, un piccolo trattore con una ralla, capace di trasportare container ferroviari.\nIl trattore era lungo circa 3 metri, e pesava all'incirca 3.5 tonnellate.\nCon questa invenzione i container ferroviari erano facilmente caricati e scaricati, e, cosa pi\u00f9 importante, potevano, una volta raggiunto il capolinea, essere trasportati direttamente al destinatario in tempi brevissimi.\nQuesto di fatto permise a DAF di essere uno dei primi costruttori di container stradali del mondo.\nNel 1935 la compagnia contava circa cento dipendenti, numero che sarebbe stato destinato a triplicarsi nei successivi cinque anni.\nDurante la seconda guerra mondiale DAF cerc\u00f2 di gestirsi al meglio per i tetri periodi che sarebbero venuti.\nIl design e la produzione ingegneristica di un nuovo modello erano pronti, ma cosa pi\u00f9 importante, erano stati costruiti tre prototipi del nuovo trattore che era il primo e vero camion.\nNegli anni della ricostruzione post-bellica, nei Paesi Bassi, come in tutta Europa, vi era un'altissima richiesta di mezzi di trasporto.\nLa produzione in serie di trattori e autotelai era cominciata e il dipartimento di produzione prendeva sempre pi\u00f9 seriamente l'idea di creare anche automobili.\nPer incrementare la produzione dei telai dei trattori stradali, la prima cosa da fare fu quella di incrementare lo spazio di produzione, e fu cos\u00ec che venne deciso di costruire una fabbrica a Geldropseweg, dove ancora oggi sorgono le industrie DAF.\nIl dopoguerra.\nNel settembre 1949, DAF costru\u00ec il primo veicolo commerciale.\nLa linea prevedeva tre modelli; il 3 tonnellate \"A30\", il 5 tonnellate \"A50\" ed il 6 tonnellate \"A60\". I modelli montavano motori Diesel della Hercules e della Perkins Engines.\nI telai, i freni ed i cerchioni vennero prodotti in casa.\nPer garantire una qualit\u00e0 maggiore dei motori, la DAF decise nel 1956 di crearli all'interno della fabbrica stessa e di non optare pi\u00f9 per la fornitura da parte di terzi.\nIl reparto propulsori apr\u00ec di fatto nel 1957, e costru\u00ec motori British Leyland sotto licenza della stessa azienda, sviluppandone ben presto la propria versione.\nDi fatto DAF fu uno dei primi costruttori di veicoli pesanti ad installare un motore turbodiesel su un camion.\nOltre ai motori, anche le cabine ben presto diventarono di totale amministrazione DAF, e nel 1957 l'azienda produsse la prima cabina in casa, caratterizzata da sette strisce di metallo cromato sul muso.\nNel maggio del 1955 l'azienda registrava una produzione di 10.000 telai, un numero inimmaginabile per l'epoca, e prima delle ferie estive di quell'anno, Van Doorne comunic\u00f2 ai propri dipendenti che aveva ricevuto la richiesta di una fornitura di 3.600 veicoli da parte dell'esercito olandese, e che i lavori per un ennesimo ingrandimento erano gi\u00e0 cominciati.\nNel 1957 l'azienda introdusse una nuova serie di mezzi pesanti, la 2000 range, pensato per coprire precisi segmenti di mercato.\nUn anno dopo, DAF decise di cominciare a produrre \"in casa\" anche gli assali, fino a quel momento compito di case esterne, e fu cos\u00ec che sorse la fabbrica di Oevel, piccolo paese situato vicino a Westerlo in Belgio.\nNel 1962 DAF present\u00f2 la linea \"Eurotrailer\", una motrice con il corpo totalmente realizzato in alluminio.\nLe innovazioni non si fermarono qui: destinato per il trasporto a medio-lungo raggio, realizz\u00f2 la prima cabina con annesso un piccolo letto, la serie \"Sleeper\", tuttora esistente.\nQuesto mezzo, unico nel genere, venne battezzato DAF 2600, e in seguito ribattezzato dalla stampa specialistica come \"the mother of road international transport\", e con questo veicolo DAF venne reputata, nella seconda met\u00e0 degli anni sessanta, come il leader indiscusso dei costruttori di mezzi pesanti a lungo raggio.\nNel luglio del 1964 infatti, ben 50.000 telai vennero prodotti ed uscirono dalla catena di montaggio.\nNel 1965 il fondatore dell'azienda Hub Van Doorne si ritir\u00f2 dalla sua carica.\nNel 1970 DAF inser\u00ec una nuova generazione di cabine; l'F1600 e l'F2200, conosciute anche come tilt cab.\nQuesto tipo di cabina, usato tuttora nei mezzi pesanti, si \"alza\" staccandosi dagli assali e dallo chassis ruotando in avanti verso il muso del veicolo, dando cos\u00ec la possibilit\u00e0 di avere una visione pi\u00f9 chiara del motore e delle parti meccaniche, andando cos\u00ec ad influenzare positivamente sui tempi di manutenzione e sulla capacit\u00e0 d'intervento.\nTre anni dopo, una versione di 30\u00a0cm pi\u00f9 larga venne posta sopra il nuovo 2800, dando un enorme successo all'azienda e diventando la versione pi\u00f9 venduta della storia aziendale.\nCon due letti in cabina, ed un motore DAF da 11.6 litri, il 2800 fu un degno sostituto del precedente 2600.\nDAF fu il primo costruttore del mondo a dotare i propri mezzi di un propulsore turbodiesel con raffreddamento intermedio dell'aria compressa (intercooler), con il risultato che i motori erano in grado di erogare e gestire pi\u00f9 potenza e coppia con minore consumo di carburante.\nNel 1975 DAF costru\u00ec due nuovi mezzi per il trasporto di distribuzione; l'F700 e l'F900.\nL'internazionalizzazione del trasporto su strada, cre\u00f2 una crescente richiesta fuori dai confini olandesi.\nPer questo motivo, all'inizio degli anni settanta, DAF form\u00f2 l'ITS, il suo servizio di assistenza internazionale.\nAlla met\u00e0 degli anni ottanta inizi\u00f2 una stretta collaborazione con la British Leyland.\nNel 1987, in seguito alla crescita esponenziale dell'azienda, rafforzata oltremodo con i servizi che DAF prestava per la British Leyland, quest'ultima venne definitivamente acquistata dalla casa di Eindhoven.\nIl successo di DAF si svilupp\u00f2 ulteriormente nel segmento del trasporto pesante e super-pesante con i modelli 3300 e 3600, ed ebbe maggiore impeto quando nello stesso anno il DAF 95 venne introdotto nel mercato.\nLa cabina di questo veicolo venne realizzata in collaborazione con la spagnola Enasa.\nCome i suoi predecessori, il 2800,il 3300 ed il 3600, anche il 95 fu prodotto con una spaziosissima cabina \"Space Cab\", una due letti con un'altezza di 3900\u00a0mm.\nNel 1988 il 95 si aggiudica il titolo di Camion dell'Anno, il primo della storia della casa olandese.\nLa DAF Trucks N.V..\nNegli anni novanta il mercato dei mezzi commerciali collass\u00f2, in particolare in Gran Bretagna, paese da cui DAF dipendeva in maniera pesante.\nFu dimostrato che mantenere a galla la compagnia sarebbe stata una cosa impossibile.\nTempo dopo il sempre peggiore andamento del mercato, nacque la DAF Trucks N.V.\nNel 1994 con l'intento di concepire qualcosa di nuovo nell'ambito del comfort e della vivibilit\u00e0, DAF cre\u00f2 la cabina SuperSpaceCab sul suo modello di maggior successo, il DAF95, che arriva alla fatidica soglia dei 500 CV con il 95 500, motorizzato Cummins.\nNel 1996 l'azienda statunitense Paccar acquist\u00f2 le azioni DAF che era in grave crisi economica.\nLa nuova proprietaria \u00e8 uno dei maggiori costruttori di mezzi pesanti del mondo, e possiede altri illustri marchi del settore come Kenworth e Peterbilt, entrambi statunitensi.\nGli attuali motori sui veicoli DAF sono di fabbricazione europea.\nNel 1997 la DAF present\u00f2 la sua nuova creazione, ovvero l'XF95.una giuria internazionale lo promosse il 95XF come \"camion dell'anno 1998\".\nAnche la serie CF fu rivista e ringiovanita, e il 6 maggio 1999 la DAF comunic\u00f2 di avere gi\u00e0 consegnato 500.000 telai di quel modello.\nNel 2001 venne creata la serie CF adibita anche al trasporto medio-pesante, e con l'arrivo della serie LF, cerc\u00f2 di entrare anche a far parte del segmento del trasporto leggero oltre le 3,5 tonnellate.\nDAF riusc\u00ec nell'intento, nel 2002 l'LF fu votato come \"Camion dell'anno 2002\". DAF present\u00f2 la nuova bandiera, la nuova ammiraglia del gruppo, il modello XF.\nNel 2003 DAF ha un incremento di penetrazione del 13% ed i suoi mezzi sono in fortissima ascesa nei paesi dell'Est Europa.\nOltre ai grandi successi, nel 2007 la serie XF con il modello XF105 diventa il \"Camion dell'anno 2007\" mentre nel 2012 il CF85 si \u00e8 aggiudicato per l'undicesima volta il prestigioso riconoscimento di \"Fleet Truck of the Year\" (Camion dell'anno per le flotte).\nSecondo la rivista specializzata \"Tuttotrasporti\" la DAF deve il suo successo all'equilibrio tra qualit\u00e0 e prezzo. Nel 2017 vengono lanciati i nuovi modelli XF/CF che vincono il Truck of the Year 2018.\nLa DAF autoveicoli.\nNel 1958 in occasione del salone dell'automobile (RAI), DAF lanci\u00f2 la sua prima auto prodotta in casa, la DAF 600 che vantava di un rivoluzionario cambio automatico chiamato \"Variomatic\". La frizione automatica e le piccole dimensioni delle auto resero guidabili le DAF da molte persone con problemi di mobilit\u00e0 ed handicap fisici.\nIn seguito vennero create le varianti DAF 33, 44, 55 e 66.\nNel 1972 la Volvo acquis\u00ec il pacchetto di maggioranza delle azioni DAF diventando di fatto il proprietario dell'azienda.\nLa divisione automobili di DAF cess\u00f2 quindi di esistere e termin\u00f2 la produzione con un numero di 767.383 veicoli venduti in tutta la storia della divisione automobilistica."}
{"id": "504002", "revid": "1123126", "url": "https://it.wikipedia.org/wiki?curid=504002", "title": "Vicariato", "text": "In ambito ecclesiastico, il termine vicariato designa in generale l'ufficio e la giurisdizione di un ecclesiastico con funzioni vicarie rispetto ad un ordinario oppure di rappresentante del Sommo Pontefice.\nUsato da solo o con l'aggiunta della qualificazione \"foraneo\", per vicariato (o vicar\u00eca, forania, diaconia, decanato, decania, prefettura, regione pastorale o, nelle Chiese di rito orientale, protopresbiterato) la Chiesa cattolica intende solitamente ognuno dei distretti in cui \u00e8 suddivisa territorialmente una diocesi.\nIl termine \"vicariato\" \u00e8 usato anche per indicare ciascuno dei due territori della diocesi di Roma affidati dal papa a un vescovo suo collaboratore, generalmente un cardinale, per guidare la pastorale diocesana in sua vece: il vicario generale per la diocesi di Roma e il vicario generale per la Citt\u00e0 del Vaticano.\nAltri usi del termine \"vicariato\" comportano sempre l'aggiunta di una qualificazione: vicariato apostolico, vicariato per la vita consacrata.\nI vicariati foranei.\nOgnuno dei \"distretti\" in cui \u00e8 suddivisa la diocesi comprende un certo numero di parrocchie ed \u00e8 usualmente sottoposto al governo pastorale di un sacerdote vicario del vescovo, che, a seconda dei casi e delle attribuzioni, \u00e8 un \"vicario foraneo\", \"vicario urbano,\" \"decano\" o \"vicario episcopale.\"\nNelle singole diocesi in luogo dell'espressione \"vicariato\" o \"vicariato foraneo\" si usano termini diversi, come \"vicaria,\" \"forania\", \"diaconia,\" \"decanato, decania\" e \"prefettura\", i quali sono sostanzialmente equivalenti, salvo particolarit\u00e0 stabilite dal diritto proprio della diocesi codificato dalle disposizioni dei sinodi diocesani. Cos\u00ec a Napoli si parla di decanati (ma in quasi tutte le diocesi suffraganee di quella partenopea di foranie), ad Arezzo-Cortona-Sansepolcro di vicariati, a Udine di foranie, ad Asti di vicar\u00ece. A Parma i distretti sono chiamati zone pastorali, espressione che normalmente indica i raggruppamenti di pi\u00f9 vicariati.\nTalvolta si conserva l'uso di un termine tradizionale nel passaggio di un distretto da una diocesi all'altra: la diocesi di Belluno-Feltre, ad esempio, chiama i propri distretti foranie, salvo i decanati di Cortina d'Ampezzo e Pieve di Livinallongo, staccati nel 1964 della diocesi di Bressanone, nella quale \u00e8 consuetudine parlare di decanati.\nStoria.\nAlmeno per quanto riguarda l'Italia settentrionale, la suddivisione delle diocesi in vicariati, in luogo delle antiche e decadute suddivisioni plebane, avviene poco dopo la fine del Concilio di Trento (1545-1563). Si trattava di vigilare sull'osservanza delle disposizioni del Concilio e sulla condotta morale del clero, nonch\u00e9 sull'obbligo della residenza, della predicazione, della catechesi e della cura degli infermi.\nNella provincia ecclesiastica di Milano, che allora si estendeva a quasi tutta l'Italia settentrionale, con l'espressione \"vicario foraneo\" venne indicato il sacerdote collaboratore del vescovo fuori delle citt\u00e0 (il termine for\u00e0neo, infatti, deriva dal latino tardo \"foraneus\", a sua volta derivato di \"foris\", \"foras\" \u00abfuori\u00bb). I vicariati vennero istituiti in seguito al concilio provinciale primo di Milano (1565). Nelle diocesi lombarde, in generale, la struttura vicariale risulta consolidata tra la fine del XVI e l'inizio del XVII secolo.\nIl citato concilio provinciale defin\u00ec i compiti del vicario foraneo: i principali erano la convocazione delle congregazioni del clero (raduni periodici di solito mensili) e la visita vicariale periodica (di solito annuale) alle parrocchie della sua giurisdizione. I vicari foranei redigevano per il vescovo delle relazioni contenenti i resoconti delle congregazioni e delle visite vicariali da loro effettuate. Queste relazioni venivano fornite in occasione dei sinodi o delle congregazioni diocesane dei vicariati foranei.\nCon il passare del tempo il titolo di vicario foraneo fu conferito anche come onorificenza, come gi\u00e0 quello di prevosto e di arciprete. Cos\u00ec alcune localit\u00e0 e alcuni sacerdoti furono sottratti alla giurisdizione del vicario foraneo locale e dichiarati dal vescovo rispettivamente \"vicari foranei in luogo\" (\"in loco\") e \"vicari foranei in luogo alla persona\" (\"in loco ad personam\").\nLe funzioni del vicario foraneo furono successivamente aggiornate dai successivi concili provinciali e dai sinodi tenuti posteriormente dalle singole diocesi.\nFunzioni.\nA livello di tutta la Chiesa latina, le funzioni del vicario foraneo vennero specificate nel Codice di diritto canonico del 1917. Esso attribuiva al vicario foraneo, in qualit\u00e0 di vicario del vescovo in periferia, i compiti di promuovere la vita liturgica, pastorale e la perfetta amministrazione nel territorio di sua competenza (CIC 1917, can. 445-450).\nDopo il Concilio Vaticano II (1962-1965) con le trasformazioni prodotte dalla pastorale moderna, il vicariato foraneo conserva la sua attualit\u00e0 \"affinch\u00e9 la cura d'anime abbia la dovuta unit\u00e0 e sia resa pi\u00f9 efficace\u201d (decreto 28 ottobre 1965, \u00a7 30). Cos\u00ec il motu proprio 6 agosto 1966, I, \u00a7 19, e il nuovo Codice di diritto canonico del 1983, can. 553-555, stabiliscono che il vicario foraneo, non necessariamente legato ad una sede parrocchiale, \u00e8 nominato per un tempo determinato dal vescovo.\nI principali compiti del vicario foraneo, oltre le facolt\u00e0 che gli sono attribuite a livello locale, sono stabilite dal canone 555:\nAltre suddivisioni delle diocesi.\nPi\u00f9 parrocchie di uno stesso vicariato possono essere raggruppate in unit\u00e0 pastorali guidate da un sacerdote detto moderatore.\nUna diocesi molto estesa come l'arcidiocesi di Torino ha abbandonato la divisione tradizionale in vicariati a favore delle \"unit\u00e0 pastorali\", queste ultime sono raggruppate in distretti pastorali, ciascuno dei quali \u00e8 affidato ad un \"vicario episcopale.\" Lo stesso avviene per la diocesi di Novara, dove pi\u00f9 unit\u00e0 pastorali (dette in questa diocesi \"unit\u00e0 pastorali missionarie\") sono raggruppate in \"vicariati\", ciascuno dei quali \u00e8 affidato ad un vicario episcopale.\nDal 2012 le parrocchie della diocesi di Parma non sono pi\u00f9 ripartite in decanati; attualmente la diocesi adotta una divisione in 56 \"nuove parrocchie\".\nI vicariati della diocesi di Roma.\nSpesso ci si riferisce impropriamente alla diocesi di Roma come a un vicariato. Ci\u00f2 \u00e8 dovuto al fatto che il titolare della diocesi, cio\u00e8 il papa (vescovo di Roma), ricorre nell'amministrazione a due vicari generali: uno per la parte vaticana del territorio (vicariato della Citt\u00e0 del Vaticano) e uno per la parte italiana (vicariato di Roma), molto pi\u00f9 estesa e alla quale fa riferimento la stragrande maggioranza dei fedeli diocesani. Dal punto di vista organizzativo le parrocchie del Vicariato di Roma sono raggruppate in prefetture, corrispondenti ai vicariati foranei."}
{"id": "504003", "revid": "15756", "url": "https://it.wikipedia.org/wiki?curid=504003", "title": "Walt Whitman Rostow", "text": "Fece parte della nuova classe politica, proveniente dalle migliori universit\u00e0 americane, entrata a far parte dei consiglieri scelti dalla presidenza di John Fitzgerald Kennedy. Rostow assunse la carica di consigliere per la sicurezza nazionale con il presidente Lyndon Johnson nel marzo 1966 e si distinse soprattutto per il suo rigido anti-comunismo, il suo sostegno alla guerra del Vietnam e all'impegno militare massiccio degli Stati Uniti e le sue teorie accademiche favorevoli al capitalismo e al libero mercato.\nBiografia.\nRostow prest\u00f2 servizio come consulente per gli affari di sicurezza nazionale sotto le amministrazioni John F. Kennedy e Lyndon B. Johnson.\nHa appoggiato l'intervento americano nella guerra del Vietnam. Nei suoi ultimi anni di vita ha insegnato nella \"Lyndon B. Johnson School of Public Affairs\" e anche nell'Universit\u00e0 del Texas ad Austin con sua moglie, Elspeth Rostow, la quale pi\u00f9 tardi \u00e8 diventata preside di tale universit\u00e0. I lavori di Rostow sono incentrati soprattutto nella difesa del libero mercato e del suo effetto benefico in particolare nei paesi in via di sviluppo\nBambino prodigio, nacque a New York da una coppia di immigrati russi: frequent\u00f2 la Yale University, laureandosi a 19 anni (vi era stato ammesso all'et\u00e0 di 15), per poi conseguire il dottorato in Filosofia nel 1940. Dopo aver completato tali studi ha iniziato a insegnare Economia alla Columbia University.\nDurante la Seconda guerra mondiale ha prestato servizio presso l'ufficio dei servizi strategici (OSS). Nell'immediato dopoguerra, Rostow divenne Assistente Capo della divisione Austro-Tedesca del Dipartimento di Stato americano. Dal 1946 fino al 1947, riprese i suoi insegnamenti di Storia americana a Oxford.\nNel 1947 fece parte della Commissione economica per l'Europa e si occup\u00f2 dello sviluppo del Piano Marshall. In seguito, nel 1949 riprese per un anno i suoi insegnamenti di Storia americana, stavolta per\u00f2 presso l'Universit\u00e0 di Cambridge, per poi diventare professore di Storia dell'economia presso il MIT (\"Massachusetts Institute of Technology\") dal 1950 fino al 1961. Nel 1958, divenne il portavoce ufficiale del Presidente degli Stati Uniti Dwight D. Eisenhower.\nNel 1961, il Presidente John F. Kennedy nomin\u00f2 Rostow come assistente speciale del Presidente per gli affari di sicurezza nazionale. In seguito fu nominato anche come consigliere del Dipartimento di Stato.\nNel marzo del 1966, fu nominato dal presidente Lyndon Johnson \"Assistente speciale per gli affari di sicurezza nazionale\" al posto del dimissionario McGeorge Bundy. Rostow assunse la carica in un momento critico per l'amministrazione Johnson a causa del crescente e sterile impegno nella guerra del Vietnam; il presidente era sempre pi\u00f9 deluso e pessimista e cercava di consolidare la sua posizione soprattutto con un ottimismo di facciata, con un'abile politica propagandistica di minimizzazione delle difficolt\u00e0 e liberandosi senza piet\u00e0 di personaggi ritenuti poco fidati o dubbiosi.\nJohnson ritenne che Rostow, con il suo entusiasmo e estremismo, fosse la persona ideale per rafforzare l'amministrazione e aiutare la presidenza. Rostow infatti anche negli anni critici del 1966, 1967, 1968, continu\u00f2 a manifestare assoluta fiducia sulla vittoria in Vietnam e ad appoggiare le posizioni pi\u00f9 oltranziste dei militari, senza dubitare minimamente sulle possibilit\u00e0 di un fallimento o sugli errori della politica americana.\nIl suo pensiero a favore della guerra e della libera impresa lo resero fortemente impopolare nel mondo universitario statunitense delle scienze sociali che a quel tempo assumeva saldamente una posizione progressista. Nonostante ci\u00f2 riusc\u00ec comunque a conquistare una cattedra universitaria alla \"Lyndon B. Johnson School of Public Affairs\" presso l'Universit\u00e0 del Texas ad Austin come Professore Emerito di politica economica. Continu\u00f2 ad insegnare fino alla sua morte avvenuta nel 2003 all'et\u00e0 di 86 anni.\nRostow ha sviluppato la famosa Teoria degli stadi dello sviluppo economico, uno dei pi\u00f9 importanti modelli storico economici che trattano dello sviluppo. Tale modello sostiene che la modernizzazione economica avvenga principalmente tramite cinque stadi: societ\u00e0 tradizionale, precondizioni per il decollo industriale, decollo industriale, maturit\u00e0 e societ\u00e0 dei consumi di massa. La teoria \u00e8 divenuta uno dei pi\u00f9 importanti concetti della teoria della modernizzazione e dell'evoluzionismo sociale."}
{"id": "504010", "revid": "15200", "url": "https://it.wikipedia.org/wiki?curid=504010", "title": "Nazionale di calcio cinese", "text": ""}
{"id": "504012", "revid": "2131061", "url": "https://it.wikipedia.org/wiki?curid=504012", "title": "Pbp", "text": ""}
{"id": "504013", "revid": "22475", "url": "https://it.wikipedia.org/wiki?curid=504013", "title": ".am", "text": ".am \u00e8 il dominio di primo livello nazionale assegnato allo Stato dell'Armenia.\nIl registro dei domini .am \u00e8 ISOC-AM, l'ente locale che gestisce tale dominio. Il dominio .am \u00e8 usato anche da siti radiofonici grazie alla somiglianza con AM. Altri domini simili sono .tv, .dj, .fm e .cd."}
{"id": "504014", "revid": "1802387", "url": "https://it.wikipedia.org/wiki?curid=504014", "title": "Fortunato Duranti", "text": "Presso il paese natio di Montefortino \u00e8 istituita la Pinacoteca intitolata all'artista, dove sono conservate tutte le opere della collezione privata che egli don\u00f2 al comune nel corso dei suoi ultimi anni.\nBiografia.\nL'artista dimostr\u00f2 subito versatilit\u00e0 nel disegno e nella pittura, di cui apprese i primi rudimenti nel \"Monastero delle Grotte\" di Massaccio l'odierna Cupramontana (AN), non lontano da Jesi, citt\u00e0 dove pot\u00e9 conoscere le decorazioni del Palazzo Comunale e del Teatro Comunale opera del pittore neoclassico Felice Giani. \nPoco prima del 1807, grazie alla protezione della famiglia Honorati, pot\u00e9 continuare gli studi a Roma, alla scuola dell'abate Domenico Conti, quest'ultimo allievo a Mantova di Giuseppe Bazzani e poi a Roma di Pompeo Batoni. Nell'Urbe il Duranti, protetto dal cardinal Bernardino Honorati, dimostr\u00f2 una spiccata predilezione per la pittura di Raffaello e dei manieristi toscani, entrando in contatto col purista Tommaso Minardi e con Vincenzo Camuccini, Pelagio Palagi, Felice Giani e Bartolomeo Pinelli. \nIn difficolt\u00e0 dopo la morte del cardinal Honorati, e non riuscendo ad ottenere nessuna commissione artistica importante, indirizz\u00f2 la sua attivit\u00e0 verso l'antiquariato, raccogliendo marmi antichi, dipinti, disegni, stampe e incisioni. Nel 1815, accumulato un consistente quantitativo di opere d'arte, si mise in viaggio per la Germania, in prospettiva di remunerative vendite, ma durante il viaggio, accusato di essere una spia, venne arrestato e gli furono sequestrate tutte le opere. Turbato profondamente, e a seguito di squilibri mentali, da allora visse fra Roma e Montefortino, dove si ritir\u00f2 definitivamente nel 1840, fino alla morte.Dopo la fase giovanile, di carattere prettamente accademico, intorno agli anni \u201820, lo stile grafico del pittore, alla ricerca di schemi espressivi nuovi, inediti e consoni ai nuovi tempi, se in primo tempo guarder\u00e0 alla pittura visionaria-fantastica di Johann Heinrich F\u00fcssli e di Francisco Goya, intorno al 1830 elaborer\u00e0 quello \u00abstile quadrato\u00bb, che caratterizz\u00f2 gli anni centrali della sua produzione grafica. Recuperato un procedimento di bottega, teorizzato da Giovanni Paolo Lomazzo e sfruttato appieno da Luca Cambiaso, Duranti propone immagini con personaggi geometricamente astratti e squadrati, come se fossero intagliati in blocchi di pietra, in un modo quasi stenografico, che consente di creare una sorta di immenso libro di appunti di cose viste e da ricordare, lo strumento di lavoro di un antiquario e collezionista, che seppur chiuso nella sua cittadina natale, riusc\u00ec a mettere insieme una raccolta di opere senza pari, con dipinti che spaziano dal Quattrocento fino ai contemporanei; oggi in maggior parte conservate nella Pinacoteca civica Fortunato Duranti di Montefortino."}
{"id": "504016", "revid": "125733753", "url": "https://it.wikipedia.org/wiki?curid=504016", "title": "Pietro Mezzabarba", "text": "Biografia.\nI Mezzabarba erano una famiglia nobile di Pavia, citt\u00e0 di origine anche di Pietro. Divenne vescovo simonicamente, pagando profumatamente il collegio elettore.\nFu strenuamente attaccato dal monachesimo cittadino e da una parte dei fedeli.\nLa sua deposizione avvenne grazie all'impegno e alla lotta di San Giovanni Gualberto e dei monaci appartenenti all'ordine da lui fondato, i Vallombrosani.\nIl Mezzabarba fu comunque appoggiato dal braccio secolare, mentre San Giovanni fece partire la sua crociata dalla chiesa di San Salvi, dove esisteva un monastero in aperta campagna, a una mezz'ora di cammino dalle mura.\nPi\u00f9 volte il Vescovo minacci\u00f2 di far fare una strage nel convento che si ergeva come una spina nel fianco del suo controllo cittadino. Infine la strage fu messa in atto, molti monaci furono uccisi e il monastero depredato. Successe per\u00f2 anche un fatto miracoloso quando le fazioni si incontrarono nei pressi della Badia a Settimo: il monaco vallombrosano Pietro Aldobrandeschi (San Pietro Igneo) si sottopose alla prova del fuoco per dimostrare la santit\u00e0 delle ragioni del loro partito, uscendone indenne e venendo da allora soprannominato \"Pietro Igneo\". \nIl Mezzabarba venne cos\u00ec deposto e San Giovanni Gualberto inizi\u00f2 la sua opera di rifondazione spirituale della citt\u00e0 contro la simonia.\nL'ex-vescovo mut\u00f2 le sue convinzioni ed arriv\u00f2 a chiedere asilo ai vallombrosani, da lui cos\u00ec aspramente perseguitati in passato, i quali lo accolsero come monaco."}
{"id": "504017", "revid": "647919", "url": "https://it.wikipedia.org/wiki?curid=504017", "title": "Lingue", "text": ""}
{"id": "504020", "revid": "108700844", "url": "https://it.wikipedia.org/wiki?curid=504020", "title": "Comunit\u00e0 montana Valsangro", "text": "La Comunit\u00e0 montana Valsangro (zona S) era stata istituita con la \"Legge regionale 4 agosto 1977, n. 39\" della Regione Abruzzo, che ne ha anche approvato lo statuto.\n\u00c8 stata soppressa dopo una riduzione delle comunit\u00e0 montane abruzzesi che sono passate da 19 ad 11 nel 2008.\nAveva la sede nel comune di Villa Santa Maria e comprendeva undici comuni della Provincia di Chieti:"}
{"id": "504025", "revid": "1431409", "url": "https://it.wikipedia.org/wiki?curid=504025", "title": "Dean Winters", "text": "Biografia.\nHa due fratelli, Scott William Winters e Bradford Winters, e una sorella, Blair Winters. Winters \u00e8 di origini italiane da parte della madre e irlandesi da parte del padre. \n\u00c8 noto principalmente per la sua interpretazione machiavellica di Ryan O'Reily nella serie televisiva carceraria della HBO \"Oz\", in cui interpreta un astuto e doppiogiochista carcerato irlandese. Ha fatto anche apparizioni in molte altre serie televisive, come: \"Law &amp; Order - Unit\u00e0 vittime speciali\", \"Sex and the City\", \"Squadra emergenza\", \"NYPD - New York Police Department\", ', ', \"30 Rock\" e molte altre.\nDoppiatori italiani.\nNelle versioni in italiano dei suoi lavori, Dean Winters \u00e8 stato doppiato da:\nNei prodotti nei quali ha partecipato come doppiatore, in italiano \u00e8 stato sostituito da:"}
{"id": "504026", "revid": "287204", "url": "https://it.wikipedia.org/wiki?curid=504026", "title": "Chiesa cattolica in Scozia", "text": ""}
{"id": "504028", "revid": "399", "url": "https://it.wikipedia.org/wiki?curid=504028", "title": "Avverbio (lingua italiana)", "text": "In grammatica, l'avverbio \u00e8 una parte invariabile del discorso che serve a modificare il significato delle parole (verbi, aggettivi, altri avverbi o intere proposizioni) a cui si affianca.\nUn'espressione formata da pi\u00f9 parole che abbia la funzione di un avverbio (di sempre, in fondo, alla carlona, di certo, in su, in un batter d'occhio, da quando, ecc.) \u00e8 detta \"locuzione avverbiale\". \nEsempi.\nAvverbi di modo.\nGli avverbi di modo (o qualificativi) indicano il modo in cui l'azione \u00e8 compiuta. Sono avverbi di questo tipo:\nGradi e alterazioni degli avverbi.\nGli avverbi hanno gli stessi gradi degli aggettivi:\nAlterazioni.\nCome gli aggettivi, anche gli avverbi, in certi casi, possono essere alterati da suffissi:"}
{"id": "504034", "revid": "2455", "url": "https://it.wikipedia.org/wiki?curid=504034", "title": "Arcidiocesi di Izmir", "text": ""}
{"id": "504036", "revid": "1315817", "url": "https://it.wikipedia.org/wiki?curid=504036", "title": "Tidone", "text": "Il Tidone \u00e8 un torrente dell'Appennino piacentino, affluente di destra del fiume Po.\nIdronimo.\nSi \u00e8 diffusa la leggenda fantasiosa secondo sui l'origine del nome risalirebbe ad un centurione impegnato nella battaglia della Trebbia, la cui acqua era diventata rossa per il sangue versato dai soldati deceduti; egli, trovando questo torrente di acqua pura con cui dissetarsi presso Casa Matti di Romagnese, ringrazi\u00f2 dicendo: \"O Valle ti dono questo anello\" e \"ti dono\" avrebbe subito il mutamento nell'odierno Tidone.\nStanislao Bardetti, nel testo postumo \"Della lingua de' primi abitatori dell'Italia\" (1773), riporta che il significato della parola \"Tidone\" sarebbe la spiegazione nell'antico ligure del termine \"torrente\". Essendo, il termine, composto da \"on\", ossia \"avon\" abbreviato, che significa acqua, e di \"tid\", che sta per \"tempo, tidon\" significherebbe \"acqua temporanea\", a ricordare i periodi di secca e di piena dei corsi d'acqua a carattere torrentizio\" .\"\nPercorso.\nIl torrente nasce a oltre 1000\u00a0m di quota, da sorgenti situate sul versante settentrionale del monte Penice, nell'Appennino ligure, in provincia di Pavia nel comune di Menconico. \nScorre quindi in una stretta valle appenninica (la cui parte alta \u00e8 in territorio pavese e le parti media e bassa in territorio piacentino) denominata appunto val Tidone, in cui \u00e8 situato il piccolo borgo di Romagnese.\nIn prossimit\u00e0 di Molato di Nibbiano, ove si trova il confine tra le province di Pavia e Piacenza, una poderosa diga realizzata negli anni venti del XX secolo forma il lago di Trebecco, un bacino di modesta estensione la cui acqua \u00e8 destinata all'irrigazione e ad una piccola produzione di energia elettrica.\nDopo l'attraversamento di Pianello Val Tidone, il torrente abbandona gli ultimi rilievi collinari per intraprendere un corso piuttosto tortuoso nel breve tratto pianeggiante che precede la confluenza nel Po, presso \"Veratto\" di Sarmato.\nIl Tidone riceve lungo il suo corso gli apporti idrici di alcuni brevi torrenti che scendono dai circostanti rilievi montuosi. Tra di essi, i pi\u00f9 importanti sono: il Morcione, il Tidoncello, il Chiarone e la Luretta. Lo sbocco odierno della Luretta nel Tidone \u00e8 stato modificato nel tempo, \u00e8 il risultato dei lavori di riordino e bonifica del 1750, che deviarono il Rio Lurone e il Rio Roggia, allora confluenti nella Luretta, collegandoli tra loro e facendoli confluire direttamente nel Po.\nStoria.\nNel corso della guerra di successione austriaca durante la battaglia del Tidone presso Piacenza il 10 agosto 1746 la cavalleria sabauda durante la guerra contro Francia e Spagna fu protagonista in uno scontro che vide il Reggimanto \"Dragoni del Re\" vittorioso con la cavalleria austriaca conquistando due Stendardi, quello del reggimento \"Lusitania\" e quello del reggimento \"Dauphin\"."}
{"id": "504039", "revid": "124679779", "url": "https://it.wikipedia.org/wiki?curid=504039", "title": "Ranieri (vescovo di Firenze)", "text": "Biografia.\nNel novembre del 1073 tenne un sinodo diocesano in Santa Reparata.\nPersonaggio di notevole personalit\u00e0 e ingegno, si rifiut\u00f2, in piena lotta per le investiture, di sostenere Enrico IV, come lo esortava l'arcivescovo di Ravenna Guilberto (poi antipapa Clemente III), e rimase sempre fedele a papa Gregorio VII. \nVenne sepolto nel battistero di Firenze, vicino all'altare maggiore. L'iscrizione sul sarcofago \u00e8 in esametri leonini."}
{"id": "504040", "revid": "125278158", "url": "https://it.wikipedia.org/wiki?curid=504040", "title": "Antonio Migliorati", "text": "Biografia.\nNacque da umile famiglia contadina, nella zona montana amandolese, alle pendici del Castel Manardo, presso l'abbazia benedettina dei Santi Vincenzo e Anastasio. La fama di santit\u00e0 di Nicola da Tolentino lo attrasse ad entrare tra gli agostiniani di Amandola. Professati i voti e completati gli studi, fu ordinato sacerdote verso il 1380.\nVerso i trent'anni fu a Tolentino, come sacrista del sepolcro di san Nicola, rimanendovi 12 anni. Nel 1397 pass\u00f2 nelle Puglie, forse come predicatore o anche come devoto del santo di Bari. Rientrato in Amandola, agli inizi del Quattrocento, fu pi\u00f9 volte priore del convento di Sant'Agostino, che provvide ad ampliare.\nCulto.\nNel 1453 il suo corpo, tolto dal sepolcro comune dei frati, fu sistemato in un'arca di legno sopra un altare, intitolato a suo nome. Nel 1641 fu posto in un sarcofago di legno, sostituito nel 1897 da uno in marmo. L'11 luglio 1759 papa Clemente XIII ascrisse Antonio nel numero dei beati, riconoscendone il culto \"ab immemorabili\". Vilipeso il corpo nel 1798 dalle truppe francesi, il 20 aprile 1890 papa Leone XIII concesse l'indulgenza plenaria ai visitatori del suo santuario."}
{"id": "504043", "revid": "35596210", "url": "https://it.wikipedia.org/wiki?curid=504043", "title": "Peer", "text": ""}
{"id": "504044", "revid": "23390", "url": "https://it.wikipedia.org/wiki?curid=504044", "title": "Ex-Gay", "text": ""}
{"id": "504046", "revid": "92723", "url": "https://it.wikipedia.org/wiki?curid=504046", "title": "Ordinariato militare negli Stati Uniti d'America", "text": "Lordinariato militare negli Stati Uniti d'America \u00e8 un ordinariato militare della Chiesa cattolica per gli Stati Uniti d'America. \u00c8 retto dall'arcivescovo Timothy Paul Andrew Broglio.\nTerritorio.\nSede dell'ordinariato militare \u00e8 la capitale Washington.\nLa sua giurisdizione si estende anche sulle isole minori esterne degli Stati Uniti d'America.\nStoria.\nIl vicariato castrense fu eretto l'8 settembre 1957 con il decreto \"Mysticam Petri naviculam\" della Congregazione Concistoriale.\nIl 21 aprile 1986 il vicariato castrense \u00e8 stato elevato ad ordinariato militare con la bolla \"Spirituali militum curae\" di papa Giovanni Paolo II.\nIl 18 agosto 1987 sono stati approvati dalla Santa Sede gli statuti dell'ordinariato militare negli Stati Uniti d'America, previsti dalla costituzione \"Spirituali militum curae\". Oltre al nome ufficiale di \"Military Ordinariate\", viene attribuito all'ordinariato anche il nome di uso comune di \"The Archdiocese for the Military Services, U.S.A.\"\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati."}
{"id": "504047", "revid": "110157", "url": "https://it.wikipedia.org/wiki?curid=504047", "title": "Ordinariato militare in Argentina", "text": "L'ordinariato militare in Argentina \u00e8 un ordinariato militare della Chiesa cattolica per l'Argentina. \u00c8 retto dal vescovo Santiago Olivera.\nTerritorio.\nSede dell'ordinariato \u00e8 la citt\u00e0 di Buenos Aires, dove si trova la cattedrale di Stella Maris. L'ordinariato \u00e8 costituito da 4 parrocchie.\nStoria.\nIl vicariato castrense di Argentina fu eretto l'8 luglio 1957 con il decreto \"Vicariatus castrenses\" della Congregazione Concistoriale.\nIl 24 aprile 1986 il vicariato castrense \u00e8 stato elevato a ordinariato militare con la bolla \"Spirituali militum curae\" di papa Giovanni Paolo II.\nNel 1998 sono stati approvati dalla Santa Sede gli statuti dell'ordinariato militare argentino, previsti dalla \"Spirituali militum curae\", in base ai quali la denominazione ufficiale dell'ordinariato \u00e8 \"Obispado castrense de Argentina\".\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati."}
{"id": "504048", "revid": "1123126", "url": "https://it.wikipedia.org/wiki?curid=504048", "title": "Ordinariato militare in Austria", "text": "Lordinariato militare in Austria \u00e8 l'ordinariato militare della Chiesa cattolica per l'Austria. \u00c8 retto dal vescovo Werner Freistetter.\nTerritorio.\nSede dell'ordinariato \u00e8 la citt\u00e0 di Vienna. A Wiener Neustadt si trova la basilica cattedrale di San Giorgio.\nStoria.\nIl vicariato castrense per l'impero austro-ungarico fu eretto il 22 dicembre 1773.\nIl vicariato castrense si conserv\u00f2 anche alla caduta dell'impero nel 1918, ma venne soppresso in seguito all'Anschluss ed \u00e8 stato ristabilito il 21 febbraio 1959.\nIl 21 aprile 1986 il vicariato castrense \u00e8 stato elevato ad ordinariato militare con la bolla \"Spirituali militum curae\" di papa Giovanni Paolo II.\nDal 1990 al 1994 e dal 1997 al 2015 il vescovo ordinario militare ha portato il titolo di vescovo titolare di Wiener Neustadt, citt\u00e0 dove l'ordinariato ha la sede.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati."}
{"id": "504049", "revid": "267975", "url": "https://it.wikipedia.org/wiki?curid=504049", "title": "Ordinariato militare in Australia", "text": "L'ordinariato militare in Australia \u00e8 l'ordinariato militare della Chiesa cattolica per l'Australia. La sede \u00e8 vacante.\nTerritorio.\nSede dell'ordinariato \u00e8 la citt\u00e0 di Canberra, dove funge da cattedrale la cappella di San Paolo.\nStoria.\nA partire dal 1912 Thomas Joseph Carr, arcivescovo di Melbourne, fu l'incaricato dei vescovi australiani per trattare con il ministero della difesa la nomina di cappellani militari. A lui fu delegata la nomina dei cappellani militari e nel 1913 divenne cappellano generale. Fino all'erezione del vicariato castrense l'incarico di cappellano generale fu confermato \"pro tempore\" dalla Santa Sede.\nIl vicariato castrense dell'Australia fu eretto il 6 marzo 1969 con la bolla \"Summi pastoris\" di papa Paolo VI.\nIl 16 luglio 1970, con la lettera apostolica \"Caelitum Regina\", papa Paolo VI ha proclamato la Beata Maria Vergine, venerata con il titolo di Aiuto dei Cristiani, patrona principale del vicariato castrense australiano.\nIl 21 aprile 1986 il vicariato castrense \u00e8 stato elevato ad ordinariato militare con la bolla \"Spirituali militum curae\" di papa Giovanni Paolo II.\nIl 1\u00ba giugno 1988 sono stati approvati dalla Congregazione per i vescovi gli statuti dell'ordinariato militare australiano, previsti dalla \"Spirituali militum curae\".\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati."}
{"id": "504051", "revid": "767487", "url": "https://it.wikipedia.org/wiki?curid=504051", "title": "Un anno con tredici lune", "text": "Un anno con tredici lune (\"In einem Jahr mit 13 Monden\"), \u00e8 un film drammatico tedesco del 1978, diretto da Rainer Werner Fassbinder\nProfondamente colpito dal suicidio, avvenuto nell'estate del '78, dell'amico e compagno Armin Meier, Fassbinder gir\u00f2 questo film in soli 25 giorni, curandone anche la fotografia. Il titolo fa riferimento alla particolare congiuntura astronomica (tredici lune) che avviene solo sei volte in un secolo. Sono anni che si ritiene suscitino profondissime crisi nelle persone dotate di una particolare sensibilit\u00e0. \u00c8 certamente uno dei film pi\u00f9 drammatici e aspri contro la societ\u00e0 ed una meditazione esistenziale sul suicidio.\nTrama.\nFrancoforte, 1978. \u00c8 qui che si svolgono gli ultimi cinque giorni di vita di Elvira/Erwin Weishaupt, una transessuale che rievoca il suo passato. Abbandonato da bambino in un orfanotrofio, perch\u00e9 illegittimo, Erwin da adulto si impiega come macellaio nel mattatoio di Francoforte. La sua vita sembra uguale a quella di molti altri. Incontra Irene e la sposa e dal matrimonio ne nasce una figlia. Ben presto, per\u00f2, incontra Anton Saitz, un ebreo, sopravvissuto ai lager e divenuto potente con la speculazione edilizia e con la prostituzione organizzata. Nella speranza di ottenere il suo amore e convinto che l'unico ostacolo sia il suo sesso, Erwin decide di operarsi e diventare donna.\nMa questo non baster\u00e0 all'egoismo crudele di Saitz. Appreso del cambiamento di sesso, Anton dopo averla umiliata la lascia. Elvira, rimasta sola, cade in una depressione e l'unico conforto \u00e8 l'amicizia con Zora, una prostituta. \u00c8 proprio lei a consigliarla di mettersi sulle tracce di Saitz. Ritrovarlo, secondo Zora, le permetter\u00e0 di capire e mettersi in pace col suo passato.\nElvira fa di tutto per rintracciarlo e finalmente ci riesce. Ma Anton non appena la riconosce la respinge con disgusto.\nLa depressione di Elvira a questo punto \u00e8 senza limiti. Tenta di trovare conforto ed aiuto in sua figlia, nella sua ex moglie, addirittura nella suora che in orfanotrofio l'ha cresciuto. Ma tutto \u00e8 inutile. Ognuno ha una sua verit\u00e0 che poco coincide con la verit\u00e0 di Elvira. E cos\u00ec, in un finale grottesco, affidando a un nastro registrato i suoi ultimi disperati pensieri, Elvira, respinta da tutti, si suicida."}
{"id": "504052", "revid": "834", "url": "https://it.wikipedia.org/wiki?curid=504052", "title": "Aa di Livonia", "text": ""}
{"id": "504054", "revid": "767487", "url": "https://it.wikipedia.org/wiki?curid=504054", "title": "Ordinariato militare in Belgio", "text": "Lordinariato militare in Belgio \u00e8 un ordinariato militare della Chiesa cattolica per il Belgio. \u00c8 retto dall'arcivescovo cardinale Jozef De Kesel.\nOrganizzazione.\nSede dell'ordinariato militare \u00e8 la citt\u00e0 di Bruxelles, dove si trova la cattedrale di Saint Jacques-sur-Coudenberg.\nStoria.\nIl vicariato castrense in Belgio fu eretto il 7 settembre 1957 con il decreto \"Lectissimis militum\" della Congregazione Concistoriale.\nIl 21 aprile 1986 il vicariato castrense \u00e8 stato elevato ad ordinariato militare con la bolla \"Spirituali militum curae\" di papa Giovanni Paolo II.\nFin dalla sua istituzione, l'ufficio di ordinario militare in Belgio \u00e8 affidato all'arcivescovo di Malines-Bruxelles.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati."}
{"id": "504057", "revid": "92723", "url": "https://it.wikipedia.org/wiki?curid=504057", "title": "Ordinariato militare in Bolivia", "text": "Lordinariato militare in Bolivia \u00e8 un ordinariato militare della Chiesa cattolica per la Bolivia. \u00c8 retto dal vescovo Fernando Bascop\u00e9 M\u00fcller, S.D.B.\nTerritorio.\nSede dell'ordinariato \u00e8 la citt\u00e0 di La Paz, dove si trova la cattedrale di Nostra Signora di Luj\u00e1n.\nStoria.\nLe prime disposizioni per i cappellani militari al seguito dell'esercito boliviano risalgono al 1848. I cappellani furono presenti durante la contesa del Pacifico nel 1879 e durante la guerra del Chaco nel 1932.\nIl primo vescovo incaricato dalla Santa Sede per la pastorale delle Forze Armate fu il vescovo di Potos\u00ed Carlos Loayza, negli anni dal 1940 al 1960.\nIl vicariato castrense fu eretto il 19 marzo 1961 con il decreto \"De militum spirituali cura\" della Congregazione Concistoriale.\nIl 21 aprile 1986 il vicariato castrense \u00e8 stato elevato al rango di ordinariato militare con la bolla \"Spirituali militum curae\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati."}
{"id": "504059", "revid": "92723", "url": "https://it.wikipedia.org/wiki?curid=504059", "title": "Ordinariato militare in Brasile", "text": "Lordinariato militare in Brasile \u00e8 un ordinariato militare della Chiesa cattolica per il Brasile. \u00c8 retto dall'arcivescovo Fernando Jos\u00e9 Monteiro Guimar\u00e3es, C.SS.R.\nTerritorio.\nSede dell'ordinariato militare \u00e8 la capitale Brasilia, dove si trova la cattedrale di Santa Maria dei Militari Regina della Pace.\nStoria.\nIl vicariato castrense del Brasile fu eretto il 6 novembre 1950 con il decreto \"Ad consulendum spirituali\" della Sacra Congregazione Concistoriale.\nIl 21 aprile 1986 il vicariato castrense \u00e8 stato elevato ad ordinariato militare con la bolla \"Spirituali militum curae\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati."}
{"id": "504061", "revid": "1123126", "url": "https://it.wikipedia.org/wiki?curid=504061", "title": "Ordinariato militare in Canada", "text": "Lordinariato militare in Canada \u00e8 un ordinariato militare della Chiesa cattolica in Canada. \u00c8 retto dal vescovo Scott Cal McCaig, C.C.\nTerritorio.\nSede dell'ordinariato \u00e8 la citt\u00e0 di Ottawa.\nStoria.\nIl vicariato castrense in Canada \u00e8 stato eretto il 17 febbraio 1951 con il decreto \"Materna Ecclesiae\" della Congregazione Concistoriale.\nIl 21 aprile 1986 il vicariato castrense \u00e8 stato elevato ad ordinariato militare con la costituzione apostolica \"Spirituali militum curae\" di papa Giovanni Paolo II.\nNel 1988 sono stati approvati \"ad experimentum\" gli statuti dell'ordinariato militare, previsti della \"Spirituali militum curae\". Il 30 marzo 2009 la Congregazione per i vescovi ha concesso l'approvazione definitiva degli statuti, in base ai quali il nome ufficiale dell'istituzione \u00e8 quello di \"The roman catholic military ordinariate of Canada\" (in inglese) e \"Ordinariat militaire catholique romain du Canada\" (in francese); per concessione della Santa Sede \u00e8 chiamata anche \"Military diocese of Canada / Dioc\u00e8se militaire du Canada\".\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati."}
{"id": "504062", "revid": "1123126", "url": "https://it.wikipedia.org/wiki?curid=504062", "title": "Ordinariato militare in Cile", "text": "Lordinariato militare in Cile \u00e8 un ordinariato militare della Chiesa cattolica per il Cile. \u00c8 retto dal vescovo Pedro Mario Ossand\u00f3n Buljevic.\nTerritorio.\nSede dell'ordinariato \u00e8 la citt\u00e0 di Santiago del Cile, dove si trova la cattedrale di Nostra Signora del Carmine.\nSono previste quattro diverse unit\u00e0 pastorali per l'Esercito, la Marina, l'Aviazione e i Carabinieri. Queste ultime tre unit\u00e0 pastorali hanno una propria chiesa istituzionale:\nIn tutto il paese vi sono chiese e cappelle dell'ordinariato militare.\nStoria.\nIl vicariato castrense del Cile \u00e8 stato eretto il 3 maggio 1910 con il breve \"In hac Beatissimi\" di papa Pio X. Precedentemente l'esercito cileno era affidato alle cure di cappellani dipendenti dall'arcidiocesi di Arequipa, che spesso erano impossibilitati ad esercitare il loro ministero, perch\u00e9 dipendenti da una diocesi straniera.\nIl 17 marzo 1986 fu benedetta la cattedrale, che \u00e8 stata consacrata il 27 dicembre 1994.\nIl 21 aprile 1986 il vicariato castrense \u00e8 stato elevato ad ordinariato militare con la costituzione apostolica \"Spirituali militum curae\" di papa Giovanni Paolo II.\nIl 23 gennaio 1988 sono stati promulgati gli statuti dell'ordinariato militare cileno, previsti dalla \"Spirituali militum curae\".\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati."}
{"id": "504063", "revid": "1123126", "url": "https://it.wikipedia.org/wiki?curid=504063", "title": "Ordinariato militare in Germania", "text": "Lordinariato militare in Germania \u00e8 un ordinariato militare della Chiesa cattolica per la Germania. \u00c8 retto dal vescovo Franz-Josef Overbeck.\nTerritorio.\nSede dell'ordinariato \u00e8 la citt\u00e0 di Berlino, dove si trovano la basilica cattedrale di San Giovanni Battista e l'ex cattedrale di San Michele. A Bonn si trova la chiesa di Sant'Elisabetta, che fu cattedrale dell'ordinariato dal 1956 al 2005.\nStoria.\nIl vicariato castrense fu eretto per il regno di Prussia nel 1868, ma al termine della Prima guerra mondiale fu soppresso.\nFu ristabilito il 20 luglio 1933, ma dopo la fine della Seconda guerra mondiale l'esercito tedesco fu smantellato e il vicariato soppresso.\nFu nuovamente ristabilito nel 1956, quando fu ricostituito il nuovo esercito della Repubblica Federale Tedesca (\"Bundeswehr\").\nIl 21 aprile 1986 il vicariato castrense \u00e8 stato elevato ad ordinariato militare con la bolla \"Spirituali militum curae\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati."}
{"id": "504064", "revid": "110157", "url": "https://it.wikipedia.org/wiki?curid=504064", "title": "Ordinariato militare nella Repubblica Dominicana", "text": "Lordinariato militare della Repubblica Dominicana \u00e8 un ordinariato militare della Chiesa cattolica per Repubblica Dominicana. \u00c8 retto dall'arcivescovo Francisco Ozoria Acosta.\nOrganizzazione.\nL'ordinariato militare estende la sua giurisdizione su tutti i membri delle forze armate e della polizia della Repubblica Dominicana.\nSede dell'ordinario \u00e8 la citt\u00e0 di Santo Domingo, dove si trova la cattedrale di Santa Barbara.\nLa struttura gerarchica dell'ordinariato militare prevede:\nLa Repubblica Dominicana \u00e8 divisa in quattro regioni militari, in ognuna di queste si trova un cappellano militare per ciascun corpo.\nStoria.\nIl vicariato militare per la Repubblica Dominicana fu eretto il 23 gennaio 1958 con il decreto \"E suprema militantis Ecclesiae\" della Congregazione Concistoriale, che dava compimento al concordato del 1954.\nIl 21 aprile 1986 il vicariato castrense \u00e8 stato elevato ad ordinariato militare con la bolla \"Spirituali militum curae\" di papa Giovanni Paolo II.\nFin dalla sua istituzione, l'ufficio di ordinario militare nella Repubblica Dominicana \u00e8 affidato all'arcivescovo di Santo Domingo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati."}
{"id": "504065", "revid": "1123126", "url": "https://it.wikipedia.org/wiki?curid=504065", "title": "Ordinariato militare in Ecuador", "text": "Lordinariato militare in Ecuador \u00e8 un ordinariato militare della Chiesa cattolica per l'Ecuador. La sede \u00e8 vacante.\nTerritorio.\nSede dell'ordinariato \u00e8 la citt\u00e0 di Quito.\nStoria.\nIl vicariato castrense \u00e8 stato eretto il 30 marzo 1983 con il decreto \"De erigendo\" della Congregazione per i vescovi.\nIl 21 aprile 1986 il vicariato castrense \u00e8 stato elevato ad ordinariato militare con la bolla \"Spirituali militum curae\" di papa Giovanni Paolo II.\nNel 1988 sono entrati in vigore gli statuti dell'ordinariato militare in Ecuador, previsti dalla \"Spirituali militum curae\", con i quali viene riconosciuta la denominazione corrente di \"Obispado Castrense del Ecuador\".\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati."}
{"id": "504066", "revid": "287204", "url": "https://it.wikipedia.org/wiki?curid=504066", "title": "Ordinariato militare in Francia", "text": "Lordinariato militare in Francia \u00e8 un ordinariato militare della Chiesa cattolica per la Francia. \u00c8 retto dal vescovo Antoine de Romanet de Beaune.\nTerritorio.\nL'ordinariato \u00e8 articolato in 4 vicariati, corrispondenti ai quattro corpi militari delle Forze Armate francesi: Esercito, Marina, Aviazione e Gendarmeria. A questi vicari si aggiunge un vicario generale.\nSede dell'ordinariato \u00e8 la citt\u00e0 di Parigi, dove si trova la cattedrale di San Luigi all'H\u00f4tel des Invalides.\nStoria.\nIl vicariato castrense di Francia fu eretto il 26 luglio 1952 con il decreto \"Obsecundare votis\" della Congregazione Concistoriale.\nIl 21 aprile 1986 il vicariato castrense \u00e8 stato elevato a ordinariato militare con la bolla \"Spirituali militum curae\" di papa Giovanni Paolo II. In forza degli statuti, approvati dalla Santa Sede il 5 maggio 2012, l'Ordinariato militare in Francia \u00e8 noto anche con il nome di \"Dioc\u00e8se aux arm\u00e9es\".\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati."}
{"id": "504067", "revid": "110157", "url": "https://it.wikipedia.org/wiki?curid=504067", "title": "Ordinariato militare in Gran Bretagna", "text": "Lordinariato militare in Gran Bretagna \u00e8 un ordinariato militare della Chiesa cattolica per il Regno Unito. \u00c8 retto dal vescovo Paul James Mason.\nTerritorio.\nLa cattedrale dell'ordinariato \u00e8 la chiesa dei Santi Michele e Giorgio ad Aldershot. La curia si trova a Farnborough.\nStoria.\nIl vicariato castrense nel Regno Unito fu eretto il 21 novembre 1953 con il decreto \"Inexhausta caritate\" della Congregazione Concistoriale.\nIl 21 aprile 1986 il vicariato castrense \u00e8 stato elevato ad ordinariato militare con la bolla \"Spirituali militum curae\" di papa Giovanni Paolo II.\nIl 24 ottobre 1987 sono stati approvati dalla Santa Sede gli statuti dell'ordinariato militare, previsti dalla costituzione \"Spirituali militum curae\". Oltre al nome ufficiale di \"Military ordinariate of Great Britain\", viene riconosciuto all'ordinariato anche il nome di \"Bishopric of the forces of Great Britain\".\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati."}
{"id": "504068", "revid": "1123126", "url": "https://it.wikipedia.org/wiki?curid=504068", "title": "Ordinariato militare in Ungheria", "text": "L'ordinariato militare in Ungheria \u00e8 un ordinariato militare della Chiesa cattolica per Ungheria. \u00c8 retto dal vescovo Tibor Berta.\nStoria.\nNell'esercito del Regno di Ungheria non era prevista una forma organizzata di assistenza sacerdotale in tempo di pace, tuttavia una Legge del 1912 stabiliva che in caso di guerra i cappellani dovevano essere \u00aba disposizione di tutte le forze armate per lo svolgimento dei compiti sacerdotali\u00bb. Nell'autunno del 1915 erano in servizio presso la Difesa 1615 preti, nel 1916 2400.\nNel gennaio del 1920 fu deliberata l'istituzione di uffici sacerdotali diretti da preti cattolici, presso ciascun distretto militare.\nIn seguito alla riduzione delle forze armate imposta dal trattato del Trianon, nel 1922 un decreto ha soppresso solo formalmente la diocesi castrense subordinata al Ministero della Difesa, che ha per\u00f2 continuato ad esistere organicamente e funzionalmente, alle dipendenze del Ministero della religione e della pubblica istruzione. Nel 1923 fu istituito, accanto a quello cattolico, con pari diritti e dignit\u00e0, l'ordinariato unico protestante.\nNel 1939 tutti i sacerdoti e i seminaristi in et\u00e0 di servizio militare, furono arruolati come riserva.\nNell'aprile del 1946 198 sacerdoti militari e civili erano prigionieri in Occidente e una cinquantina nei Paesi dell'est. Dopo la sconfitta il numero dei cappellani militari \u00e8 progressivamente calato: alla fine del 1947 c'erano 6 cattolici, 6 protestanti e 2 rabbini (gli ebrei erano stati inseriti nel 1945). Nel 1949 l'organico fu ridotto a due preti cattolici e due ministri protestanti. A partire dal 1951, senza alcun atto o ordine ufficiale, non vennero pi\u00f9 inseriti cappellani nell'organico della difesa.\nL'ordinariato militare \u00e8 stato ristabilito il 18 aprile 1994.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati."}
{"id": "504069", "revid": "1123126", "url": "https://it.wikipedia.org/wiki?curid=504069", "title": "Ordinariato militare in Indonesia", "text": "Lordinariato militare in Indonesia \u00e8 un ordinariato militare della Chiesa cattolica per l'Indonesia. \u00c8 retto dall'arcivescovo cardinale Ignatius Suharyo Hardjoatmodjo.\nTerritorio.\nSede dell'ordinariato \u00e8 la citt\u00e0 di Giacarta.\nStoria.\nIl vicariato castrense per l'Indonesia fu eretto il 25 dicembre 1949.\nIl 21 aprile 1986 il vicariato castrense \u00e8 stato elevato ad ordinariato militare con la bolla \"Spirituali militum curae\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati."}
{"id": "504070", "revid": "1123126", "url": "https://it.wikipedia.org/wiki?curid=504070", "title": "Ordinariato militare in Kenya", "text": "Lordinariato militare in Kenya \u00e8 un ordinariato militare della Chiesa cattolica nel Kenya. La sede \u00e8 vacante.\nTerritorio.\nSede dell'ordinariato \u00e8 la citt\u00e0 di Nairobi.\nStoria.\nIl vicariato militare del Kenya fu eretto il 20 gennaio 1964.\nIl 21 aprile 1986 il vicariato castrense \u00e8 stato elevato ad ordinariato militare con la bolla \"Spirituali militum curae\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati."}
{"id": "504071", "revid": "1123126", "url": "https://it.wikipedia.org/wiki?curid=504071", "title": "Ordinariato militare in Corea", "text": "L'ordinariato militare in Corea \u00e8 un ordinariato militare della Chiesa cattolica in Corea. \u00c8 retto dal vescovo Titus Seo Sang-Bum.\nTerritorio.\nSede dell'ordinariato \u00e8 la citt\u00e0 di Seul.\nStoria.\nIl vicariato castrense in Corea fu eretto il 22 novembre 1983.\nIl 21 aprile 1986 il vicariato castrense \u00e8 stato elevato ad ordinariato militare con la bolla \"Spirituali militum curae\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati."}
{"id": "504072", "revid": "92723", "url": "https://it.wikipedia.org/wiki?curid=504072", "title": "Ordinariato militare in Lituania", "text": "Lordinariato militare in Lituania \u00e8 un ordinariato militare della Chiesa cattolica per la Lituania. La sede \u00e8 vacante.\nStoria.\nL'ordinariato militare \u00e8 stato eretto il 25 novembre 2000 con la bolla \"Christi discipuli\" di papa Giovanni Paolo II. Sede dell'ordinariato \u00e8 la cattedrale di Sant'Ignazio a Vilnius.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati."}
{"id": "504074", "revid": "92723", "url": "https://it.wikipedia.org/wiki?curid=504074", "title": "Ordinariato militare nei Paesi Bassi", "text": "Lordinariato militare nei Paesi Bassi \u00e8 un ordinariato militare della Chiesa cattolica per i Paesi Bassi. La sede \u00e8 vacante.\nTerritorio.\nSede dell'ordinariato \u00e8 la citt\u00e0 di Almelo.\nStoria.\nIl vicariato castrense dei Paesi Bassi \u00e8 stato eretto il 16 aprile 1957 con il decreto \"Militantis Iesu Christi\" della Congregazione Concistoriale.\nIl 21 aprile 1986 il vicariato castrense \u00e8 stato elevato a ordinariato militare con la bolla \"Spirituali militum curae\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati."}
{"id": "504075", "revid": "1123126", "url": "https://it.wikipedia.org/wiki?curid=504075", "title": "Ordinariato militare in Nuova Zelanda", "text": "Lordinariato militare in Nuova Zelanda \u00e8 un ordinariato militare della Chiesa cattolica per la Nuova Zelanda. \u00c8 retto dall'arcivescovo cardinale John Atcherley Dew.\nTerritorio.\nSede dell'ordinariato \u00e8 la citt\u00e0 di Wellington.\nStoria.\nIl vicariato castrense di Nuova Zelanda \u00e8 stato eretto il 28 ottobre 1976.\nIl 21 aprile 1986 il vicariato castrense \u00e8 stato elevato a ordinariato militare con la bolla \"Spirituali militum curae\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati."}
{"id": "504076", "revid": "1123126", "url": "https://it.wikipedia.org/wiki?curid=504076", "title": "Ordinariato militare in Per\u00f9", "text": "L'ordinariato militare in Per\u00f9 \u00e8 un ordinariato militare della Chiesa cattolica per il Per\u00f9. \u00c8 retto dal vescovo Juan Carlos Vera Plasencia, M.S.C.\nTerritorio.\nL'ordinariato militare estende la sua giurisdizione su tutti i membri delle forze armate e della polizia del Per\u00f9.\nSede dell'ordinario \u00e8 la citt\u00e0 di Lima, dove funge da cattedrale la basilica di Nostra Signora della Mercede.\nStoria.\nIl vicariato castrense del Per\u00f9 fu eretto il 15 maggio 1943 con il decreto \"Ad consulendum\" della Sacra Congregazione Concistoriale.\nIl 21 aprile 1986 il vicariato castrense \u00e8 stato elevato ad ordinariato militare con la bolla \"Spirituali militum curae\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati."}
{"id": "504078", "revid": "125480929", "url": "https://it.wikipedia.org/wiki?curid=504078", "title": "Cabaret", "text": "Il cabaret (o, meno usato, cabar\u00e8) \u00e8 storicamente una forma di spettacolo che combina teatro, canzone, commedia e danza. Per estensione il termine si riferisce anche al locale dove venivano rappresentati questi spettacoli. \nNato sul finire del XIX secolo in Francia, si differenzia subito dal caf\u00e9-chantant orientandosi maggiormente verso la sperimentazione di nuovi linguaggi che non sul solo intrattenimento. \u00c8 infatti all'interno dei primi cabaret che fioriscono le correnti di dadaismo prima, e surrealismo poi, che avrebbero fortemente influenzato tutta l'arte di l\u00e0 da venire.\nCon il cambio delle modalit\u00e0 di spettacolo e con l'avvento della TV, anche la parola \"cabaret\" ha mutato, a livello colloquiale, il proprio significato. In spagnolo, per esempio, connota spettacoli di danza dallo spiccato erotismo. In Italia, invece, il \"cabaret\" viene associato alla recitazione comica, per cui \"cabarettista\" \u00e8 diventato sinonimo di attore comico che si esibisce in locali.\nEtimologia.\nIl termine francese \"cabaret\" deriva dalla parola piccarda o vallone del XII secolo \"camberete\" o \"cabret\", che designa una piccola stanza. La prima testimonianza scritta dell'uso della parola \"kaberet\" si trova in un documento di Tounai del 1275. Il termine \"caberet\" o \"cabret\" era usato fin dal XII secolo nell'olandese medio con il significato di \"locanda\" o \"ristorante\" economici. La parola stessa \"cambret\" probabilmente deriva da una prima forma del francese \"chambrette\", \"piccola stanza\", o dal normanno \"chamber\", con il significato di \"taverna\", a sua volta derivato dal tardo latino \"camera\", che significa \"tetto a volta\".\nStoria per paese.\nCabaret francese.\nI cabaret e le taverne.\nI \"cabaret\" apparvero a Parigi alla fine del XV secolo. Si distinguevano dalle taverne perch\u00e9, oltre al vino, vi veniva venduto anche del cibo, il tavolo era coperto da una tovaglia e il prezzo pagato era per il cibo e non per la bevanda. Questi locali non erano associati all'intrattenimento, anche se saltuariamente dei musicisti vi suonavano all'interno.. Nel XVII secolo emerse una maggiore distinzione tra i due tipi di locale, quando le taverne si limitarono a servire solo vino e pi\u00f9 tardi anche carne arrostita.\nI cabaret erano frequentemente utilizzati come luogo di ritrovo per scrittori, attori e artisti. Scrittori come Jean de La Fontaine, Moli\u00e8re e Jean Racine erano notoriamente frequentatori di cabaret come il Mouton Blanc in rue du Vieux-Colombier e il Croix de Lorraine sull'odierna rue Bourg-Tibourg. Nel 1773 poeti, pittori, musicisti e scrittori francesi iniziarono a incontrarsi al cabaret Le Caveau in rue de Buci, dove componevano e cantavano le loro canzoni. Le Caveau rimase aperto fino al 1816, quando fu costretto a chiudere a causa del contenuto satirico delle canzoni scritte dai clienti, che deridevano il governo monarchico.\nI cabaret come ritrovi musicali.\nNel XVIII secolo apprvero i \"caf\u00e9-concert\" o \"caf\u00e9-chantant\", locali che, oltre al cibo, offrivano anche numeri musicali, cantati o di magia. I pi\u00f9 celebri erano il Caf\u00e9 des Aveugles, all'interno delle cantine del Palais-Royal, che aveva una piccola orchestra di musicisti ciechi. All'inizio del XIX secolo molti \"caf\u00e9s-chantants\" aprirono a Parigi. Il pi\u00f9 famoso era il Caf\u00e9 des Ambassadeurs, aperto nel 1843 sugli Champs-\u00c9lys\u00e9es, e l'Eldorado, aperto nel 1858 sul boulevard Strasbourg. Nel 1900 si potevano contare pi\u00f9 di 150 \"caf\u00e9s-chantant\" in tutta la citt\u00e0.\nIl primo cabaret, nel senso moderno della parola, fu Le Chat noir (\"Il gatto nero\"), nel quartiere boh\u00e9mien di Montmartre, creato nel 1881 dall'agente teatrale e imprenditore Rodolphe Salis inizialmente con il nome \"Le cabaret artistique de Rodolphe Salis\". Combinava musica e altri spettacoli di intrattenimento con la cronaca e la satira politica. Le Chat noir ha saputo mettere assieme personaggi parigini ricchi e famosi con i boh\u00e9mien e gli artisti di Montmartre e Pigalle. La sua clientela era composta da \"una mistura di scrittori e pittori, giornalisti e studenti, impiegati e personaggi stravaganti, cos\u00ec come modelle, prostitute e gran dame alla ricerca di esperienze esotiche\". L'ospite era Salist stesso, che chiamava se stesso un \"cabarettista-gentiluomo\". Incominciava con un monologo che canzonava i ricchi, ridicolizzava i deputati dell'Assemblea Nazionale e scherzava sui fatti del giorno. Il locale era divenuto persino troppo piccolo per il pubblico che vi voleva entrare, cos\u00ec alla mezzanotte del 10 giugno 1885 Salis e i suoi clienti si spostarono lungo la strada al pi\u00f9 ampio spazio offerto dal nuovo locale situato al numero 12 di rue de Laval, dove un decoro lo descriveva come \"una sorta di Beirut con influenze cinesi\". Il compositore Erik Satie, dopo aver finito gli studi al conservatorio, si guadagn\u00f2 da vivere suonando il pianoforte a Le Chat noir. Altri clienti celebri del locale furono Alphonse Allais, Jean Richepin e Aristide Bruant. Altri cabaret del periodo: il Cabaret des Quat'z'Arts, La Lune rousse e Les Pantins.\nNel 1896 c'erano 56 cabaret e \"caf\u00e9-chantant\" a Parigi, pi\u00f9 una dozzina di sale da ballo. I cabaret non godevano di una buona reputazione, un critico nel 1897 scrisse che \"vendono bevande che valgono quindici centesimi insieme a versi che, per la maggior parte, non valgono nulla\". I cabaret tradizionali, con spettacoli di monologhi e canzoni, vennero rimpiazzati da locali pi\u00f9 specializzati, come per esempio il Boite a Fursy, aperto nel 1899, specializzato in attualit\u00e0, politica e satira. Alcuni erano puramente teatrali e producevano sketch e brevi rappresentazioni. Altri erano focalizzati sul macabro o l'erotico, come il Cabaret de la fin du Monde, che aveva camerieri agghindati come divinit\u00e0 greche e romane e presentava dei \"tableau vivant\" tra l'erotico e il pornografico.\nAlla fine del secolo rimanevano solamente pochi cabaret nel vecchio stile, dove si riunivano artisti e bohemien. Tra questi il Cabaret des noctambules, sul marciapiedi sinistro di Rue Champollion; il Lapin Agile, a Montmartre; Le Soleil d'or, all'angolo tra il quai Saint-Michel e il boulevard Saint-Michel, dove si incontravano poeti come Guillaume Apollinaire e Andr\u00e9 Salmon, per condividere le proprie opere.\nLe music-hall, inventati a Londra, apparvero a Parigi nel 1862. Questi locali offrivano spettacoli musicali e teatrali pi\u00f9 suntuosi, con costumi elaborati, canto e danza. I teatri di Parigi, spaventati dalla concorrenza delle music-hall, ottennero dall'Assemblea Nazionale una legge che proibiva loro di indossare costumi o parrucche, danzare o recitare dialoghi. La legge venne sfidata nel 1867 dal proprietaro dell'Eldorado, che mise sul palco del proprio locale un'ex attrice famosa della Com\u00e9die-Fran\u00e7aise a recitare versi di Pierre Corneille e Jean Racine. Il pubblico si schier\u00f2 dalla parte delle music-hall e la legge venne abrogata.\nIl Moulin Rouge venne aperto nel 1889 dal catalano Joseph Oller. Si faceva notare per il grande mulino rosso sul tetto e divenne il luogo di nascita del can-can. Aiut\u00f2 a far conoscere i cantanti Mistinguett ed \u00c9dith Piaf e il pittore Toulouse-Lautrec, che creo alcuni poster per il locale. L'Olympia, anch'esso di propriet\u00e0 di Oller, fu il primo locale ad assumere il nome di music-hall. Aperto nel 1893 venne seguito dall'Alhambra Music Hall nel 1902 e dal Printania nel 1903. Quest'ultimo, aperto solo durante l'estate, aveva un ampio \"giardino musicale\" dove potevano sedere fino a 12.000 spettatori e produceva spettacoli serali che presentavano fino a 23 differenti atti che comprendevano cantanti, acrobati, cavalli, mimi, giocolieri, leoni, orsi ed elefanti, con due spettacoli al giorno.\nNel XX secolo la competizione con il cinema spinse le sale da ballo a organizzare show sempre pi\u00f9 spettacolari e complessi. Nel 1911 il produttore Jacques Charles dell'Olympia cre\u00f2 una grande scalinata come set per i suoi spettacoli, competendo con il suo grande rivale, il Folies Berg\u00e8re, aperto nel 1869. Tra gli artisti degli anni venti che vi si esibivano la pi\u00f9 celebre fu la cantante e ballerina americana Jos\u00e9phine Baker. Il Casin\u00f2 de Paris, diretto da Leon Volterra e Henri Varna, presentava molti cantanti francesi celebri, come Mistinguett, Maurice Chevalier e Tino Rossi.\nIl Lido, che apr\u00ec nel 1946 sugli Champs-\u00c9lys\u00e9es, offriva celebrit\u00e0 come \u00c9dith Piaf, Stanlio e Ollio, Shirley MacLaine, Marlene Dietrich, Maurice Chevalier e No\u00ebl Coward. Il Crazy Horse, che offriva numeri di strip-tease, danza e magia, apr\u00ec nel 1951. L'Olympia venne trasformato in cinema, prima di venire recuperato come music-hall e sala da concerti nel 1954, ospitando artisti quali la Piaf, la Dietrich, Miles Davis, Judy Garland e i Grateful Dead. Un pugno di music-hall continua a sopravvivere a Parigi ai giorni nostri, venendo visitati da molti turisti, ed \u00e8 presente anche un numero di cabaret pi\u00f9 tradizionali, che presentano musica e satira.\nCabaret olandese (dal 1895).\nNei Paesi Bassi il cabaret o \"kleinkunst\" (letteralmente \"piccola arte\") \u00e8 una forma di intrattenimento popolare, abitualmente rappresentata nei teatri. La data di nascita del cabaret olandese \u00e8 abitualmente fatta risalire al 19 agosto 1895.\nAd Amsterdam esiste la Kleinkunstacademie (\"Accademia del Cabaret\"). Tale forma d'arte \u00e8 un misto di stand-up comedy, teatro e musica che spesso include temi sociali e satira politica. Nel XX secolo i tre pi\u00f9 importanti cabarettisti olandesi erano Wim Sonneveld, Wim Kan e Toon Hermans. Oggigiorno molti spettacoli di cabaret tenuti da popolari \"cabaretiers\" (\"cabarettisti\") vengono trasmessi dalla televisione nazionale, in specialmodo il giorno di Capodanno, quando \u00e8 possibile scegliere tra speciali spettacoli di cabaret in cui abitualmente i cabarettisti riflettono sui pi\u00f9 importanti avvenimenti dell'anno trascorso.\nCabaret tedesco (dal 1901).\nIl cabaret tedesco, o \"Kabarett\", viene spesso visto avvolto da un'aura di perversione, ambiguit\u00e0 e decadenza, dovuta sia alla propaganda fattane dai nazisti all'indomani della caduta della Repubblica di Weimar, sia a romanzi, spettacoli teatrali e film che ne hanno raccontato la storia, sia al preconcetto della cultura anglo-americana nei confronti della Germania, visione da sempre contestata dalla cultura tedesca. Altro preconcetto \u00e8 quello che lega il \"Kabarett\" all'ambiguit\u00e0 sessuale di Marlene Dietrich o al teatro di Bertolt Brecht e alla musica di Kurt Weill, che non furono invece protagonisti diretti di quella scena. Frequentavano per\u00f2 quei locali, ne furono fortemente influenzati e vi si ispirarono spesso. Era invece una forma di spettacolo molto pi\u00f9 tesa alla comicit\u00e0 e alla satira, in particolar modo con intenti anti-nazisti, fenomeno politico in piena ascesa durante gli anni venti e primi anni trenta del Novecento. Il \"Kabarett\" si diversifica dal cabaret francese, o \"cabaret artistique\", pi\u00f9 legato alla poesia e alla musica degli \"chansonier\", appunto per la maggior carica di satira, pi\u00f9 caustica e provocatoria e di carattere pi\u00f9 intellettuale.\nIl \"Kabarett\" tedesco prende il via il 18 gennaio 1901, quando viene inaugurato l'\u00dcberbrettl (\"Superpalcoscenico\"), vicino ad Alexanderplatz a Berlino, ideato dall'eccentrico barone Ernst von Wolzogen, che ne affida la direzione a un giovane Arnold Sch\u00f6nberg. Il nome del locale allude ironicamente al \"Superuomo\" (\"\u00dcbermensch\") di Nietsche, di cui von Wolzogen era un appassionato seguace. Cinque giorni dopo Max Reinhardt apre il cabaret parodistico-letterario Schall und Rauch (\"Rumore e Furore\") e poco dopo viene inaugurato anche Die Brille (\"Gli Occhiali\").\nMa il locale destinato a creare l'autentico spirito cabarettistico tedesco fiorisce nel sud della nazione: nell'aprile del 1901 Frank Wedekind apre a Monaco di Baviera l'Elf Scharfrichter (\"Il boia Elf\"). \u00c8 questo un cabaret caratterizzato da uno spirito maggiormente affinato e macabro, il gusto per la battuta folgorante e la recitazione e il canto algidi e distaccati. Il locale \u00e8 arredato con accessori macabri, come teschi e strumenti di tortura, e vi si esibisce Marya Delvard, vestita di nero e con il viso coperto da un pesante cerone bianco. Nel locale vi si tenevano i \"Morit\u00e4ten\", ballate satiriche con dettagli orrorifici e sprezzanti giudizi morali sulla societ\u00e0 della Germania Guglielmina alla vigilia della Grande Guerra, che ispireranno appunto \"L'opera da tre soldi\" di Bertolt Brecht e Kurt Weill. All'Elf Scharfrichter fa seguito, sempre a Monacao, il Simplicissimus di Kathi Kobus legato all'omonima rivista, di cui si tramanda la leggenda che Isadora Duncan vi ballasse sui tavoli.\nCon l'avvento dell'era di Weimar, a met\u00e0 anni venti, le performance di \"Kabarett\" erano caratterizzate dalla satira politica e dall'umorismo nero. Vi si poteva torvare la caratteristica atmosfera intima del \"cabaret\" francese, ma aveva sviuppato un umorismo nero tipicamente tedesco. Tipico l'esempio dei \"Moritat\", canzoni moraliste e satiriche dal tratto funebre.\nIl \"Kabarett\" tedesco degli anni venti e trenta del Novecento porter\u00e0 al successo artisti come Werner Finck al Die Katakombe e Karl Valentin al Wien-M\u00fcnchen.\nCabaret polacco (dal 1905).\nIl \"kabaret\" polacco \u00e8 una forma di intrattenimento dal vivo che comprende un gruppo di comici e consiste in molti sketch umoristici, monologhi, stand-up comedy, canzoni e satira politica (spesso nascosta da doppi sensi, cos\u00ec da aggirare la censura). Questo spettacolo affonda le sue radici nello Zielony Balonik, un famoso cabaret letterario fondato a Cracovia da poeti, scrittori e artisti locali durante gli anni finali della spartizione della Polonia. Durante il secondo dopoguerra, la Polonia era maggiormente associata a spettacoli di danza, spesso di teatri itineranti, pi\u00f9 che non al teatro. I locali del periodo prebellico, con danzatrici, erano spariti da tempo.\nCabaret russo (dal 1908).\nI primi cabaret ad aprire in Russia sono: il Letu\u010daja my\u0161' (\"Il pipistrello\"), aperto a Mosca il 29 febbraio 1908 da Nikita Baliev; il Krivoe Zerkalo (\"Specchio distorto\"), fondato da Aleksandr Kugel' e Nikolaj Evreinov.\nCabaret statunitense (dal 1911).\nIl cabaret americano venne copiato dal cabaret francese da Jesse Louis Lasky nel 1911. Negli Stati Uniti il cabaret si differenzi\u00f2 da quello europeo in uno stile di performance molto diverso a causa delle influenze della musica jazz. Il cabaret di Chicago era maggiormente focalizzato su grandi orchestre e raggiunse il suo picco durante i ruggenti anni venti, durante il proibizionismo, e veniva rappresentato negli speakeasy e nelle steakhouse.\nIl cabaret newyorkese non arriv\u00f2 mai a sviluppare una grande quantit\u00e0 di commenti sull'attualit\u00e0. Quando il cabaret newyorkese ospitava performance jazz, tendeva a focalizzarsi maggiormente su famose cantanti come Nina Simone, Bette Midler, Eartha Kitt, Peggy Lee e Hildegarde, pi\u00f9 che non su musica strumentale. Le riviste annuali di Julius Monk, stabilirono lo standard del cabaret newyorkese durante i tardi anni cinquanta e i sessanta.\nIl cabaret statunitense cominci\u00f2 a tramontare durante gli anni sessanta, a causa della crescente popolarit\u00e0 dei concerti rock, degli spettacoli di variet\u00e0 televisivi e in generale dei teatri che ospitavano spettacoli comici. Comunque sopravvisse in alcuni spettacoli serali di Las Vegas come quelli del Tropicana, che ospitava alcune parti di spettacolo comico. Lo stile del cabaret sopravvive in diversi spettacoli musicali, cos\u00ec come negli in show di stand-up comedy e \"en travesti\".\nIl cabaret statunitense sta vivendo una riscoperta in particolare in citt\u00e0 quali New Orleans, Seattle, Filadelfia, Orlando, Tulsa, Asheville, e Kansas City, con nuove generazioni di artisti che reinterpretano vecchie forme di musica e teatro. Molti gruppi contemporanei di cabaret comprendono una combinazione di musiche originali, burlesque e satira politica, cos\u00ec come si pu\u00f2 trovare in gruppi come il Cabaret Red Light e il . A New York, fin dal 1985, diverse forme di successo e innovativo cabaret sono state premiate ogni anno con il premio Bistro Award.\nCabaret britannico (dal 1912).\nIl Cabaret Theatre Club, pi\u00f9 tardi conosciuto come The Cave of the Golden Calf, venne aperto da Frida Strindberg in uno scantinato al numero 9 di Heddon Street, a Londra, nel 1912, sul modello del Kaberett Fledermaus di Vienna, sua citt\u00e0 natale. La Strindberg voleva che il suo club fosse un ritrovo all'avanguardia per scrittori e artisti boh\u00e9mien, con decorazioni di Jacob Epstein, Eric Gill e Wyndham Lewis, ma divenne presto un divertente luogo di ritrovo per l'alta societ\u00e0 e fin\u00ec in bancarotta nel 1914. The Cave tuttavia ha avuto un ruolo estremamente influente, fornendo un modello per generazioni di nightclub che sarebbero venuti in seguito.\nCabaret italiano (dai primi '900).\nIn Italia, si pu\u00f2 considerare cabaret, ai pi\u00f9 alti livelli, l'opera di Ettore Petrolini (1886 - 1936) che operava nei circuiti di avanspettacolo (prima) e di teatro (poi). \nIl cabaret gode di questa definizione fin dagli inizi degli anni cinquanta sempre a Roma con il trio de I Gobbi (Vittorio Caprioli, Alberto Bonucci e Franca Valeri), con il trio Fo-Durano-Parenti al Piccolo Teatro di Milano, con la \"Borsa Arlecchino\" a Genova e con le musiche ironiche di Franco Nebbia. \nLocali italiani in cui il cabaret si svilupp\u00f2 furono il Salone Margherita, \"Le Grotte del Piccione\" (pi\u00f9 tardi Cab 37), il Bagaglino, il Sette per Otto, il Cabaret Sancarlino, il Giardino dei Supplizi, il Puff, La Chanson, l'Oca d'Oro, l'Intra's Derby Club (pi\u00f9 tardi Derby Club), il Nebbia Club, il Cab 64 e il Lanternin dei Gufi.\nRoma.\nA Roma, fin dal 1907, dopo i successi internazionali raggiunti in tourn\u00e9e con l'opera di Ettore Petrolini, dapprima nell'avanspettacolo e nel teatro poi, il Salone Margherita rimase fino al secondo dopoguerra uno dei punti cardine indiscussi del cabaret italiano. \nQui, oltre ad Ettore Petrolini e Leopoldo Fregoli, calcarono il palcoscenico i migliori artisti e le pi\u00f9 ricercate sciantose del tempo come La Bella Otero e Lina Cavalieri.\nA fine 1951, ci fu il debutto del Teatro dei Gobbi, il famoso Trio con Alberto Bonucci (in seguito sostituito da Luciano Salce), Vittorio Caprioli e Franca Maria Norsa (Franca Valeri) con le musiche di scena di Franco Nebbia.\nSubito dopo la seconda guerra, in Via della Vite, torn\u00f2 di notevole importanza \"Le Grotte del Piccione\" di Piero Gabrielli , fino a quando, nel 1964, cambi\u00f2 nome in Cab37 e venne gestito da Maurizio Costanzo. \nQui si esibivano i giovani Gigi Proietti, Pippo Franco insieme a Fiorenzo Fiorentini che riproponeva il mito di Petrolini.\nNel 1965, ottenne un clamoroso successo Il Bagaglino, fondato dai giornalisti Luciano Cirri, Mario Castellacci, Pierfrancesco Pingitore, Gianfranco Finaldi e Piero Palumbo; e dal musicista Dimitri Gribanovski. \nNato in una cantina di vicolo della Campanella 2, la compagnia all\u2019inizio ebbe il nome Bragaglino in onore di Anton Giulio Bragaglia, ma un'ingiunzione degli eredi impose il cambio in Bagaglino. Il primo spettacolo messo in scena, il 23 novembre 1965, fu \"I tab\u00f9\" con Oreste Lionello, Pino Caruso, Gabriella Gazzolo e Claudia Caminito. Lionello era attore gi\u00e0 di buon nome. \nPer Pino Caruso si tratt\u00f2 della prima affermazione, che l\u2019avrebbe portato nel 1968 in tv e alla notoriet\u00e0. \nNei decenni successivi al Bagaglino si sono messi in mostra i migliori cabarettisti, attori e cantanti tra i quali nomi di spicco come Gabriella Ferri, Anna Mazzamauro, Bombolo, Loretta Goggi, Pippo Franco, Leo Gullotta, Sergio Leonardi, Isabella Biagini, Martufello, Pamela Prati, fino alla cantante Giorgia.\nE nel 1967, sempre il giornalista Luciano Cirri fond\u00f2 insieme ad Oreste Lionello \"il Giardino dei Supplizi\", dove Gianfranco Funari inizi\u00f2 la carriera come cabarettista.\nUn contributo importante \u00e8 da attribuire anche all'altro locale di Maurizio Costanzo a Trastevere, in Via del Mattonato: il famoso \"Sette per Otto\", dove, tra gli altri, lanci\u00f2 Paolo Villaggio ed era spesso frequentato da Pietro Garinei e Sandro Giovannini, Ugo Tognazzi e Marco Ferreri .\nSempre a Trastevere, nel '68, per volont\u00e0 di Lando Fiorini nacque il Puff, un locale d'ispirazione al Kabarett tedesco ed al caf\u00e9-chantant francese che ancora oggi offre un servizio di ristorazione prima degli spettacoli.\nAnche qui, come al Bagaglino, si sono esibiti i migliori cabarettisti come Enrico Montesano, Maurizio Mattioli, Solvejg D'Assunta, Gianfranco D'Angelo, Rod Licari, Toni Ucci, Giusy Valeri, Jimmy il Fenomeno, Olimpia Di Nardo, Marcello Martana.\nNei primi anni '70 in Via Boncompagni 11 c'era il \"Cabaret Sancarlino\", un elegante locale dove si esibivano Lino Banfi, Carletto Sposito e che fu trampolino di lancio anche per Claudio Baglioni che, come cantante, faceva parte del gruppo cabarettistico \"I Rugantini\".\nSul finire degli anni settanta fu celebre il locale \"La Chanson\" di Marcello Casco che lanci\u00f2 il gruppo di cabaret La Smorfia, composto allora da Lello Arena, Enzo Decaro e Massimo Troisi e anche molti altri artisti.\nAgli inizi degli anni '90 Fiorenzo Fiorentini e Paolo Gatti fondarono il Teatro Petrolini, nel rione Testaccio, attivo ancora oggi con spettacoli di musica e cabaret .\nMilano.\nA Milano, il cabaret si afferma nei primi anni sessanta al Nebbia Club, al Cab 64 (locale gestito da Tinin Mantegazza) e al Derby Club con il Gruppo Motore, composto da Enzo Jannacci, Cochi e Renato, Felice Andreasi, Lino Toffolo e Bruno Lauzi, con l'impronta pionieristica di Franco Nebbia al Nebbia Club di Milano, provocatorio e politicamente impegnato, ispirato alla lezione tedesca, poi col gruppo I Gufi (Gianni Magni, Lino Patruno, Roberto Brivio, Nanni Svampa, gi\u00e0 attivi da qualche anno). \nSuccessivamente esplode al Derby Club di Milano, straordinaria fucina, assimilabile ad una vera e propria corrente artistica. Inizialmente solo un jazzclub denominato Intra Derby Club (dal nome del pianista resident, Enrico Intra), proprio qui l'entrateiner Franco Nebbia inizia a far sorridere con le sue canzoncine surreali e fulminee analisi critiche e il batterista Pupo De Luca inizia a improvvisare monologhi umoristici, mentre Velia Mantegazza si propone coi suoi pupazzi. Vi approderanno in seguito coi loro piccoli spettacoli Walter Valdi, il Gruppo Motore al completo, dal 1965 in poi e altri.\nNell'arco di circa un ventennio, al Derby, si esibiranno le nuove leve della comicit\u00e0 e della canzone d'autore come Paolo Villaggio, Enzo Robutti, Massimo Boldi, Rudy Magnaghi, Giorgio Faletti, Ernst Thole, Mauro Di Francesco, Fabio Concato, Giorgio Porcaro, Gianfranco Funari, Diego Abatantuono, Teo Teocoli, I Gatti di Vicolo Miracoli, Francesco Salvi, Paolo Rossi, Claudio Bisio, Enzo Iacchetti, Alberto Tovaglia, Aldo e Giovanni (Giacomo si un\u00ec al gruppo qualche anno pi\u00f9 tardi al Caffe' Teatro di Samarate), la Carovana, Marco Milano, Roberto De Marchi.\nCabaret svedese (dagli anni settanta).\nNel 1974 apr\u00ec a Stoccolma uno spettacolo underground chiamato Fattighuskabar\u00e9n (\"cabaret della casa povera\"), che ebbe successo per 10 anni. Qui iniziarono la loro carriera future celebrit\u00e0 svedesi come Ted \u00c5str\u00f6m, \u00d6rjan Ramberg e Agneta Lind\u00e9n."}
{"id": "504079", "revid": "92723", "url": "https://it.wikipedia.org/wiki?curid=504079", "title": "Ordinariato militare nelle Filippine", "text": "Lordinariato militare nelle Filippine \u00e8 un ordinariato militare della Chiesa cattolica per le Filippine. \u00c8 retto dal vescovo Oscar Jaime Llaneta Florencio.\nTerritorio.\nSede dell'ordinariato \u00e8 la citt\u00e0 di Quezon City, dove sorge la cattedrale di Sant'Ignazio di Loyola.\nStoria.\nIl vicariato castrense delle Filippine fu eretto l'8 dicembre 1950.\nIl 16 luglio 1958, con la lettera apostolica \"Quidquid ad dilatandum\", papa Pio XII proclam\u00f2 la Beata Maria Vergine Immacolata patrona principale del vicariato castrense.\nIl 21 aprile 1986 il vicariato castrense \u00e8 stato elevato ad ordinariato militare con la bolla \"Spirituali militum curae\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati."}
{"id": "504080", "revid": "92723", "url": "https://it.wikipedia.org/wiki?curid=504080", "title": "Ordinariato militare in Polonia", "text": "Lordinariato militare in Polonia \u00e8 un ordinariato militare della Chiesa cattolica in Polonia. \u00c8 retto dal vescovo Wies\u0142aw Lechowicz.\nTerritorio.\nSede dell'ordinariato \u00e8 la citt\u00e0 di Varsavia, dove si trova la cattedrale di Maria Santissima Regina di Polonia.\nLa giurisdizione \u00e8 suddivisa in 9 decanati, corrispondenti a diversi corpi d'armata e regioni militari.\nStoria.\nL'ordinariato militare in Polonia fu eretto per la prima volta il 5 febbraio 1919 da papa Benedetto XV.\nSoppresso dopo la Seconda guerra mondiale, e durante tutto il periodo della Repubblica Popolare di Polonia, l'ordinariato fu ristabilito da papa Giovanni Paolo II il 21 gennaio 1991.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati."}
{"id": "504081", "revid": "92723", "url": "https://it.wikipedia.org/wiki?curid=504081", "title": "Ordinariato militare in Portogallo", "text": "Lordinariato militare in Portogallo \u00e8 un ordinariato militare della Chiesa cattolica per il Portogallo. \u00c8 retto dal vescovo Rui Manuel Sousa Val\u00e9rio, S.M.M.\nTerritorio.\nLa cattedrale dell'ordinariato \u00e8 la chiesa di Nostra Signora della Liberazione, detta \"chiesa della Memoria\", a Lisbona.\nStoria.\nIl vicariato castrense del Portogallo fu eretto il 29 maggio 1966 con il decreto \"De spirituali\" della Sacra Congregazione Concistoriale. Il vicariato garantiva in modo permanente l'assistenza spirituale e religiosa delle forze armate ed anche, nel caso fosse stato considerato necessario, delle forze militarizzate (Guardia Nazionale e Polizia). Il decreto stabil\u00ec che vicario castrense era il patriarca di Lisbona \"pro tempore\", che aveva la possibilit\u00e0 di nominare un vicario generale. Il patriarca Manuel Gon\u00e7alves Cerejeira, primo vicario castrense, nomin\u00f2 suo vescovo ausiliare per le forze armate, Ant\u00f3nio dos Reis Rodrigues. I successivi ausiliari con titolo di vicario generale castrense furono i prelati: Ant\u00f3nio Ferreira de Melo (1975), Agostinho Moita (1977) e Joaquim Cupertino (1981).\nIl 21 aprile 1986 il vicariato castrense \u00e8 stato elevato al rango di ordinariato militare con la costituzione apostolica \"Spirituali militum curae\" di papa Giovanni Paolo II. Il cardinale e patriarca Ant\u00f3nio Ribeiro continu\u00f2 a mantenere la carica di ordinario militare, coadiuvato da Janu\u00e1rio Torgal Mendes Ferreira come nuovo vescovo ausiliare castrense. A partire dal 2001 le cariche di patriarca di Lisbona e di ordinario militare sono state separate.\nIl 1\u00ba gennaio 1989 sono entrati in vigore gli statuti dell'ordinariato militare, previsti dalla \"Spirituali militum curae\" ed approvati dalla Santa Sede il 3 settembre 1988; in base all'articolo 1 degli statuti il nome ufficiale dell'ordinariato \u00e8 \"Ordinariato castrense de Portugal\".\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati."}
{"id": "504082", "revid": "1123126", "url": "https://it.wikipedia.org/wiki?curid=504082", "title": "Ordinariato militare in Paraguay", "text": "Lordinariato militare in Paraguay \u00e8 un ordinariato militare della Chiesa cattolica per il Paraguay. La sede \u00e8 vacante.\nTerritorio.\nL'ordinariato militare estende la sua giurisdizione su tutti i membri delle forze armate e della polizia del Paraguay.\nSede dell'ordinario \u00e8 la citt\u00e0 di Asunci\u00f3n, dove si trova la cattedrale del Sacro Cuore.\nStoria.\nIl vicariato castrense del Paraguay fu eretto il 20 dicembre 1961 con il decreto \"Quo militibus\" della Congregazione Concistoriale.\nIl 21 aprile 1986 il vicariato castrense \u00e8 stato elevato a ordinariato militare con la bolla \"Spirituali militum curae\" di papa Giovanni Paolo II.\nIl 24 dicembre 2002 \u00e8 stato firmato un nuovo accordo tra Santa Sede e repubblica del Paraguay sull'assistenza religiosa delle forze armate e della polizia nazionale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati."}
{"id": "504083", "revid": "1123126", "url": "https://it.wikipedia.org/wiki?curid=504083", "title": "Ordinariato militare in El Salvador", "text": "Lordinariato militare in El Salvador \u00e8 un ordinariato militare della Chiesa cattolica per El Salvador. La sede \u00e8 vacante.\nTerritorio.\nSede dell'ordinariato \u00e8 la citt\u00e0 di San Salvador.\nStoria.\nIl vicariato castrense in El Salvador \u00e8 stato eretto il 25 marzo 1968 con il decreto \"De erigendo Vicariatu Castrensi\" della Congregazione per i vescovi.\nIl 21 aprile 1986 il vicariato castrense \u00e8 stato elevato ad ordinariato militare con la bolla \"Spirituali militum curae\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati."}
{"id": "504084", "revid": "1123126", "url": "https://it.wikipedia.org/wiki?curid=504084", "title": "Ordinariato militare in Uganda", "text": "Lordinariato militare in Uganda \u00e8 un ordinariato militare della Chiesa cattolica per l'Uganda. La sede \u00e8 vacante.\nTerritorio.\nSede dell'ordinariato \u00e8 la citt\u00e0 di Mbale.\nStoria.\nIl vicariato castrense in Uganda fu eretto il 20 gennaio 1964.\nIl 21 aprile 1986 il vicariato castrense \u00e8 stato elevato ad ordinariato militare con la bolla \"Spirituali militum curae\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati."}
{"id": "504085", "revid": "92723", "url": "https://it.wikipedia.org/wiki?curid=504085", "title": "Ordinariato militare in Venezuela", "text": "Lordinariato militare in Venezuela \u00e8 un ordinariato militare della Chiesa cattolica per il Venezuela. \u00c8 retto dal vescovo Benito Ad\u00e1n M\u00e9ndez Bracamonte.\nOrganizzazione.\nL'ordinariato militare estende la sua giurisdizione su tutti i membri della Fuerza Armada Nacional Bolivariana del Venezuela.\nSede dell'ordinario \u00e8 la citt\u00e0 di Caracas. Nel comune di Libertador si trova il seminario castrense dedicato a Giovanni da Capestrano.\nStoria.\nIl primo cappellano militare in Venezuela fu nominato il 29 maggio 1946.\nNegli anni settanta iniziarono le prime trattative tra il Venezuela e la Santa Sede per l'erezione di un vicariato castrense, che continueranno per pi\u00f9 di vent'anni, ricevendo sempre l'incoraggiamento e il parere positivo della Conferenza episcopale venezuelana.\nL'ordinariato militare \u00e8 stato eretto il 31 ottobre 1995 con la bolla \"In ecclesia omnes\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati."}
{"id": "504086", "revid": "1543377", "url": "https://it.wikipedia.org/wiki?curid=504086", "title": "Lingua birmana", "text": "La lingua birmana o birmano (in birmano , MLCTS: \"mranmabhasa\", IPA: ) \u00e8 una lingua sinotibetana parlata in Birmania, dove \u00e8 una lingua ufficiale nonch\u00e9 la lingua del popolo Bamar, il gruppo etnico principale della Birmania. Sebbene la Costituzione della Birmania riconosca ufficialmente il nome inglese della lingua come \"Myanmar language\" (\"lingua del Myanmar\"), la maggior parte dei locutori di lingua inglese continua a chiamare la lingua \"Burmese\" (\"birmano\"), derivato da \"Burma\" (\"Birmania\"), l'antico nome del Myanmar. Nel 2007 era parlato come lingua madre da di persone, principalmente persone dei gruppi etnici correlati al Bamar e, come seconda lingua, da di persone, principalmente minoranze etniche della Birmania e dei paesi confinanti. Al 2019, conta 32,9 milioni di parlanti madrelingua (L1), mentre i parlanti totali sono molti di pi\u00f9.\nIl birmano \u00e8 una lingua tonale a registro di altezza e isosillabica, largamente monosillabica e analitica; ha inoltre un ordine Soggetto Oggetto Verbo e appartiene al gruppo lolo-birmano della famiglia delle lingue sinotibetane. L'alfabeto birmano deriverebbe in ultima analisi dalla scrittura brahmi, dall'alfabeto kadamba, oppure dall'alfabeto pallava.\nClassificazione.\nIl birmano appartiene al gruppo del sud-burmish delle lingue sinotibetane. Il birmano \u00e8 la lingua pi\u00f9 parlata tra le lingue sinitiche, ed \u00e8 stata la quinta tra la lingue sinotibetane a sviluppare un sistema di scrittura, dopo i caratteri cinesi, l'alfabeto tibetano, la scrittura pyu e la scrittura tangtu.\nDialetti.\nLa maggior parte dei locutori della lingua birmana che vivono lungo la valle del fiume Irrawaddy usano una variet\u00e0 di dialetti molto simili, mentre una minoranza parla dialetti non standard diffusi nelle aree periferiche del paese. Questi dialetti includono:\nLa lingua aracnese nello stato di Rakhine e il dialetto marma del Bangladesh sono a volte considerati dialetti del birmano e altre volte considerati lingue distinte.\nNonostante le differenze nel vocabolario e nella pronuncia, vi \u00e8 una mutua intelligibilit\u00e0 tra i dialetti birmani, dal momento che la maggior parte di essi condivide caratteristiche comuni quali i quattro toni, i gruppi di consonanti e l'uso della scrittura birmana. Ciononostante, molti dialetti possono essere molto diversi per quanto riguarda il vocabolario, le particelle lessicali e le rime.\nLa valle del fiume Irrawaddy.\nIl birmano standard (il continuum dialettale di Mandalay-Yangon) deriva dalla valle del fiume Irrawaddy. Ci sono delle differenze regionali tra i locutori dei dialetti della Birmania settentrionale (ad esempio, il dialetto di Mandalay), chiamata \"anya tha\" , e i locutori di dialetti della Birmania meridionale (ad esempio, il dialetto di Yangon), chiamata \"auk tha\" ; le differenze consistono pi\u00f9 nella scelta dei vocaboli che nella pronuncia. Differenze minori di pronuncia esistono all'interno della valle del fiume Irrawaddy. Per esempio, per il termine \"offerta di cibo [per i monaci]\", i locutori della Birmania meridionale usano invece di , che \u00e8 la pronuncia usata nella Birmania settentrionale.\nIl birmano standard coincide con il dialetto di Yangon a causa dell'influenza dei mezzi di comunicazione moderni e del peso economico della citt\u00e0. In passato, il birmano standard coincideva con il dialetto di Mandalay. La caratteristica pi\u00f9 evidente del dialetto di Mandalay \u00e8 l'uso del pronome di prima persona \"kya.nau\" da parte di uomini e donne, mentre a Yngon il pronome in questione \u00e8 usato solo da locutori di sesso maschile \"kya.ma.\" . Inoltre, per quanto riguarda i termini di parentela, il birmano settentrionale distingue tra parenti materni e paterni, mentre il birmano meridionale non usa gli stessi termini di parentela per parenti materni e paterni.\nDiffusione del birmano nella Birmania meridionale.\nIl birmano parlato \u00e8 notevolmente uniforme tra i suoi locutori particolarmente tra quelli che vivono nella valle del fiume Irrawaddy, i quali usano tutti una variante del birmano standard. La prima ragione di questa uniformit\u00e0 \u00e8 il sistema di istruzione tradizionale buddista, che incoraggiava l'istruzione e l'uniformit\u00e0 di linguaggio su tutto la valle settentrionale del fiume Irrawaddy, la patria tradizionale del popolo bamar.\nLa migrazione dei birmani nella Birmania meridionale \u00e8 relativamente recente. Gi\u00e0 nella met\u00e0 del XVIII secolo, le lingua austroasiatica mon era la lingua pi\u00f9 diffusa nella Birmania meridionale e i mon erano il popolo preponderante. Dopo la vittoria della dinastia Konbuang sul restaurato Regno di Hanthawaddy (in cui era diffusa la lingua mon) nel 1757, ebbe inizio il passaggio alla lingua birmana. Gi\u00e0 nel 1830, il 90% circa della popolazione della regione si identificava come bamar (e, in quanto tali, parlavano il birmano) a causa dell'influsso della Birmania settentrionale, dell'assimilazione e dei matrimoni misti. Nell'era coloniale britannica, gli incentivi britannici, in particolare mirati alla produzione di riso, cos\u00ec come l'instabilit\u00e0 politica della Birmania settentrionale accelerarono questa migrazione.\nAl di fuori del bacino del fiume Irrawaddy.\nMolte variet\u00e0 distinte non standard emergono muovendosi lontano dalla valle del fiume Irrawaddy verso le aree pi\u00f9 periferiche del paese. Queste variet\u00e0 includono il dialetto yaw, il palaw, il dialetto di Myeik (detto merguese), i dialetti tavoiani e intha. Nonostante le sostanziali differenze di vocabolario e pronuncia, vi \u00e8 mutua intelligibilit\u00e0 tra la maggior parte dei dialetti birmani. I dialetti della regione Tanintharyi, inclusi il palaw, il merguese, e il tavoiano, sono particolarmente conservativi in confronto al birmano standard. I dialetti tavoiano e intha hanno mantenuto la mediana, che si ritrova solo nelle iscrizioni in birmano antico. Inoltre, spesso i dialetti sopra citati riducono l'intensit\u00e0 dell'occlusiva glottidale sorda. Il merguese ha all'incirca locutori, mentre il tavoiano ne ha .\nLa caratteristica pi\u00f9 pronunciata della lingua aracnese (cio\u00e8 la lingua dello stato birmano di Rachine) \u00e8 la sua ritenzione del suono , che si \u00e8 trasformato in nel birmano standard. Inoltre, l'aracnese possiede una variet\u00e0 di differenze per quanto riguarda le vocali, tra cui la fusione delle vocali e . Quindi, una parola come \"sangue\" viene pronunciata nel birmano standard e nell'aracnese.\nFonologia.\nLe trascrizioni di questa sezione usano l'Alfabeto Fonetico Internazionale (IPA).\nConsonanti.\nLe consonanti del birmano sono:\nVocali.\nLe vocali del birmano sono:\nI monottonghi , , e si hanno solo nelle sillabe aperte (cio\u00e8 quelle prive di consonante finale); i dittonghi , , e si hanno solo nelle sillabe chiuse (cio\u00e8 quelle che hanno una consonante finale). La vocale la si ha solo nelle sillabe minori ed \u00e8 l'unica vocale consentita in una sillaba minore.\nLe vocali chiuse e e le porzioni chiuse dei dittonghi si trasformano rispettivamente nelle vocali semicentrali () nelle sillabe chiuse, cio\u00e8 prima di e . Quindi la parola \"due\" \u00e8 pronunciata e la parola \"gatto\" \u00e8 pronunciata .\nToni.\nIl birmano \u00e8 una lingua tonale, il che significa che contrasti fonemici (in parole povere, variazioni di significato al variare della pronuncia) possono esserci anche sulla base del tono di una vocale. In birmano, questi contrasti riguardano non solo l'altezza, ma anche la fonazione, l'intensit\u00e0 (rumorosit\u00e0), la durata e la qualit\u00e0 vocalica. Comunque, alcuni linguisti considerano il birmano una lingua a registro di altezza, come lo shanghainese.\nNella lingua birmana ci sono quattro toni contrastivi. Nella seguente tabella sono mostrati i toni apposti sulla vocale a titolo esemplificativo.\nPer esempio, la pronuncia delle seguenti parole si differenzia l'una dall'altra solo per il tono:\nNel sillabe che terminanon in , il tono controllato non \u00e8 mai usato:\nNel birmano colloquiale, alcuni linguisti ammettono praticamente solo due toni (nonostante vi siano quattro toni nominali trascritti nel birmano scritto), \"alto\" (per parole che terminano con un'occlusiva o controllata, e aventi altezza di voce alta e ascendente) e \"ordinario\" (per parole non controllate e non glottali, e aventi altezza di voce pi\u00f9 bassa e discendente), e questi due toni abbraccerebbero una variet\u00e0 di altezze di voce. Il linguista L. F. Taylor \u00e8 giunto alla conclusione che \"il ritmo della conversazione e l'intonazione eufonica possiedono un'importanza\" che non si ritrova in altre lingue tonali correlate e che \"il suo sistema tonale \u00e8 ora in un avanzato stato di decomposizione\".\nAlfabeto.\nL'alfabeto birmano consiste di 33 lettere e 12 vocali ed \u00e8 scritto da sinistra a destra. Esso non richiede spazi tra le parole, sebbene la scrittura moderna solitamente contenga spazi dopo ciascuna frase per migliorare la leggibilit\u00e0. Caratterizzato dalle sue lettere circolare e diacritici, la scrittura \u00e8 del tipo abugida, cio\u00e8 tutte le lettere possiedono una vocale intrinseca \"a.\" oppure . Le consonanti sono organizzate in sei gruppi di consonanti (chiamati basati sull'articolazione, come in altre scritture brahmi. Gli indicatori di tono e le modifiche alle vocali sono scritte come diacritici posizionati a sinistra, destra, sopra o sotto le lettere.\nLo sviluppo della scrittura ha seguito quello della lingua, che \u00e8 generalmente suddivisa in birmano antico, birmano medio e birmano moderno. Il birmano antico va dall'XI al XVI secolo (dinastie Pagan e Ava); il birmano medio va dal XVI al XVIII secolo (dalla dinastia Taungoo fino all'inizio della dinastia Konbaung); il birmano moderno, infine, va dalla met\u00e0 del XVIII secolo fino a oggi. I cambiamenti dell'ortografia hanno seguito le sostituzione della fonologia (come ad esempio la fusione dei suoni e in posizione mediana) piuttosto che delle vere e proprie trasformazioni della struttura grammaticale e nella fonologia del birmano, che non \u00e8 cambiato molto dal birmano antico al moderno. Per esempio, durante l'era Pagan il suono mediano era trascritto nella scrittura, mentre nel birmano moderno \u00e8 stato sostituito dai suoni mediani e (\"scuola\" nel birmano antico \u2192 nel birmano moderno). Allo stesso modo, il birmano moderno ha conservato tutte le finali nasalizzate , che sono diventate nel birmano parlato. L'eccezione \u00e8 , che, nel birmano parlato, pu\u00f2 essere una delle molte vocali aperte . Allo stesso modo le altre consonanti finali si sono trasformate tutte nell'occlusiva glottidale sorda . Simili fusioni sono avvenute anche in altre lingue sinotibetane, come ad esempio lo shanghainese e in misura minore nel cantonese.\nIl birmano scritto risale ai primi anni del Regno Pagan. Gli studiosi del periodo coloniale britannico della Birmania ritengono che la scrittura si sia sviluppata all'incirca nel 1058 dalla scrittura mon. Comunque, alcuni elementi mostrano che la scrittura birmana era gi\u00e0 in uso almeno dal 1035 (forse gi\u00e0 dal 984) mentre la scrittura mon birmana, che \u00e8 diversa dalla scrittura mon della Thailandia, risale al 1093. La scrittura birmana potrebbe essere derivata dalla scrittura pyu. (entrambe le scritture mon e pyu sono a loro volta derivate dalla scrittura brahmi). L'ortografia del birmano originariamente seguiva il formato quadro, ma il formato corsivo lo rimpiazz\u00f2 a partire dal XVII secolo, quando la diffusione della scrittura port\u00f2 a un uso pi\u00f9 ampio delle foglie di palma e della carta piegata nota come i \"parabaik\" (). La maggior parte dell'ortografia del birmano scritto di oggi pu\u00f2 essere fatta risalire al birmano medio. La standardizzazione dell'indicazione del tono la si ebbe solo nel XVIII secolo. Dal XIX secolo in poi, i grammatici hanno creato tabelle lessicali al fine di riformare la scrittura birmana, dal momento che emergevano delle ambiguit\u00e0 tra i suoni che erano stati fusi. Durante il periodo coloniale britannico, l'ortografia birmana fu standardizzata attraverso l'uso di dizionari e tabelle lessicali. L'ultima autorit\u00e0 ortografica, chiamata \"Myanma Salonpaung Thatpon Kyan\" , fu compilata nel 1978 su richiesta del governo birmano.\nGrammatica.\nLa tipologia linguistica della lingua birmana \u00e8 Soggetto Oggetto Verbo. I pronomi nella lingua birmana variano a seconda del genere e dello stato sociale della persona o delle persone a cui ci si rivolge. Il birmano \u00e8 una lingua monosillabica (cio\u00e8, ogni parola \u00e8 una radice alla quale pu\u00f2 aggiungersi un suffisso, ma non un'altra parola). La struttura della frase determina relazioni sintattiche; i verbi non vengono coniugati, ma delle particelle vanno ad aggiungersi in qualit\u00e0 di suffissi. Per esempio, il verbo \"mangiare\" \"ca:\" resta invariato.\nAggettivi.\nLa lingua birmana non ha aggettivi appositi, ma utilizza dei verbi che includono alcuni aggettivi e hanno il significato di \"essere X\", dove X \u00e8 un aggettivo italiano. Questi verbi possono modificare un sostantivo per mezzo della particella grammaticale \"tai.\" nel birmano colloquiale (forma letteraria: \"sau:\" . Di seguito sono riportati alcuni esempi:\nGli aggettivi (o, meglio, i \"verbi aggettivi\") possono anche formare composti con il nome (ad esempio, \"lu hkyau:\" \"persona\" + \"essere bello\").\nI comparativo sono di solito nell'ordine: \"htak pui\" + aggettivo, dove X \u00e8 l'oggetto di paragone. I superlativi sono indicati con il prefisso \"a.\" + aggettivo + \"hcum:\" .\nI numeri seguono il nome che modificano. Inoltre, i numeri seguono regole di pronuncia che includono cambi di tono (da tono basso a tono stridulo) e cambio di sonorit\u00e0 a seconda della pronuncia delle parole adiacenti al numero (ulteriori dettagli sono forniti in \"Numeri in birmano\").\nVerbi.\nLe radici dei verbi birmani sono quasi sempre seguiti da un suffisso con almeno una particella che introduce informazioni quali il tempo, l'intenzione, cortesia, umore, ecc. Molte di queste particelle hanno anche degli equivalenti formali/letterari e colloquiali. L'unica forma in cui il verbo si presenta senza alcuna particella \u00e8 nell'imperativo (cio\u00e8 nei comandi).\nLe particelle verbali pi\u00f9 comuni e il loro uso sono mostrati di seguito con la radice verbale (scelta a titolo esemplificativo) \"ca:\" \"mangiare\". Da sola (senza suffissi), la forma \u00e8 un imperativo.\nIl suffisso \"tai\" (forma letteraria: \"sany\" pu\u00f2 essere visto come una particella che rappresenta il tempo presente oppure affermazioni fattuali:\nIl suffisso \"hkai.\" indica che l'azione ha avuto luogo nel passato; questa particella, per\u00f2, non \u00e8 sempre necessaria per indicare il tempo passato e pu\u00f2 rappresentare lo stesso tempo anche senza questa particella. Ma, per enfatizzare che l'azione \u00e8 avvenuta prima di un'altra azione o evento che \u00e8 anche nel discorso, la particella diventa imperativo. Si noti che il suffisso \"tai\" in questo caso indica un'affermazione fattuale piuttosto che il tempo presente:\nLa particella \"ne\" \u00e8 usata per indicare un'azione progressiva. \u00c8 equivalente all'inglese '-ing'.\nLa particella \"pri\" , che \u00e8 usata quando un'azione che ci si aspettava fosse eseguita dal soggetto \u00e8 finalmente eseguita, non ha alcun equivalente in italiano. Se ad esempio, qualcuno si aspettava che il soggetto mangiasse e il soggetto ha finalmente cominciato a mangiare, la frase \u00e8 scritta come:\nLa particella \"mai\" (forma letteraria: \"many\" \u00e8 usata per indicare il tempo futuro o un'azione che deve ancora essere eseguita:\nLa particella \"tau.\" \u00e8 usata quando l'azione \u00e8 in procinto di essere eseguita immediatamente; in questo case \u00e8 usata insieme alla particella . Pertanto potrebbe essere nominata la particella del \"tempo futuro immediato\".\nWhen is used alone, however, it is imperative:\nI verbi sono negati attraverso la particella \"ma.\" , ed \u00e8 aggiunta come prefisso al verbo. In generale, altre particelle vengono aggiunte come suffissi al verbo, insieme a .\nLa particella che si aggiunge come suffisso \"nai.\" (forma letteraria: \"hnang.\" indica un comando:\nLa particella che si aggiunge come suffisso \"bhu:\" indica una frase:\nSostantivi.\nI sostantivi in birmano sono resi al plurale aggiungendo come suffisso la particella \"twe\" (o se la parola termina con un'occlusiva glottidale sorda) nel birmano colloquiale oppure \"mya:\" nel birmano formale. La particella (tou. , la quale indica un gruppo di persone o cose, \u00e8 anche aggiunta come suffisso al sostantivo modificato. Ad esempio:\nI suffissi del plurale non sono usati quando il sostantivo \u00e8 \"quantificato\" con l'aggiunta di un numero.\nSebbene il birmano non abbia il genere grammaticale (cio\u00e8, sostantivi maschili o femminili), una certa distinzione tra i sessi viene fatta per mezzo di alcuni suffissi. I sostantivi sono \"maschilizzati\" con le seguenti particelle: \"hti:\" , \"hpa\" , or \"hpui\" , a seconda del sostantivo; sono invece \"femminilizzati\" con la particella \"ma.\" . Ad esempio:\nClassificatori numerici.\nCome per le vicine lingue thailandese, bengalese e cinese, anche il birmano usa i cosiddetti \"classificatori numerici\" (chiamati in inglese \"classifiers\" oppure \"measure words\") quando i sostantivi sono contati o quantificati. L'uso equivale grosso modo ad alcune espressioni italiane come ad esempio \"tre paia di scarpe\" oppure \"una tazza di caff\u00e8\". I classificatori sono richiesti quando i sostantivi vengono contati; ad esempio, \"hka.le: nga:\" (alla lettera, \"bambino cinque\") non \u00e8 corretta, dal momento che manca il classificatore per le persone \"yauk\" , il quale deve necessariamente andare dopo il numero.\nL'ordine delle parole standard di parole contate \u00e8: sostantivo quantificato + aggettivo numerale + classificatore, eccetto per i numeri tondi (cio\u00e8 che finiscono con zero), per i quali l'ordine \u00e8 invertito e il sostantivo precede il classificatore; in questo caso l'ordine \u00e8: sostantivo quantificato + classificatore + aggettivo numerale. L'unica eccezione a questa regola \u00e8 il numero 10, che segue l'ordine normale.\nParticelle.\nLa lingua birmana fa largo uso delle particelle grammaticali (chiamate in birmano ), le quali dono parole spesso intraducibili che sono aggiunte come suffissi o prefissi alle parole per indicare il livello di rispetto, il tempo grammaticale o il modo. Secondo il \"Dizionario birmano-inglese\" (1993), ci sono 449 particelle nella lingua birmana. Per esempio, \u00e8 una particella grammaticale usata per indicare il modo imperativo. (\"lavorare\" + particella che indica cortesia) non indica l'imperativo, mentre (\"lavorare\" + particella che indica il modo imperativo + particella che indica cortesia) indica invece l'imperativo. Le particelle possono essere combinate in alcuni casi, specialmente quelle che modificano i verbi.\nAlcune particelle modificano la parte del discorso di una parola. La pi\u00f9 nota tra queste \u00e8 probabilmente la particella , la quale \u00e8 aggiunta come prefisso a verbi o aggettivi per formare sostantivi o avverbi. Per esempio, la parola significa \"entrare\", ma, se combinata con , significa \"entrata\" . Inoltre, nel birmano colloquiale vi \u00e8 la tendenza a omettere il secondo nelle parole che seguono la forma + sostantivo/avverbio + + sostantivo/avverbio; ad esempio, , \u00e8 pronunciato , mentre in contesti formali \u00e8 pronunciato .\nPronomi.\nI pronomi personali soggetto danno inizio alle frasi, sebbene il soggetto sia generalmente omesso nelle forme imperative e nelle conversazioni. Da un punto di vista grammaticale, le particelle che denotano il soggetto nel birmano colloquiale, nei contesti formali) devono essere attaccate al pronome personale soggetto, sebbene esse siano generalmente omesse nella conversazione. I pronomi personali oggetto devono avere una particella che denoti la loro funzione di oggetto nel birmano colloquiale, nel birmano formale) attaccati immediatamente dopo il pronome. I nomi propri sono spesso sostituiti da pronomi. La status di qualcuno in relazione agli interlocutori determina i pronomi usati, dal momento che certi pronomi sono usati per differenti interlocutori.\nI pronomi di cortesia sono usati per riferirsi a persone anziane, insegnanti ed estranei, attraverso l'uso dei pronomi di terza persona dell'era feudale al posto dei pronomi personali in prima e seconda persona. In tali casi, ci si riferisce a se stessi nella terza persona: \"kya. nau\" per gli uomini e \"kya. ma.\" per le donne, entrambi con il significato di \"tuo servitore\", e si riferisce agli interlocutori con \"min\" \"sua altezza\", \"khang bya:\" \"signore, padrone\" () oppure \"hrang\" \"sovrano/padrone\". Questi termini sono cos\u00ec radicati nel discorso cortese quotidiano che le persone li usano come pronomi in prima e seconda persona senza neanche badare al loro reale significato.\nI pronomi di base sono:\nAltri pronomi sono riservati per parlare con i bhikkhu (monaci buddisti). Quando si parla a un bhikkhu, pronomi come \"bhun: bhun:\" (da \"phun: kri:\" \"monaco\"), \"chara dau\" \"insegnante reale\", e \"a.hrang bhu.ra:\" \"vostra signoria\" sono usati a seconda dello status . Quando ci si riferisce a se stessi, termini come \"ta. paey. tau\" \"discepolo reale\" or \"da. ka\" , \"donatore\" sono usati. Quando si parla a un monaco, si usano i seguenti pronomi:\nNel birmano colloquiale, i pronomi possessivi sono contratti quando il pronome di base ha un tono basso. Questo non accade nel birmano letterario, dove si usa il \u104f come \"marcatore postposizionale\" per il caso genitivo invece di . Ad esempio:\nLa contrazione ha luogo anche in alcuni sostantivi con tono basso, quando li si rende genitivi (ad esempio, oppure , che significano rispettivamente \"della mamma\" e \"della Birmania\").\nReduplicazione.\nLa reduplicazione \u00e8 molto diffusa nella lingua birmana ed \u00e8 usata per intensificare o indebolire il significato degli aggettivi. Ad esempio, se \"bello\" \u00e8 reduplicato, l'intensit\u00e0 del significato dell'aggettivo cresce. Molte parole birmane, specialmente aggettivi bisillabici come ad esempio \"bello\", quando reduplicati ( \u2192 ) diventano avverbi. Questo vale per alcuni verbi e sostantivi birmani (ad esempio, \"un momento\" \u2192 \"spesso\"), che diventano avverbi se reduplicati.\nAlcuni sostantivi sono reduplicati anche per indicare il plurale. Per esempio, significa \"paese\", ma se reduplicato in , significa \"molti paesi\", come anche \"internazionale\". Un altro esempio \u00e8 , che significa \"un tipo\", mentre la forma reduplicata significa \"vari tipi\".\nAnche alcuni classificatori possono essere reduplicati, e va ad aggiungersi il significato \"l'uno o l'altro\":\nTermini di parentela.\nLievi differenze di pronuncia esistono nelle regione della valle del fiume Irrawaddy. Per esempio, la pronuncia of \"offerta di cibo [ai monaci]\" \u00e8 pi\u00f9 diffusa nella Birmania meridionale, al posto della pronuncia , che invece \u00e8 pi\u00f9 diffusa nella Birmania settentrionale. Ciononostante, la differenza pi\u00f9 lampante tra birmano settentrionale e meridionale \u00e8 che il birmano settentrionale distingue tra parenti materni e paterni:\n1 La zia (materna o paterna) pi\u00f9 giovane potrebbe essere chiamata , mentre lo zio paterno pi\u00f9 giovane .\nCome prova del potere di mezzi di comunicazione di massa, la lingua della citt\u00e0 di Yangon sta prendendo piede persino nella Birmania settentrionale. Il birmano settentrionale, sebbene storicamente e tecnicamente accurato, \u00e8 visto sempre pi\u00f9 come lingua delle campagne o nel migliore dei casi una parlata regionale. Infatti, alcuni usi sono gi\u00e0 considerati prettamente regionali e tipici del birmano settentrionale e sono probabilmente destinati a scomparire. Ad esempio:\nIn generale, i termini maschiocentrici dei termini di parentela nel birmano antico sono stati sostituiti nel birmano standard con termini femminocentrici, che sono adesso usati per entrambi i sessi. Un retaggio ne \u00e8 l'uso di (fratello minore di una persona di sesso maschile) e (fratello minore di una persona di sesso femminile). Termini come (fratello maggiore di una persona di sesso maschile) e (sorella minore di una persona di sesso maschile) adesso sono usati nel birmano standard solo in parole composte come (fratelli) o (fratelli e sorelle).\nRomanizzazione e trascrizione.\n Ci sono stati tentativi di crearne uno, ma nessuno ha avuto successo. La scrittura dei suoni birmani in alfabeto latino \u00e8 complicata. C'\u00e8 anche un sistema di trascrizione basato sul pali, il Sistema di trascrizione MLC (MLCTS) che \u00e8 stato ideato dalla Commissione linguistica birmana (MLC). In ogni caso, esso trascrive solo i suoni del birmano formale ed \u00e8 basato sull'alfabeto birmano piuttosto che sulla fonologia.\nSono stati proposti molti sistemi di trascrizione per la lingua colloquiale, ma nessuno viene preferito in modo preponderante rispetto agli altri.\nLa trascrizione del birmano non \u00e8 standardizzata, come si nota nelle varie trascrizioni dei nomi birmani. Per esempio, un nome di persona birmano come pu\u00f2 essere romanizzato come Win, Winn, Wyn o Wynn, mentre pu\u00f2 essere romanizzato come Khaing, Khine, or Khain.\nProblematiche relative ai font.\nUn problema noto relativo alla lingua birmana \u00e8 legato all'implementazione dei suoi caratteri su computer e telefoni, la quale, per ragioni storiche, non segue sempre la codifica Unicode. In particolare, fino agli anni 2000, il set di caratteri Unicode per il birmano non era utilizzato, ma si utilizzavano sistemi non Unicode o addirittura sistemi basati su immagini JPEG o GIF per rappresentare i caratteri. In tempi pi\u00f9 recenti si \u00e8 diffuso in Birmania un font chiamato \"Zavgyi\" che ha conosciuto un'enorme diffusione e oggi risulta il pi\u00f9 utilizzato. Non \u00e8, per\u00f2, compatibile con Unicode e una parte dei suoi codici va a sovrapporsi con i caratteri latini. La ragione della diffusione del font Zavgyi \u00e8 probabilmente da ricercarsi nella maggior facilit\u00e0 di scrittura (si veda anche la pagina \"scrittura birmana\").\nIl font Zavgyi non \u00e8 quasi mai implementato nei sistemi operativi per computer (Windows e MacOS - su Linux, invece, risulta implementato) e per telefoni, nonostante la maggior parte dei messaggi (inclusi gli SMS delle stesse compagnie telefoniche) siano codificati in Zavgyi. La mancata codifica del testo \u00e8 spesso riconoscibile dalla presenza di punti interrogativi oppure di diacritici orfani. Spesso la mancata codifica rappresenta un grosso ostacolo per gli ignari utenti che desiderano imparare il birmano, dal momento che software come ad esempio Google Translate risulta non funzionare con la codifica Zavgyi. \u00c8 necessario pertanto installare software di terze parti oppure utilizzare portali online che codificano il testo da Zavgyi a Unicode e viceversa, al fine di poter utilizzare i software. Le stesse pagine di Wikipedia (inclusa la presente pagina) mostrano caratteri birmani nettamente diversi (con parole totalmente prive di senso) se non codificate correttamente."}
{"id": "504091", "revid": "125752257", "url": "https://it.wikipedia.org/wiki?curid=504091", "title": "Battismo", "text": "Il battismo \u00e8 costituito da un gruppo di denominazioni cristiane riformate, nate nell'alveo del protestantesimo anglosassone, che affondano le proprie radici storiche nel puritanesimo inglese del XVII secolo. Esso \u00e8 cos\u00ec chiamato per la pratica del battesimo dei credenti che l'assimilava al precedente movimento anabattista. I battisti sono una delle principali comunioni di chiese protestanti del mondo.\nStoria.\nIl problema delle origini.\nLe origini storiche dei battisti vanno ricercate nel puritanesimo inglese del XVII secolo, anche se idealmente vi si possono trovare tracce del movimento di riforma radicale della chiesa che, nato a Zurigo nella prima met\u00e0 del Cinquecento, venne poi chiamato anabattismo. Lo scisma anglicano aveva acceso grandi speranze di riforma tra coloro che in Inghilterra simpatizzavano con le idee di Calvino. Enrico VIII, non mantenendo le promesse, si accontent\u00f2 di uno scisma da Roma e non prosegu\u00ec verso una reale riforma della chiesa inglese. A causa di ci\u00f2 il puritanesimo inglese si spacc\u00f2 sul da farsi e le molte tendenze fecero il loro percorso autonomo.\nC'era chi attendeva una reale riforma della chiesa d'Inghilterra e si adoper\u00f2 dall'interno a far maturare una coscienza protestante; chi si separ\u00f2 dalla chiesa d'Inghilterra e ne usc\u00ec creando comunit\u00e0 indipendenti, qualcuno con la speranza di rientrarvi in seguito ad una reale riforma sullo stile di Ginevra, Zurigo e Strasburgo, altri si separarono con la certezza che una frattura irrimediabile si era ormai consumata. La tensione morale originaria che desiderava costituire una chiesa pura si stemper\u00f2 in una questione di opportunit\u00e0 politiche. Ma secondo le intenzioni della riforma, le comunit\u00e0 separatiste, quelle pi\u00f9 radicali, continuarono la loro riflessione teologica caratterizzata da un fortissimo radicamento biblico. \u00c8 da questo fermento che emersero le prime comunit\u00e0 battiste.\nUn movimento nato due volte.\nI battisti sono nati due volte. Il grande dibattito teologico intra-riformato del XVII secolo era la questione arminiana, che riguardava la dottrina della predestinazione. Jacob Arminio era un pastore e teologo riformato olandese che si oppose alla dottrina calvinista della predestinazione. Arminio sosteneva che l'opera di Ges\u00f9 fosse universale, cio\u00e8 per tutti gli uomini e le donne indistintamente, mentre i calvinisti sostenevano che l'opera di Cristo fosse solo per i predestinati. Al Sinodo di Dordrecht del 1619 si impose l'ortodossia calvinista, ma le idee di Arminio si diffusero in chiese e movimenti autonomi.\nI battisti generali.\nI battisti nascono da entrambi i lati della \"barricata\" di questo confronto teologico. Nel 1607, in piena persecuzione anglicana, una comunit\u00e0 di puritani separatisti scelse l'esilio nei Paesi Bassi. John Smyth e Thomas Helwys condussero un manipolo di puritani ad Amsterdam, patria della libert\u00e0 religiosa. Qui furono ospitati da una comunit\u00e0 di mennoniti e vennero cos\u00ec in contatto con l'insegnamento neotestamentario del battesimo dei credenti. Nel 1609 la comunit\u00e0 venne interamente ri-battezzata per aspersione (Smyth si amministr\u00f2 per primo un auto-battesimo). Quando in Inghilterra le acque si calmarono, gran parte della comunit\u00e0 rientr\u00f2 a Londra (gli altri confluirono nel movimento mennonita) formando la prima chiesa battista \"generale\" \u2013 cio\u00e8 di ispirazione arminiana. I battisti generali credevano, come gli arminiani, che la salvezza fosse \u201cgenerale\u201d, cio\u00e8 un'opportunit\u00e0 concessa a tutti, e che ognuno si rendesse responsabile di accettare o meno questa salvezza attraverso la fede, considerata facolt\u00e0 naturale dell'essere umano non pregiudicata dal peccato (cosa sostenuta dal Calvinismo che considera la fede come dono della grazia sovrana di Dio).\nI battisti particolari.\nLe radici dei \"battisti particolari\" inglesi sono le stesse da cui era sorto il movimento dei \"battisti generali\", cio\u00e8 il puritanesimo calvinista dei primi puritani separatisti inglesi, in particolare dalla comunit\u00e0 puritana separatista raccolta da Henry Jacob nel 1616.\nQuesta era sorta come comunit\u00e0 semi-separatista, una via di mezzo fra il puritanesimo conforme alla Chiesa anglicana e quei puritani separatisti che avevano ripudiato la chiesa di stato come falsa. Organizzata come comunione di credenti legati da un patto fraterno, si erano rifiutati di negare completamente la legittimit\u00e0 della Chiesa di Inghilterra. Per il 1630, per\u00f2, quando John Lathrop ne divent\u00f2 pastore, molti nella comunit\u00e0 facevano pressione a che si ripudiasse totalmente l'Anglicanesimo. Nel 1633 dieci membri della comunit\u00e0, dopo un lungo dibattito, vennero sciolti dai loro obblighi verso quella chiesa e si organizzarono come comunit\u00e0 indipendente. Di questo gruppo nel 1638 divent\u00f2 pastore Samuel Eaton, persuaso sostenitore del battesimo dei soli credenti. Ne seguir\u00e0 pi\u00f9 tardi la linea, rafforzando l'identit\u00e0 del gruppo come apertamente battista William Kiffin.\nQuesto gruppo, riflettendo sull'ecclesiologia, riscopr\u00ec\u00a0\u2013 in modo autonomo\u00a0\u2013 il battesimo dei credenti per immersione. Siccome la chiesa \u00e8 costituita dai soli credenti, il battesimo pu\u00f2 essere impartito solo a chi crede. Era nata cos\u00ec la prima chiesa battista \"particolare\" cio\u00e8 di ispirazione calvinista. I battisti particolari credevano, infatti, come calvinisti ortodossi, alla predestinazione, cio\u00e8 che la salvezza fosse data esclusivamente, cio\u00e8 \u201cin particolare\u201d, a coloro che Dio aveva per questo predestinati.\nNel 1644 sette comunit\u00e0 di battisti particolari di Londra pubblicarono una \"confessione di fede\" che imprimeva ad esse in modo inequivocabile la loro identit\u00e0. La loro soteriologia ripropose i Cinque punti del calvinismo, stabil\u00ec come il Nuovo Testamento insegni solo il battesimo dei credenti per immersione e come vi debba essere netta separazione fra Chiesa e Stato.\nPer coordinare le loro chiese, nel 1813 i battisti particolari fondano l'Unione battista della Gran Bretagna. Nel 1833 essa viene ristrutturata per permettervi pure l'accoglienza dei battisti generali. Nel 1891 in Gran Bretagna le distinzioni formali fra battisti particolari e generali scompaiono in favore di un'Unione battista unificata. Quelle comunit\u00e0 che non intendevano farne parte e vogliono portare avanti inalterato il retaggio dei battisti particolari, sono ancora oggi conosciuti come battisti stretti o \"battisti stretti e particolari\". \nI battisti universali.\nNel 1781 il pastore battista della First Church di Philadelphia, Elhanan Winchester, fu scomunicato, con circa cento membri della congregazione, perch\u00e9 predicava la dottrina della salvezza universale. Fond\u00f2 allora la \"Society of Universal Baptists\", che fu autorizzata a riunirsi in una sala della Universit\u00e0 di Philadelphia, prima di aprire una propria meeting house. Nella seconda met\u00e0 del decennio, i battisti universali confluirono generalmente nella nascente Chiesa Universalista, ma una parte di loro si ritrov\u00f2 in comunit\u00e0 di battisti generali (v. sopra) o, come nel caso dei Primitive Baptist Universalists dei Monti Appalachi, mantenne una identit\u00e0 separata, fedele alla impostazione originale di Winchester, ma progressivamente orientata verso una visione di tipo \"restaurazionista\" che ne ha fatto una comunit\u00e0 alquanto ripiegata su se stessa (i PBU erano circa un migliaio nel 2011)\nI battisti del settimo giorno.\nI battisti del settimo giorno sono cristiani battisti che, come gli avventisti del settimo giorno, osservano il settimo giorno della settimana in luogo della domenica, il sabato biblico in accordo con la tradizione giudaico-cristiana (Genesi 2:2-3, Esodo 20:8). La Federazione mondiale battista del settimo giorno oggi rappresenta oltre 50.000 battisti del settimo giorno presenti in 22 Paesi del mondo.\nQuattro secoli di storia.\nNon qui \u00e8 possibile sintetizzare quattro secoli di storia, ma quattro cose sono importanti da segnalare:\nWilliam Miller.\nIl predicatore battista statunitense William Miller fu particolarmente famoso per il suo messaggio che affermava che Ges\u00f9 sarebbe ritornato sulla Terra nel 1843 e che fu all'origine dell'Avventismo, particolarmente della Chiesa cristiana avventista che ha una teologia di tipo battista e che mantiene uno spirito di forte Ecumenismo specie con le varie Chiese battiste degli Stati Uniti d'America.\nMartin Luther King.\nIl suo nome viene accostato per la sua attivit\u00e0 di pacifista (oltre a quello di pastore battista) a quello del Gandhi, il leader del pacifismo della cui opera Martin Luther King \u00e8 stato un appassionato studioso, ed a Richard Gregg, primo americano a teorizzare organicamente la lotta nonviolenta.\nBilly Graham.\nBilly Graham \u00e8 stato un consigliere spirituale per molti Presidenti degli Stati Uniti. Come appartenenza denominazionale, fa parte delle \"Chiese battiste del sud\". Le \"chiese battiste del sud\" sono una denominazione esclusivamente statunitense. Billy Graham \u00e8 ritenuto il protestante della corrente evangelicale che ha predicato al maggior numero di persone. A partire dal 1993, pi\u00f9 di 2.5 milioni di persone, durante i suoi sermoni, hanno \u201caccettato Ges\u00f9 Cristo come loro salvatore personale\u201d.\nA partire dal 2002, Billy Graham durante udienze pastorali, anche tramite la radio e la televisione, ha raggiunto due miliardi di persone.\nTim LaHaye.\nTimothy \"Tim\" F. LaHaye (Detroit, 27 aprile 1926) \u00e8 uno scrittore statunitense.\nTim LaHaye \u00e8 uno stimato studioso battista della Bibbia nonch\u00e9 presidente del \"Tim LaHaye Ministries\". Tiene regolarmente conferenze sulle interpretazioni delle profezie bibliche in giro per gli Stati Uniti d'America, ma, a questa attivit\u00e0, ha affiancato quella di romanziere, riscuotendo un successo straordinario: i suoi romanzi, infatti, a tutt'oggi hanno venduto pi\u00f9 di 60.000.000 di copie. La serie intitolata Left Behind (scritta da Tim LaHaye insieme a Jerry B. Jenkins) e \"Babylon Rising\", edita in Italia dalla casa editrice Nord, \u00e8 composta da Il Serpente di Bronzo, L'enigma dell'Ararat, La Profezia di Babilonia ed Il Tesoro dell'Arca. Il protagonista dei romanzi \u00e8 Michael Murphy, professore di archeologia biblica.\nIl battismo in Italia.\nGli inizi.\nIn Italia il battismo \u00e8 arrivato grazie al \"Secondo Grande Risveglio\" e al suo spirito missionario.\nI primi ad arrivare in Italia furono due pastori inglesi di origine canadese: Edward Clarke e James Wall nel 1863. Clarke con base a La Spezia, dove stabil\u00ec \u201cLa Spezia Mission\u201d e Wall a Bologna per conto della \u201cBaptist Missionary Society\u201d. Un'altra testimonianza della presenza in quegli anni del battismo in Italia si trovava a Barletta, dove il 19 marzo 1866, a seguito di una sommossa popolare preparata ed organizzata da cattolici e da parte del clero, perirono cinque fedeli di confessione battista.\nI battisti americani, in un primo tempo bloccati dalla guerra di secessione, nel 1870 mandarono in viaggio di esplorazione un missionario dalla Francia, ma la missione del \u201cForeign Mission Board\u201d inizi\u00f2 solo poco dopo con l'arrivo del dott. G. B. Taylor, che si stabil\u00ec a Roma. Il 25 luglio 1872 Taylor grazie ad un incontro fortuito in Piazza Duomo a Milano incontra Oscar Cocorda (gi\u00e0 della Chiesa Libera) che diventer\u00e0 ben presto non solo uno dei punti di riferimento del battismo in Italia ma anche l'autorevole traduttore nel 1910 di una parte parziale della Bibbia con il suo \"Il Nuovo Testamento e i Salmi\".\nFino alla prima guerra mondiale.\nMolto presto questi missionari furono affiancati da predicatori ed evangelisti italiani, soprattutto ex cattolici o evangelici provenienti dalla Chiesa Libera. I punti di forza della missione battista in Italia furono la predicazione (sotto forma anche di conferenze, dibattiti e dispute), la distribuzione della Bibbia e l'istituzione di scuole. Il primo luogo di culto stabile della capitale fu la chiesa di piazza San Lorenzo in Lucina, fondata nel 1874 dall'inglese James Wall, missionario della Baptist Missionary Society di Londra.\nAllo scoppio della prima guerra mondiale le missioni battiste in Italia erano tre. Le tre missioni collaborarono sempre, fino a giungere alla costituzione dell'Unione cristiana apostolica battista nel 1884, che contava alcune piccole chiese e una ventina di pastori.\nTra le due guerre.\nTra le due guerre la grande maggioranza dei convertiti erano contadini ed operai che aderivano anche alle istanze socialiste. Ma le chiese non erano prive di uomini di cultura. I missionari erano sensibili alla questione culturale pi\u00f9 che a quella politica e si circondavano di intellettuali.\nTra le figure da ricordare di questo periodo c'\u00e8 Giuseppe Tommaso Gangale il quale permise ai battisti di riscoprire le proprie radici riformate ed introdusse in Italia il pensiero di Karl Barth. Messo a tacere dal regime fascista esili\u00f2 ad Oslo dove divenne professore universitario.\nA Roma nasceva la Facolt\u00e0 teologica battista che fu poi chiusa dal fascismo. In questo periodo vengono pubblicate le importanti riviste \u201cBilychnis\u201d e \u201cConscientia\u201d, anche queste chiuse dal fascismo.\nIl dopoguerra.\nIl secondo dopoguerra vede una rinascita della testimonianza battista, oppressa dal fascismo, dalla grande depressione del '29 e dalla guerra, soprattutto grazie agli ingenti sforzi economici in suo favore da parte delle chiese americane. Gli aiuti erano soprattutto di tipo assistenziale, oltre che diretti all'evangelizzazione. Il numero dei membri di chiesa raddoppia e cos\u00ec il numero dei pastori. Si apre l'istituto G.B.Taylor di Roma con un orfanotrofio ed una casa di riposo. Viene aperta la nuova scuola teologica di Rivoli (TO) e la scuola femminile di Villa Betania a Roma. Si costruiscono i centri giovanili di Santa Severa e Rocca di Papa (entrambe in provincia di Roma) e nel 1956 nasce l'Unione cristiana evangelica battista d'Italia (UCEBI). Nel contempo una serie di chiese battiste indipendenti continuano la loro opera, a volte in forma associativa come AEBI e altre volte come formazioni totalmente indipendenti come il Centro battista di Perugia, che ha anche un servizio radio, Radio Luce e altri. Nel 2010, dopo un lavoro di oltre un anno e mezzo e sulla scia della precedente UBEIC nasce l'associazione delle Chiese battiste italiane CBI che d\u00e0 vita, nel 2011, alla Facolt\u00e0 battista di teologia.\nDottrina.\nUn movimento poliedrico.\nNon \u00e8 possibile descrivere il movimento battista in modo univoco, come se si trattasse di un fenomeno unico. Il battismo \u00e8 un movimento variegato con molte forme organizzative e molti orientamenti teologici. Le sue origini, il suo sviluppo, e la sua fenomenologia attuale non permettono una trattazione unitaria. Non \u00e8 neanche possibile parlare di chiesa battista al singolare, in senso universale o denominazionale. Tale definizione ha senso solo nella prospettiva della comunit\u00e0 locale.\nLa collocazione del battismo nell'alveo protestante.\nIl battismo, nell'ambito del protestantesimo, appartiene alla corrente riformata, ossia a quel filone del pensiero della Riforma protestante che si riconosce nella teologia evangelica come \u00e8 stata formulata da Huldrych Zwingli e Giovanni Calvino. Le chiese battiste non sono nate dalla Riforma protestante (del XVI secolo), ma dal puritanesimo inglese del XVII. Max Weber chiamava queste chiese \u201ci figliastri della Riforma\u201d. I battisti rappresentano una delle forme del calvinismo.\nSecondo insigni studiosi (Massimo Rubboli, Raffaele Volpe, e altri), in base alle pubblicazioni pi\u00f9 recenti, il battismo, in realt\u00e0, non si fonda sulle correnti dei grandi riformatori, come Zwingli e Calvino, bens\u00ec fa riferimento alla corrente della Riforma Radicale, da questi osteggiata. Ricordiamo non solo le persecuzioni zwingliane (come quella di Zollikon del 1525 della comunit\u00e0 anabattista), ma anche le profonde divergenze dottrinarie e teologiche, che avvicinano molto di pi\u00f9 il battismo europeo agli anabattisti svizzeri e olandesi del XVI secolo e alle chiese mennonite.\nRiformati.\nIl movimento battista condivide le affermazioni centrali della Riforma protestante del XVI secolo:\nI principi battisti.\nI battisti si distinguono dagli altri protestanti pi\u00f9 che per la dottrina, per alcuni principi:\nBattismo e temi eticamente sensibili.\nTrattandosi di un movimento molto grande e variegato, il rapporto fra battismo e omosessualit\u00e0 \u00e8 alquanto complesso. Come per molti altri argomenti di tipo teologico ed etico, anche sull'omosessualit\u00e0 c'\u00e8 una spesso profonda diversit\u00e0 di vedute e posizioni.\nInfatti, grazie al principio ecclesiologico congregazionalista, che caratterizza il modo di organizzarsi delle chiese battiste, ogni comunit\u00e0 locale esprime il proprio orientamento teologico ed etico in modo completamente autonomo. Ovviamente ci\u00f2 include l'omosessualit\u00e0.\nPer questo motivo, all'interno del movimento battista, si possono trovare posizioni anche molto distanti tra loro su questo argomento che vanno dalla vera e propria omofobia (\"Westboro Baptist Church\") a chiese guidate da pastori gay o lesbiche.\nGeneralmente una maggioranza di chiese ed organismi battisti definisce il comportamento omosessuale come peccato. Ma questo dato non dice granch\u00e9 sul piano dell'apertura, perch\u00e9 anche molte di queste chiese accolgono membri omosessuali.\nUna minoranza di chiese e organizzazioni battiste mostra invece atteggiamenti pi\u00f9 aperti come le chiese che si dichiarano \"welcoming and affirming\" (\"Riverside Baptist Church\").\nTeologia della secolarizzazione.\nIl battismo ha avuto due principali teologi della cosiddetta teologia della secolarizzazione, eredi sotto certi aspetti del teologo luterano Dietrich Bonhoeffer. Sono Harvey Cox e Friedrich Gogarten. Il secondo considerato da studiosi battisti pi\u00f9 innovatore di Cox \u00e8 ricordato anche per non aver preso nessuna posizione contro il nazismo."}
{"id": "504092", "revid": "287204", "url": "https://it.wikipedia.org/wiki?curid=504092", "title": "Tabella di hash distribuita", "text": "Le tabelle di hash distribuite (in inglese distributed hash tables, indicate anche come DHTs) sono una classe di sistemi distribuiti decentralizzati che partizionano l'appartenenza di un set di \"chiavi\" tra i nodi partecipanti, e possono inoltrare in maniera efficiente i messaggi all'unico proprietario di una determinata chiave. Ciascun nodo \u00e8 l'analogo di un array slot in una hash table.\nLe DHT sono tipicamente progettate per gestire un vasto numero di nodi, anche nei casi in cui ci siano continui ingressi o improvvisi guasti di alcuni di essi. Questo tipo di infrastruttura pu\u00f2 essere utilizzata per implementare servizi pi\u00f9 complessi, quali file system distribuiti, sistemi peer-to-peer di file sharing, web caching cooperativo, multicast, anycast e domain name services.\nStoria.\nOriginariamente la ricerca sulle DHT fu in parte motivata da sistemi peer-to-peer quali Napster, Gnutella, Freenet, che si basavano o basano su risorse distribuite in Internet per offrire l'applicazione desiderata. In particolare questi sistemi si avvantaggiavano dell'aumento di larghezza di banda e sull'incremento degli spazi degli hard disk per fornire un sistema di file sharing.\nQuesti sistemi differivano tra loro in come essi trovavano i dati contenuti dai rispettivi peer. Napster aveva un indice in un server centralizzato: ogni nodo, al suo ingresso, mandava una lista dei file che possedeva localmente al server, il quale si sarebbe occupato di effettuare le ricerche ed indicare ai richiedenti i nodi che conservavano i dati desiderati. Questa componente centralizzata rendeva il sistema vulnerabile ad attacchi. Gnutella e reti simili si spostarono verso un modello che prevedeva il flooding; in sostanza, ciascuna ricerca era di fatto costituita in un messaggio che veniva trasmesso a tutte le altre macchine della rete. Sebbene questo metodo evitasse la possibilit\u00e0 di un singolo punto di rottura, il meccanismo risultava assai meno efficiente rispetto a Napster. Infine ci fu Freenet che prevedeva un meccanismo completamente distribuito, ma impiegando un indirizzamento euristico basato sulle chiavi nel quale ciascun file era associato ad una chiave, e file con chiavi simili tendevano a raggrupparsi in set di nodi simili tra loro. Risultava pertanto verosimile che le richieste venissero inoltrate attraverso la rete in direzione di questi set di nodi senza dover visitare molti peer. Tuttavia, Freenet non offriva la certezza di trovare i dati richiesti.\nLe tabelle di hash distribuite utilizzano un tipo di routing basato sulle chiavi maggiormente strutturato al fine di ottenere sia la decentralizzazione di Gnutella e Freenet, sia l'efficienza e l'affidabilit\u00e0 nelle ricerche offerte da Napster. Un aspetto negativo \u00e8 che, come in Freenet, le DHT offrono una ricerca solo per titoli esatti e non su parole chiave, sebbene questo tipo di funzionalit\u00e0 possa essere inserita in uno strato superiore della DHT.\nLe prime quattro DHT \u2013 CAN, Chord, Pastry e Tapestry \u2013 vennero presentate tutte nello stesso periodo, nel 2001. Da allora, questo settore di ricerca \u00e8 abbastanza attivo. Al di l\u00e0 degli studi accademici, la tecnologia DHT \u00e8 stata adottata come un componente di BitTorrent, eMule e nel Coral Content Distribution Network.\nPropriet\u00e0.\nLe caratteristiche delle DHT enfatizzano le seguenti propriet\u00e0:\nLa tecnica chiave utilizzata per raggiungere questi scopi \u00e8 costituita dal fatto che ciascun nodo ha bisogno di rimanere in contatto solo con un piccolo numero di altri nodi della rete \u2013 solitamente \u2026 degli altri n partecipanti (vedi sotto) \u2013 in questa maniera la rete \u00e8 sottoposta ad una minima quantit\u00e0 di lavoro per ogni modifica che avviene nel set di nodi che la costituiscono.\nAlcune strutture di DHT cercano di implementare meccanismi di sicurezza per contrastare nodi partecipanti malevoli e consentire ai nodi di rimanere anonimi, sebbene ci\u00f2 sia meno comune rispetto agli altri sistemi peer-to-peer (specialmente per quanto riguarda il file sharing).\nStruttura.\nUna DHT \u00e8 costruita attorno ad un keyspace astratto, come un set di stringhe di 160-bit. L'appartenenza al keyspace \u00e8 divisa tra i nodi partecipanti in base ad un ben definito schema per il partizionamento. L'overlay network connette i nodi, consentendo loro di trovare il proprietario di una determinata chiave nel keyspace.\nCon queste posizioni, il tipico funzionamento di una DHT per immagazzinare e poi recuperare un dato potrebbe avvenire nel seguente modo. Si supponga che il keyspace sia un set di stringhe di 160-bit. Per immagazzinare nella DHT un file caratterizzato dai parametri \"filename\" e \"data\", viene inizialmente calcolato l'SHA1 hash del \"filename\", producendo cos\u00ec una chiave \"k\" di 160-bit. In seguito, un messaggio \"put(k,data)\" pu\u00f2 essere inviato ad un qualsiasi nodo della rete DHT. Il messaggio \u00e8 inoltrato di nodo in nodo attraverso l'overlay network fino a che esso non raggiunge il singolo nodo che \u00e8 responsabile per la chiave \"k\" in accordo alle regole per il partizionamento del keyspace, laddove la coppia \"(k,data)\" \u00e8 immagazzinata. Qualsiasi altro client pu\u00f2 quindi successivamente recuperare i contenuti del file calcolando a sua volta l'hash del filename per ottenere \"k\" e chiedere ad un qualsiasi nodo della rete DHT di trovare il dato associato a \"k\" tramite un messaggio \"get(k)\". Il messaggio verr\u00e0 quindi inoltrato attraverso l'overlay verso il nodo responsabile per \"k\", che risponder\u00e0 con una copia del dato immagazzinato.\nCiascuna di queste componenti \u00e8 descritta qui nel seguito allo scopo di fissare i principi fondamentali comuni alla maggior parte delle DHT; alcuni meccanismi possono differire nei dettagli.\nPartizionamento del keyspace.\nMolte DHT usano alcune varianti del consistent hashing per mappare le chiavi ai nodi. Questa tecnica impiega una funzione formula_1 che definisce la nozione astratta di \"distanza\" tra la chiave formula_2 e la chiave formula_3 . A ciascun nodo \u00e8 assegnata una chiave che \u00e8 detta \"identificativo\" (ID). Ad un nodo con ID \"i\" appartengono tutte le chiavi per cui \"i\" \u00e8 l'ID pi\u00f9 vicino, misurando in base a formula_4.\nEsempio. L'algoritmo Chord considera le chiavi come punti su una circonferenza, e formula_1 \u00e8 la distanza percorsa (in senso orario) sul cerchio tra formula_2 e formula_3. Perci\u00f2, il keyspace circolare \u00e8 diviso in segmenti contigui i cui punti terminali sono gli identificativi di nodo. Se formula_8 e formula_9 sono due IDs adiacenti, allora il nodo con ID formula_9 \u00e8 proprietario di tutte le chiavi che cadono tra formula_8 e formula_9.\nIl consistent hashing ha la caratteristica fondamentale che la rimozione o l'addizione di un nodo modifica solo il set di chiavi posseduti dai nodi con IDs adiacenti, senza coinvolgere tutti gli altri nodi. Tutto ci\u00f2 al contrario di una hash table tradizionale, nella quale l'addizione o la rimozione di un bucket causa un rimappaggio di quasi tutto l'intero keyspace. Dal momento che ogni modifica nel set di chiavi di cui un nodo \u00e8 responsabile corrisponde tipicamente ad un intenso (per quanto riguarda la larghezza di banda) movimento da un nodo all'altro di oggetti immagazzinati nella DHT, una minimizzazione di questi movimenti di riorganizzazione \u00e8 necessaria al fine di far fronte in maniera efficiente a peers che hanno un comportamento molto dinamico (elevato numero di ingressi, uscite o malfunzionamenti).\nOverlay network.\nCiascun nodo mantiene un set di links agli altri nodi (i suoi \"vicini\"). Tutti insieme questi nodi formano l'overlay network, e vengono organizzati in modo strutturato, dando cos\u00ec forma alla topologia della rete.\nTutte le topologie di DPT condividono qualche variante della propriet\u00e0 pi\u00f9 essenziale: per ciascuna chiave \"k\", o il nodo possiede \"k\" oppure ha un collegamento ad un nodo che \u00e8 pi\u00f9 vicino a \"k\" in termini di distanza nel keyspace, come definito precedentemente. A questo punto risulta quindi facile inoltrare un messaggio al proprietario di una qualsiasi chiave \"k\" utilizzando il seguente algoritmo greedy: ad ogni passo successivo, inoltra il messaggio al vicino il cui ID \u00e8 pi\u00f9 vicino a \"k\". Quando non esiste un vicino con queste caratteristiche, allora si \u00e8 giunti al nodo effettivamente pi\u00f9 vicino, il quale deve essere il proprietario di \"k\" in accordo con quanto definito sopra. Questo tipo di routing viene talvolta definito come key based routing.\nAl di l\u00e0 della correttezza di fondo di questo tipo di routing, vi sono due vincoli chiave nella topologia al fine che il numero massimo di passi successivi in un qualsiasi percorso (dilazione) sia basso, in modo tale che la richiesta sia soddisfatta velocemente, e che il numero massimo di vicini di ciascun nodo (il grado del nodo) sia basso, al fine di mantenere basso l'overhead di mantenimento. Vi \u00e8 un compromesso tra questi due criteri che \u00e8 fondamentale nella teoria dei grafi. Alcune scelte comuni sono fra quelle illustrate qui di seguito, dove \"n\" \u00e8 il numero dei nodi nella DHT:\nLa terza scelta \u00e8 la pi\u00f9 comune, sebbene non sia l'ottima in termini di compromesso grado/dilazione, poich\u00e9 tale topologia tipicamente consente una maggiore flessibilit\u00e0 in termini di scelta dei vicini. Ci\u00f2 \u00e8 utile, ad esempio, per scegliere dei vicini che siano conformi alla topologia e al tempo stesso simili in termini di latenza nella sottostante rete fisica.\nOltre agli algoritmi di routing, esistono diversi algoritmi che sfruttano la struttura dell'overlay network di una DHT per inviare un messaggio a tutti i nodi, o ad un sottoinsieme dei nodi, della DHT stessa. Questi algoritmi vengono utilizzati dalle applicazioni per eseguire operazioni di multicast sull'overlay, per effettuare range query, o per raccogliere statistiche. Due sistemi basati su questo approccio sono Structella, che implementa flooding e random walk su sull'overlay di una rete Pastry, e DQ-DHT, che implementa un algoritmo di dynamic querying su una rete Chord."}
{"id": "504093", "revid": "14002", "url": "https://it.wikipedia.org/wiki?curid=504093", "title": "Ordinariato militare in Stati Uniti", "text": ""}
{"id": "504094", "revid": "14002", "url": "https://it.wikipedia.org/wiki?curid=504094", "title": "Ordinariato militare in Paesi Bassi", "text": ""}
{"id": "504095", "revid": "14002", "url": "https://it.wikipedia.org/wiki?curid=504095", "title": "Ordinariato militare in Filippine", "text": ""}
{"id": "504096", "revid": "14002", "url": "https://it.wikipedia.org/wiki?curid=504096", "title": "Ordinariato militare in Repubblica Dominicana", "text": ""}
{"id": "504101", "revid": "36426", "url": "https://it.wikipedia.org/wiki?curid=504101", "title": "Gottifredo degli Alberti", "text": "Biografia.\nNato in una delle pi\u00f9 importanti famiglie patrizie toscane, gli Alberti, fu eletto al soglio episcopale appena trentenne e gli storici sono concordi nel vedere l'influenza di Matilde di Canossa nella faccenda. Suo fratello Tancredi aveva ereditato i feudi dei Cadolingi per via matrimoniale con la vedova di Ugo dei Cadolingi, cos\u00ec nel XII secolo i conti Alberti di Prato erano il ramo pi\u00f9 importante della casata.\nFu accusato di simonia dall'arcidiacono Pietro e dai priori di San Lorenzo, che lo denunciarono apertamente a Firenze, mentre i priori di Santo Stefano al Ponte portarono la questione davanti al pontefice Pasquale II, il quale lo sottopose a giudizio delegando il vescovo di Volterra. In seguito al processo fu giudicato innocente.\nFu sempre coinvolto nelle vicende legate alla sua famiglia, dalla quale aveva ereditato il pi\u00f9 tipico carattere battagliero di fazione, nonch\u00e9 una certa munificenza interessata verso vari istituti religiosi della citt\u00e0 schierati a favore dei suoi interessi.\nNel 1131 fond\u00f2 la Congrega di Ges\u00f9 Pellegrino, che esistette fino al Settecento."}
{"id": "504103", "revid": "77358", "url": "https://it.wikipedia.org/wiki?curid=504103", "title": "Chiesa di San Stefano al Ponte", "text": ""}
{"id": "504107", "revid": "196390", "url": "https://it.wikipedia.org/wiki?curid=504107", "title": "Nina De Nobili", "text": ""}
{"id": "504108", "revid": "339392", "url": "https://it.wikipedia.org/wiki?curid=504108", "title": "TSV 1860 Monaco", "text": ""}
{"id": "504111", "revid": "2196166", "url": "https://it.wikipedia.org/wiki?curid=504111", "title": "Castel Giovo (San Leonardo in Passiria)", "text": "Castel Giovo (ted.: Jaufenburg) \u00e8 un castello in rovina del quale rimane solo una torre a San Leonardo in Passiria (BZ) nel Trentino-Alto Adige.\nStoria.\nSulla collina che sovrasta il paese si sono trovate tracce di un sito preistorico. Nel medioevo vi passava la strada per il passo di monte Giovo e per questo motivo i Signori di Passiria, ministeriali dei conti di Tirolo che per questi ultimi amministravano la giustizia in Val Passiria, vi fecero costruire intorno al 1200 un castello fortificato. Nelle cronache dell'epoca fu descritto come \"magnificamente affrescato\" e a cinque piani con una torre risalente al XII secolo.\nAll'estinzione della famiglia (1383), il castello pass\u00f2 per matrimonio ai Fuchs von Fuchsberg di Appiano. Cominci\u00f2 il periodo d'oro del castello, visitato da attori e menestrelli. Un lento ma costante declino della struttura e della famiglia, che perse ogni bene nel 1738, port\u00f2 alla rovina il castello. Nel 1828 il maniero, gi\u00e0 distrutto, fu acquistato da un contadino che ne fece un maso.\nAl termine della Seconda Guerra Mondiale presso il castello furono rinvenute da parte degli alleati molte delle opere d'arte trafugate dai soldati tedeschi in fuga provenienti dalle gallerie di Firenze, in particolare quelle che erano state evacuate presso villa Bossi-Pucci a Montagnana (Montespertoli). L'intento dei tedeschi era quello di trasportare tutte le opere verso l'Austria. Grazie agli Alleati tutte le opere d'arte fecero ritorno alle loro sedi di origine.\nDescrizione.\nLa torre principale \u00e8 stata restaurata ed \u00e8 visitabile. Al suo interno si trovano gli stemmi marmorei dei Signori di Passiria e dei Signori Fuchs von Fuchsberg. Sono stati recuperati alcuni affreschi rinascimentali del 1538, ad opera di Bartlm\u00e4 Dill Riemenschneider (figlio di Tilman Riemenschneider), ed \u00e8 una delle sedi del MuseoPassiria. Vengono trattati la storia del castello e della giustizia in Passiria, oltre che delle famiglie che hanno posseduto il castello."}
{"id": "504114", "revid": "1564499", "url": "https://it.wikipedia.org/wiki?curid=504114", "title": "Comunit\u00e0 montana della Maielletta", "text": "La Comunit\u00e0 montana della Maielletta (zona P) era stata istituita con la \"Legge regionale 6 luglio 1977, n. 31\" della Regione Abruzzo, che ne ha anche approvato lo statuto.\nLa sede si trovava nel comune di Pennapiedimonte. Comprendeva sette comuni della provincia di Chieti: \nLa Regione Abruzzo ha abolito la Comunit\u00e0 montana insieme a tutte le altre comunit\u00e0 montane nel 2013."}
{"id": "504116", "revid": "1305772", "url": "https://it.wikipedia.org/wiki?curid=504116", "title": "Birmano", "text": ""}
{"id": "504117", "revid": "119450321", "url": "https://it.wikipedia.org/wiki?curid=504117", "title": "Zero Point Module", "text": "Lo ZPM (sigla dell'inglese Zero Point Module) \u00e8 un dispositivo alieno immaginario dell'universo fantascientifico di \"Stargate\", che gioca un ruolo fondamentale soprattutto nella serie \"Stargate Atlantis\".\nCaratteristiche.\nUno ZPM \u00e8 in grado di generare una quantit\u00e0 immensa di energia utilizzando l'energia del punto zero che deriva da un fenomeno noto come schiuma quantistica (wormhole a livello subatomico che si aprono e chiudono costantemente nel subspazio). Uno ZPM contiene una regione di subspazio creata artificialmente dal quale l'energia viene estratta. Questo processo \u00e8 termodinamicamente irreversibile, per cui uno ZPM si consuma lentamente con l'uso.\nLa tecnologia ZPM fu creata dagli Antichi ed \u00e8 a base di cristalli (come molti dei dispositivi degli Antichi). Verso la fine della guerra con i Wraith, gli Antichi cercarono di creare una tecnologia ancora pi\u00f9 potente dello ZPM, nel Progetto Arcturus, fallendo nel proprio intento.\nLa citt\u00e0 di Atlantide fu dotata dagli Antichi della possibilit\u00e0 di usare fino a tre ZPM per funzionare a pieno regime. Un solo ZPM \u00e8 tuttavia sufficiente per un funzionamento parziale degli impianti della citt\u00e0 (per esempio gli scudi).\nAlimentando uno stargate con uno ZPM \u00e8 anche possibile stabilire un collegamento con un'altra galassia (per esempio dalla Via Lattea a Pegaso, la galassia di Atlantide). Esiste tuttavia anche la possibilit\u00e0 di stabilire questo tipo di wormhole usando un'altra fonte di alimentazione (per esempio lo ZPM artigianale creato da O'Neill sotto l'influenza del sapere degli Antichi).\nZPM noti.\nElencati nell'ordine in cui furono ritrovati."}
{"id": "504118", "revid": "268377", "url": "https://it.wikipedia.org/wiki?curid=504118", "title": "Chord", "text": ""}
{"id": "504119", "revid": "92723", "url": "https://it.wikipedia.org/wiki?curid=504119", "title": "Atto II", "text": "Sulla sua figura ci sono state tramandate poche notizie. Succedette a Gottifredo degli Alberti, scomparso nel 1142 e la prima testimonianza certa del suo episcopato risale al 1145, contenuta nel Codice Bullettone, un voluminoso libro conservato nell'archivio della Curia Arcivescovile di Firenze che contiene essenzialmente un registro dei beni immobili episcopali e degli atti ad essi relativi.\nDurante il suo episcopato papa Eugenio III interdisse la citt\u00e0 per non aver rispettato i patti con Guido Guerra, il quale al suo rientro dalla crociata in Terrasanta trov\u00f2 i propri castelli rasi al suolo dagli avversari politici fiorentini.\nA seguito di quest'interdetto Atto si rec\u00f2 di persona a Roma e parl\u00f2 con il successore di Enrico, Anastasio IV, riuscendo ad ottenerne la revoca.\nLa sua morte \u00e8 certificata da una bolla papale datata 9 giugno 1154 e diretta alla badessa del monastero di San Pier Maggiore."}
{"id": "504120", "revid": "131962", "url": "https://it.wikipedia.org/wiki?curid=504120", "title": "Monastero di San Pier Maggiore", "text": ""}
{"id": "504121", "revid": "599013", "url": "https://it.wikipedia.org/wiki?curid=504121", "title": "Dht", "text": ""}
{"id": "504122", "revid": "36426", "url": "https://it.wikipedia.org/wiki?curid=504122", "title": "Anastasio IV", "text": ""}
{"id": "504123", "revid": "49618", "url": "https://it.wikipedia.org/wiki?curid=504123", "title": "Distributed Hash Table", "text": ""}
{"id": "504124", "revid": "16758", "url": "https://it.wikipedia.org/wiki?curid=504124", "title": "Jaufenburg", "text": ""}
{"id": "504129", "revid": "2519", "url": "https://it.wikipedia.org/wiki?curid=504129", "title": "Sanli Urfa", "text": ""}
{"id": "504130", "revid": "125044763", "url": "https://it.wikipedia.org/wiki?curid=504130", "title": "Contea di Edessa", "text": "La Contea di Edessa fu uno degli Stati crociati del XII secolo, la sua capitale era Edessa, citt\u00e0 con una storia ed una tradizione di cristianit\u00e0 tra le pi\u00f9 antiche.\nTerritorio.\nA differenza degli altri Stati crociati, dai quali era assai lontana, non aveva sbocco sul mare, inoltre i rapporti con lo stato crociato pi\u00f9 prossimo, il Principato d'Antiochia, non erano particolarmente buoni.\nIl territorio, almeno nel momento di massima estensione, si estendeva da Antiochia ad ovest fino ad oltre l'Eufrate ad est,\na sud e ad est confinava con le potenti citt\u00e0 musulmane di Aleppo e Mosul e con la regione della Jazira.\nComprendeva l'area attorno a Melitene e le regioni del Commagene (attorno a Samosata e Germanicia), Chabakhtan (attorno a Turbessel) ed Osroene (attorno ad Edessa);\npi\u00f9 volte furono occupate aree a nord fino all'Armenia.\nMet\u00e0 del paese, inclusa la sua capitale, era situato ad est dell'Eufrate, a grande distanza dagli altri stati crociati, ed era per questo particolarmente vulnerabile.\nLa parte ad occidente dell'Eufrate era controllata dalla fortezza di Turbessel.\nPopolazione e demografia.\nLa Contea di Edessa fu uno tra i pi\u00f9 estesi degli stati crociati in termini di territorio, sebbene fosse uno dei pi\u00f9 piccoli per popolazione.\nLa citt\u00e0 di Edessa aveva circa 10.000 abitanti, ma il resto della contea consisteva per la maggior parte in fortezze.\nGli abitanti erano per la maggior parte cristiani della Chiesa d'Oriente, della Chiesa Ortodossa Siriaca e della Chiesa apostolica armena, con alcuni greci ortodossi e musulmani.\nAd Edessa coesistevano, spesso in buon accordo, tre patriarchi: latino, armeno e giacobita.\nSebbene il numero di \"Latini\" rimase sempre esiguo, essi costituirono la maggior parte della classe dirigente della contea.\nStoria.\nLa Contea di Edessa non fu realmente creata dalla Prima crociata; nel 1050 la citt\u00e0 era ancora bizantina, poi nel 1077 un armeno di nome Philaretus Brachamius se ne impadron\u00ec, era allora la capitale di un principato che si estendeva fino ad Antiochia.\nLa sua potenza e la sua posizione geografica la ponevano sulla strada dei Turchi Selgiuchidi, che conquistarono rapidamente la maggior parte delle sue terre, lasciandole soltanto i dintorni di Marash; la citt\u00e0 di Edessa fu presa nel 1087, dopo una campagna iniziata nel 1086,\nper poi essere governata dall'emiro turco Buzan (\u2020 1094).\nAttorno al 1094, l'emiro selgiuchide di Damasco, Tutush I, cattur\u00f2 Edessa ed insedi\u00f2 come governatore Thoros (in armeno T\u2018oros = Teodoro), un vecchio luogotenente di Philaretus.\nNel 1095, Teodoro elimin\u00f2 la guarnigione turca della cittadella e si rese padrone della citt\u00e0; resistette agli attacchi dei turchi ma alla fine fu costretto a chiedere aiuto ai Crociati.\nNel 1098 rispose all'appello il fratello di Goffredo di Buglione, Baldovino di Boulogne, che lasci\u00f2 il corpo principale dell'esercito crociato, che stava muovendo verso sud alla volta di Antiochia e Gerusalemme, e si diresse prima a sud nella Cilicia e poi verso est a Edessa.\nBaldovino si impose poco a poco, minacciando di partire per raggiungere i crociati indusse Teodoro ad adottarlo come successore.\nTeodoro, che era un cristiano di rito greco ortodosso, generalmente inviso ai suoi sottoposti armeno-ortodossi, poco tempo dopo (9 marzo 1098) fu assassinato nel corso di una sommossa, forse con la complicit\u00e0 di Baldovino, che comunque gli successe prendendo il titolo di Conte (era gi\u00e0 Conte di Verdun in quanto vassallo di suo fratello in Europa).\nNon \u00e8 dimostrato con certezza che il complotto che rovesci\u00f2 l'anziano Teodoro non fosse stato ispirato dall'ingrato Baldovino, ma il suo rapido subentrare alla guida di Edessa e del territorio che era sotto il suo controllo autorizza i pi\u00f9 forti sospetti degli storici.\nEdessa fu trasformata in contea e con Baldovino, suo primo conte, costitu\u00ec il primo Stato crociato del territorio siro-palestinese.\nNel 1100 alla morte di suo fratello Goffredo di Buglione, Baldovino divenne re di Gerusalemme, la Contea di Edessa pass\u00f2 quindi a suo cugino Baldovino di Le Bourg, che fu raggiunto da Joscelin di Courtenay, che divenne signore della fortezza di Turbessel sull'Eufrate.\nConflitti con i confinanti musulmani.\nBaldovino II in breve tempo entr\u00f2 in relazione con la Siria del nord e l'Asia Minore.\nEgli contribu\u00ec a raccogliere il riscatto per liberare Boemondo I d'Antiochia dai Danishmendidi nel 1103 e, con Antiochia, attacc\u00f2 l'Impero bizantino in Cilicia nel 1104.\nPi\u00f9 tardi in quello stesso anno 1104, Edessa fu attaccata da Mosul e sia Baldovino che Joscelin, sconfitti alla Battaglia di Harran, furono presi prigionieri.\nIl cugino di Boemondo, Tancredi divenne reggente di Edessa (ma fu Riccardo di Salerno a governare realmente) fino a quando Baldovino e Joscelin furono liberati pagando un riscatto, nel 1108.\nBaldovino dovette scontrarsi con Tancredi per riprendere il controllo della contea, alla fine lo sconfisse ma fu costretto ad allearsi con alcuni dei governanti musulmani locali.\nNel 1110 Mawdud di Mosul conquist\u00f2 tutti i territori ad est dell'Eufrate, come era accaduto in passato non segu\u00ec un assalto alla stessa Edessa poich\u00e9 i governanti musulmani si preoccupavano soprattutto del consolidamento del proprio potere.\nDella contea di Edessa restavano alcune citt\u00e0 imprendibili sulla riva orientale dell'Eufrate circondate di campagne spopolate e percorse dai Turchi e la riva occidentale attorno a Turbessel in piena prosperit\u00e0.\nBaldovino prese per s\u00e9 Turbessel a scapito di Joscelin di Courtenay (1113).\nBaldovino II divenne Re di Gerusalemme (pure come Baldovino II) alla morte di Baldovino I, nel 1118; Eustachio III di Boulogne aveva maggiori diritti alla successione essendo l'ultimo fratello di Baldovino I, ma non volle il titolo e rimase in Francia.\nEdessa and\u00f2 a Joscelin nel 1119 con il quale Baldovino si era riconciliato.\nJoscelin fu preso di nuovo prigioniero dai Turchi nel 1122 o 1123, Baldovino and\u00f2 a salvarlo, ma fu catturato anch'egli, e Gerusalemme rimase senza il suo re.\nCinquanta armeni mascherati da mercanti entrarono nella cittadella dove era detenuto Joscelin ed ingaggiarono un combattimento, anche se la maggior parte di loro fu uccisa essi permisero la fuga del Conte che, l'anno successivo, ottenne il rilascio di Baldovino.\nJoscelin riusc\u00ec ad estendere il territorio della Contea fino alle rive del Tigri a nord di Mosul.\nCaduta della contea.\nJoscelin fu ucciso in battaglia nel 1131 e gli successe il figlio Joscelin II, che non aveva la grandezza del padre e distrusse l'opera dei suoi predecessori. All'occasione ladro, si immischi\u00f2 nelle dispute teologiche siriache e risedette a Turbessel piuttosto che a Edessa.\nPeraltro a quell'epoca Zangi aveva riunito Aleppo e Mosul e cominciava a minacciare Edessa mentre Joscelin II era distratto da un dissidio con la Contea di Tripoli che di conseguenza rifiut\u00f2 di intervenire in suo aiuto.\nL'Atabeg Zangi assedi\u00f2 la citt\u00e0 nel 1144 e, in mancanza del Conte e di una guarnigione sufficiente, se ne impadron\u00ec il 24 dicembre dello stesso anno, senza incontrare grandi difficolt\u00e0.\nJoscelin continu\u00f2 a governare i territori ad ovest dell'Eufrate.\nApprofittando della morte di Zangi, la popolazione armena di Edessa si rivolt\u00f2 (27 ottobre 1146) e Joscelin II pot\u00e9 fare ritorno, ma perse di nuovo la citt\u00e0 in novembre, riuscendo a stento a fuggire; la popolazione armena di Edessa fu massacrata, mentre la popolazione siriaca fu espulsa, nonostante la sua francofobia.\nNel 1150 egli fu catturato da Nur ad-Din, il figlio di Zangi, e fu tenuto prigioniero ad Aleppo fino alla morte nel 1159.\nSua moglie vendette Turbessel e ci\u00f2 che rimaneva della Contea all'Imperatore bizantino Manuele I Comneno, ma entro l'anno seguente quegli stessi territori furono conquistati da Nur ad-Din e dal Sultano di Iconio.\nDopo la vendita, la moglie e la famiglia di Joscelin II si trasferirono, con il ricavato, nel Regno di Gerusalemme, vicino a San Giovanni d'Acri.\nEdessa fu il primo stato crociato a cadere e la sua caduta fu il catalizzatore della Seconda crociata nel 1146.\nI feudi principali.\nIl Conte di Edessa aveva diversi vassalli, soprattutto signori armeni che si erano posti sotto la protezione dei crociati per resistere alla pressione musulmana.\nSuccessivamente, questi feudi passarono direttamente nelle mani dei nobili \"ifranj\".\nSignoria di Turbessel.\nTurbessel fu una delle maggiori fortificazioni della contea, da essa si controllava l'area ad occidente dell'Eufrate e si presidiava il confine contro Antiochia.\nDivenne uno dei primi possedimenti di Baldovino di Boulogne, infatti la popolazione armena della citt\u00e0 si ribell\u00f2 contro la sua guarnigione mentre lui passava diretto ad Edessa, all'inizio dell'anno 1098.\nNel marzo 1098 Baldovino di Boulogne assunse il titolo di conte di Edessa, e in agosto accolse suo fratello Goffredo di Buglione che aveva lasciato Antiochia a causa delle peste che vi imperversava.\nBaldovino gli diede in feudo Ravendel e Turbessel, che Goffredo gli restitu\u00ec in novembre, quando la crociata ripart\u00ec in direzione di Gerusalemme.\nNel 1101, il nuovo conte Baldovino di Le Bourg accolse ad Edessa uno dei suoi cugini, Joscelin di Courtenay e gli diede in feudo Turbessel.\nJoscelin segu\u00ec Baldovino nelle sue imprese contro i musulmani, ma le incursioni dei turchi, che saccheggiarono le campagne ad est dell'Eufrate tra 1110 e 1113, impoverirono i domini del conte Baldovino.\nInvece la signoria di Turbessel, ad ovest dell'Eufrate prosperava protetta dal fiume.\nIl disaccordo si insinu\u00f2 tra i due signori crociati e Baldovino fin\u00ec per confiscare la signoria, che in seguito venne riunita al dominio comitale e divenne una delle residenze dei Courtenay conti di Edessa.\nDopo la caduta di Edessa, nel 1144, Turbessel divenne la capitale di ci\u00f2 che restava della Contea, prima di essere venduta ai bizantini nel 1150 e poi conquistata da Nur ad-Din nel 1151.\nSignoria di Bira.\nDal 1099, Baldovino di Boulogne si rese Signore di Birtha (o Bira) citt\u00e0 di grande valore strategico perch\u00e9 assicurava un punto di passaggio sull'Eufrate e quindi le comunicazioni con il Principato d'Antiochia.\nInizialmente lasci\u00f2 la citt\u00e0 ad un capo armeno di nome Abelgh'arib della famiglia Pahlavuni.\nMa il conte Baldovino di Le Bourg, che a partire dal 1115, in seguito a numerose cospirazioni, cerc\u00f2 di eliminare la nobilt\u00e0 armena, nel 1117 assedi\u00f2 e conquist\u00f2 Bira.\nAbelgh'arib si ritir\u00f2 alla corte di Thoros II, Principe delle Montagne e Baldovino diede il feudo a suo cugino Galeran di Puiset, che spos\u00f2 la figlia di Abelgh'arib.\nDopo aver conquistato Edessa, Zengi tent\u00f2 di prendere Bira, ma dovette togliere l'assedio a causa di una sommossa a Mosul.\nBira fu ceduta nel 1150 con il rimanente della Contea di Edessa ai bizantini, che la persero nel 1151.\nSignoria di Germanicia.\nVenticinqe anni prima dell'arrivo dei Crociati l'Imperatore bizantino Romano IV Diogene affid\u00f2 Germanicia a Philaretus Brachamius.\nDopo la battaglia di Manzicerta, nel 1071, Philaretus approfitt\u00f2 del suo isolamento dall'Impero per ritagliarsi un principato in Cilicia ed attorno ad Edessa ed Antiochia, ma i suoi possedimenti furono presi dai turchi e solo Mar'ash rimase in suo potere.\nEgli mor\u00ec tra il 1086 ed il 1092, ma Germanicia rimase in mani armene e quando i Crociati la raggiunsero, il 13 ottobre 1097, la restituirono ai bizantini che nominarono governatore un armeno di nome Thatoul.\nIl principe d'Antiochia Boemondo di Taranto tent\u00f2 di prendere la citt\u00e0 assediandola nel 1100, ma tolse l'assedio per soccorrere Gabriele di Melitene e poco dopo fu catturato dai turchi.\nNel 1104 furono i Crociati di Edessa, condotti da Joscelin di Courtenay, all'epoca Signore di Turbessel, che assedi\u00f2 e conquist\u00f2 la citt\u00e0.\nMar'ash divenne una signoria crociata, infeudata a diversi successivi signori, non tutti conosciuti.\nUno di essi fu Goffredo il Monaco, reggente della Contea di Edessa nel 1122 durante la prigionia di Joscelin di Courtenay.\nL'ultimo signore, Renaud, fu ucciso insieme a Raimondo di Poitiers alla battaglia d'Inab il 28 giugno 1149.\nAllora Joscelin II riun\u00ec la signoria con la contea, ma trascur\u00f2 di assegnarle una guarnigione sufficiente, cos\u00ec Mas'ud I si impadron\u00ec della citt\u00e0 il 11 settembre 1149.\nSignoria di Melitene.\nLa citt\u00e0 di Melitene era governata dall'armeno Gabriele, che l'aveva ricevuta da Philaretus Brakhamius.\nMinacciato dai Danishmendidi, egli chiese aiuto e protezione prima (nel 1100) a Boemondo di Taranto, principe d'Antiochia, poi (nel 1101) a Baldovino di Le Bourg, conte di Edessa, offrendo a quest'ultimo la mano di sua figlia Morfia.\nMa la popolazione siriana di Melitene si rivolt\u00f2 e consegn\u00f2 la citt\u00e0 a Danishmend Ghazi, che fece uccidere Gabriele.\nConti di Edessa, 1098\u20131149.\nAnche se era lo stato latino d'oriente pi\u00f9 lontano dal Regno di Gerusalemme, i legami familiari tra i conti di Edessa ed i re di Gerusalemme rinserrarono i collegamenti feudali tra i due Stati, ponendo la contea di Edessa sotto l'effettiva sovranit\u00e0 del re di Gerusalemme.\nI due primi conti di Edessa divennero i primi due re di Gerusalemme (dopo Goffredo di Buglione che rifiut\u00f2 la corona) ed una volta saliti al trono affidarono la Contea ai loro successori; pertanto i Conti di Edessa ricevettero il loro feudo direttamente dalle mani del Re di Gerusalemme, al contrario del Principato di Antiochia e della Contea di Tripoli, dove fu rapidamente adottata la successione ereditaria dei figli, anche se in assenza del signore principale il re di Gerusalemme era reggente di diritto.\nI signori cristiani allacciarono buoni rapporti con la nobilt\u00e0 armena, alla quale si legarono attraverso molti matrimoni; i primi tre conti ebbero mogli armene: la moglie del Conte Baldovino I era morta a Mara\u015f nel 1097, e dopo aver ereditato Edessa egli spos\u00f2 Arda il cui nonno era Costantino un principe armeno della dinastia dei Rupenidi; Baldovino di Le Bourg spos\u00f2 Morfia, una figlia di Gabriele di Melitene, mentre Joscelin di Courtenay spos\u00f2 una figlia di Costantino."}
{"id": "504131", "revid": "36426", "url": "https://it.wikipedia.org/wiki?curid=504131", "title": "Dieta (istituzione)", "text": ""}
{"id": "504139", "revid": "49618", "url": "https://it.wikipedia.org/wiki?curid=504139", "title": "Golfo di La Spezia", "text": ""}
{"id": "504140", "revid": "36426", "url": "https://it.wikipedia.org/wiki?curid=504140", "title": "Diocesi di Palermo", "text": ""}
{"id": "504144", "revid": "1968719", "url": "https://it.wikipedia.org/wiki?curid=504144", "title": "Elena Lecapena", "text": "Ebbe quattro fratelli, Teofilatto, Stefano, Costantino e Cristoforo, una sorella, Agata ed un fratellastro, Basilio, frutto della vita extraconiugale del padre.\nMatrimonio di convenienza.\nIl 4 maggio del 919 Elena spos\u00f2 Costantino VII Porfirogenito.\nLa morte di Costantino VII.\nIn seguito Costantino VII si ammal\u00f2, si rec\u00f2 a Brussa, per i bagni termali nella speranza di guarire, ma invano, perch\u00e9 il 9 novembre 959 spir\u00f2 a Costantinopoli all'et\u00e0 di 54 anni, compianto dalla moglie Elena, dal figlio Romano II, erede al trono e dalle cinque figlie.\nGli ultimi anni.\nLa morte di Costantino VII cambi\u00f2 la vita di Elena. Teofano fece esiliare la suocera insieme alle sue figlie in un angolo del palazzo reale e poi ordin\u00f2 al patriarca di imporre a tutte e quattro una vita monastica, costringendole quindi a diventare suore. Il figlio Romano II, di fronte a quella situazione era impotente. Elena mor\u00ec in solitudine nel 961.\nDiscendenza.\nA Costantino VII, Elena diede numerosi figli fra i quali:"}
{"id": "504145", "revid": "124078010", "url": "https://it.wikipedia.org/wiki?curid=504145", "title": "Canale di Sardegna", "text": "Il canale di Sardegna \u00e8 la parte del mar Mediterraneo occidentale che divide la Sardegna dalle coste tunisine (i punti pi\u00f9 vicini tra la costa africana e la Sardegna distano 185 km): ad ovest-sud-ovest ed a est-nord-est permette una comunicazione profonda tra il bacino Algero-Liguro-Provenzale e quello Tirrenico, mentre a sud-est si collega con il canale di Sicilia.\nGeologia.\nIl canale di Sardegna si trova in corrispondenza di una parte sommersa del ramo Appenninico-Maghrebide della Catena Alpina. Deriva dalla sovrapposizione di due placche tettoniche che hanno rispettivamente prodotto sia un ispessimento della crosta terrestre che un assottigliamento. Questa evoluzione, propria delle catene collisionali, la si pu\u00f2 ben osservare nel canale di Sardegna: le caratteristiche morfologiche e strutturali sono infatti ben evidenti anche perch\u00e9 la sommersione del bacino lo ha preservato dall'erosione aerea."}
{"id": "504147", "revid": "1982", "url": "https://it.wikipedia.org/wiki?curid=504147", "title": "Arcidiocesi di Beograd", "text": ""}
{"id": "504157", "revid": "6923", "url": "https://it.wikipedia.org/wiki?curid=504157", "title": "MAN (azienda)", "text": "La MAN, acronimo di Maschinenfabrik Augsburg-N\u00fcrnberg, \u00e8 una societ\u00e0 tedesca produttrice di automezzi pesanti, prevalentemente autocarri e autobus, di motori diesel per diverse applicazioni e di turbine. Dal 2011 fa parte del gruppo Volkswagen Aktiengesellschaft.\nL'azienda, che nel 2008 ha celebrato il 250\u00ba anniversario dalla fondazione, ha joint-ventures e collaborazioni con societ\u00e0 di Paesi quali India, Polonia, Turchia, Cina, USA, Emirati Arabi, Sudafrica, Portogallo e Austria.\nSettori di attivit\u00e0.\nMAN SE \u00e8 un gruppo europeo con sede centrale a Monaco di Baviera, presente nei settori degli automezzi pesanti, dei motori e degli impianti industriali. L'azienda ha circa 47.740 dipendenti e nel 2009 registrava fatturato circa 12 miliardi di Euro. L'azienda \u00e8 controllata dal gruppo Volkswagen Aktiengesellschaft che possiede il 71,08% del capitale.\nVeicoli industriali.\nLa produzione di veicoli pesanti comprende i camion della linea \"TG\" come i MAN TGA, MAN TGM e MAN TGL, e veicoli per lunghe percorrenze quali i MAN TGS e MAN TGX.\nMolto diffusi in tutta Europa sono gli autobus di produzione MAN, con modelli come il 603, il Lion's City e il NL202.\nVeicoli ferrotranviari.\nLa disponibilit\u00e0 di propulsori efficienti e con costi industriali consent\u00ec nel secondo dopoguerra alla MAN di allestire o consentire la costruzione su licenze anche di automotrici ferroviarie con taglie che andavano dai classici autobus su rotaia, come le ALn 9000 CCFR a modelli di maggiori dimensioni come le Ad 01-10 FSE o le ADn 500 SV.\nNon manc\u00f2 la produzione di elettromotrici tranviare destinate a diverse relazioni urbane e suburbane europee fra cui la tranvia Roma-Civita Castellana e dei treni per la Metropolitana di Medell\u00edn, in Colombia.\nStoria.\nLe origini della MAN risalgono al 1758 con la fondazione, a Oberhausen, della societ\u00e0 H\u00fctte St. Antony, prima impresa siderurgica pesante del bacino della Ruhr. Nel 1808, con la fusione delle tre imprese siderurgiche St. Antony, Gute Hoffnung e Neue Essen venne formata la H\u00fcttengewerkschaft und Handlung Jacobi di Oberhausen, pi\u00f9 tardi rinominata Gute Hoffnungsh\u00fctte (GHH) per l'estrazione, il trattamento del minerale e la lavorazione successiva per la creazione di prodotti in ferro.\nNegli anni successivi i nomi delle grandi dinastie industriali ebbero un ruolo importante nello sviluppo di MAN: Krupp, Haniel, Huyssen e Jacobi nella regione della Ruhr, Reichenbach, Sander e Klett nella Germania del sud.\nI pionieri dell'industria meccanica tedesca si insediarono ad Augusta, Norimberga e Sterkrade (Gutehoffnungsh\u00fctte): le aziende da cui \u00e8 nata la MAN produssero le prime rotative tedesche per la stampa di giornali e di libri, che hanno consentito una grande tiratura e la diffusione dei primi mezzi di comunicazione di massa, hanno costruito i primi refrigeratori di Carl von Linde e hanno progettato, sviluppato e realizzato, insieme all'inventore ing. Rudolf Diesel, la macchina a combustione interna pi\u00f9 conosciuta come il primo motore Diesel, alla fine del XIX secolo.\nOltre che nella produzione di rotabili ferroviari, la MAN fu attiva anche nel settore delle infrastrutture in acciaio come ponti e grandi tettoie e monorotaie (tra cui quella di Wuppertal).\nIl gruppo tedesco produsse anche il celebre carro armato Panzer V Panther.\nNel 1971 la MAN acquis\u00ec la ditta tedesca B\u00fcssing.\nDal 19 maggio 2009 ha completato la trasformazione da Aktiengesellschaft a Societ\u00e0 Europea.\nDati societari.\nFino al 2012 MAN era una delle 30 principali societ\u00e0 quotate alla Borsa di Francoforte DAX.\nLe principali societ\u00e0 del gruppo, la cui produzione \u00e8 destinata a precise aree geografiche, sono:"}
{"id": "504166", "revid": "1305772", "url": "https://it.wikipedia.org/wiki?curid=504166", "title": "Ritirata di Russia", "text": ""}
{"id": "504167", "revid": "26891", "url": "https://it.wikipedia.org/wiki?curid=504167", "title": "Avro Lincoln", "text": ""}
{"id": "504170", "revid": "26891", "url": "https://it.wikipedia.org/wiki?curid=504170", "title": "Avro Vulcan", "text": ""}
{"id": "504173", "revid": "436907", "url": "https://it.wikipedia.org/wiki?curid=504173", "title": "Parole (album)", "text": "Parole \u00e8 il primo album in studio del rapper italiano Mistaman, pubblicato nel 2005 dalla Vibrarecords.\nDescrizione.\nSi tratta di un album ricco di tematiche, affrontate da Mista con un ottimo flow ed un vocabolario ricco. Le basi musicali sono state invece realizzate da Frank Siciliano, Stokka, Shocca, Bassi Maestro, Squarta, Mistaman e Zonta, oltre dal rapper stesso nel brano \"Hey Ladies\".\nNell'album \u00e8 inoltre presente il remix di \"Adesso lo so\" realizzato da The Next One; la versione originaria era stata pubblicata l'anno precedente nell'album di DJ Shocca \"60 Hz\"."}
{"id": "504174", "revid": "332112", "url": "https://it.wikipedia.org/wiki?curid=504174", "title": "Comic Sans", "text": "Il Comic Sans \u00e8 un carattere progettato dalla Microsoft Corporation con l'intenzione di imitare i caratteri dei fumetti (in inglese \"comic\"). Fu inventato dal designer Vincent Connare nel 1994 e fu inserito per la prima volta nel Microsoft Plus! di Windows 95.\nIl Comic Sans \u00e8 usato sia nella stampa sia nei fumetti (in particolare nei webcomic) ed \u00e8 attualmente uno dei tipi di carattere Microsoft pi\u00f9 usati. Per lo stile spiccatamente na\u00eff, l'uso di questo font in situazioni tipografiche non appropriate \u00e8 deprecato.\nStoria.\nIl designer Microsoft Vincent Connare cominci\u00f2 a lavorare sul Comic Sans nell'ottobre 1994. Connare aveva gi\u00e0 creato un certo numero di font del genere e prese l'idea dai fumetti di aiuto di Microsoft Bob, un'interfaccia \"user-friendly\" per Windows 3.1. Il font non venne mai incluso in MS Bob, ma i programmatori di 3D Movie Maker scelsero il Comic Sans per le vignette di aiuto. Fu quindi incluso come font standard nella versione OEM di Windows 95. In ultimo divenne uno dei font di default per Microsoft Publisher e per Microsoft Internet Explorer. \u00c8 stato anche usato in Microsoft Comic Chat, che veniva fornita nel 1996 con Internet Explorer 3.0, e incluso nei Core fonts for the Web.\nIl font \u00e8 disponibile anche su MacOS e Windows Phone; non \u00e8 invece installato su Android, iOS e Linux.\nUso.\nEssendo disponibile su numerosi dispositivi, il font \u00e8 divenuto rapidamente di largo uso, fino ad essere abusato. Alcuni designer infatti affermano che, nel giro di quattro anni dalla sua inclusione nel sistema operativo Windows, il carattere \u00e8 divenuto d'uso comune anche in ambiti formali, come ad esempio in documenti ufficiali o su lapidi commemorative.\nDue grafici di Indianapolis, Dave e Holly Combs, hanno lanciato una ironica campagna per la sua abolizione creando il sito \"bancomicsans.com\", che ha generato anche numerosi oggetti di merchandising quali adesivi, cappelli, tazze, e magliette firmate \"Ban Comic Sans\".\nIn risposta, Connare afferma che non era sua intenzione fare del Comic Sans un vero e proprio carattere, ma di utilizzarlo solo nei software destinati ai bambini. Un esempio della sua natura informale \u00e8 il simbolo dell'Euro (\u20ac), che, in alcune versioni del font, ha un \"occhio\" che lo rende simile a un volto.\nUsi rilevanti.\nDal 2012 l'editor shareware Chocolat presenta la funzionalit\u00e0 di cambiare il font in Comic Sans una volta terminata la licenza della versione dimostrativa. Tale funzionalit\u00e0 viene denominata \"Comic Sans Persuasion System\".\nIl carattere Comic Sans \u00e8 stato usato il 4 luglio 2012 dalla fisica e leader di ATLAS Fabiola Gianotti nella conferenza stampa indetta dal CERN per la presentazione delle ricerche sul bosone di Higgs, suscitando ironia e critiche su Twitter per l'uso di questo carattere, ritenuto poco adatto al contesto e all'importanza della scoperta.\nNel videogioco Undertale, il personaggio di nome Sans prende il nome dal font topografico, il quale \u00e8 usato come carattere per scrivere i suoi dialoghi."}
{"id": "504176", "revid": "110157", "url": "https://it.wikipedia.org/wiki?curid=504176", "title": "MuseoPassiria", "text": "Il MuseoPassiria (MuseumPasseier in tedesco) \u00e8 un museo storico che ha sede a San Leonardo in Passiria (BZ).\nHa una sede principale, al \"Sandhof\", l'osteria di Andreas Hofer, e tre sedi distaccate.\nLa sede principale.\nLa sede principale \u00e8 divisa in tre parti.\nArea Andreas Hofer.\nLa parte maggiore \u00e8 dedicata alla figura del \"padrone di casa\", Andreas Hofer, l'eroe tirolese che scacci\u00f2 le truppe napoleoniche dal Tirolo. \u00c8 stata ricavata in quelle che furono le stalle. Vi sono raccolti oggetti personali di Hofer, scritti originali, ma anche armi dell'epoca, bandiere del corpo degli Sch\u00fctzen e oggetti d'arte ispirati allo stesso Hofer.\nArea Usi e Costumi.\nLa Val Passiria \u00e8 stata un territorio fondamentalmente contadino fino ad anni recenti. In quest'area sono raccolti gli strumenti tipici del lavoro nei campi e gli oggetti della tradizione, provenienti dal vecchio \"Museo delle Tradizioni\" che si trovava a San Martino in Passiria.\nMuseo all'aperto.\nNella parte all'aperto \u00e8 stato ricostruito un maso altoatesino con - oltre alle abitazioni - tutti i laboratori dell'artigianato tipico, dalla fucina del fabbro al forno.\nLe sedi distaccate.\nIl cimitero dei francesi.\nI soldati francesi sconfitti sul colle Bergisel dalle truppe comandate da Hofer, si ritirarono valicando il passo Giovo. Gli abitanti opposero resistenza e gli scontri durarono dal 17 al 22 novembre 1809. I 230 francesi caduti (con 22 passiriesi) furono seppelliti in questo cimitero a loro dedicato.\nMalga Pfistrad.\nSi tratta di quella che con tutta probabilit\u00e0 \u00e8 la pi\u00f9 antica costruzione in legno in Alto Adige. \u00c8 un vero \"museo vivente\": la malga \u00e8 in attivit\u00e0 e quindi si pu\u00f2 fare esperienza \"dal vivo\" delle attivit\u00e0 di alpeggio. Si trova a 1350 metri sul livello del mare."}
{"id": "504177", "revid": "14002", "url": "https://it.wikipedia.org/wiki?curid=504177", "title": "Arcidiocesi di Durr\u00ebs-Tiran\u00eb", "text": ""}
{"id": "504178", "revid": "298229", "url": "https://it.wikipedia.org/wiki?curid=504178", "title": "Face", "text": "Face, abbreviazione di Babyface, \u00e8 un termine inglese utilizzato nel mondo del wrestling professionistico per indicare l'atteggiamento di un lottatore che, secondo quanto stabilito dalle \"storyline\" della propria federazione di appartenenza, deve apparire come un personaggio buono al fine di ottenere l'apprezzamento del pubblico. \nLe caratteristiche principali di un \"face\" sono quelle di essere leale con i compagni e rispettare gli arbitri e le regole di combattimento. Egli deve assumere questi atteggiamenti poich\u00e9 deve essere posto in contrasto con l\"'heel\", che invece si comporta in maniera malvagia e disonesta. \nAlcune caratteristiche di un \"face\" si possono riscontrare nei \"blue-eyes\" del wrestling britannico e nei \"t\u00e9cnicos\" della lucha libre messicana. Proprio nella lucha libre i \"face\" si distinguono spesso per le mosse svolte con grande abilit\u00e0, soprattutto quelle aeree, e per l'utilizzo di costumi con colorazioni vivaci e brillanti."}
{"id": "504179", "revid": "1833487", "url": "https://it.wikipedia.org/wiki?curid=504179", "title": "Cotoletta alla bolognese", "text": "La cotoletta alla bolognese \u00e8 uno dei piatti tipici di Bologna, di origine molto antica e molto ricco. \u00c8 anche nota con il nome di \"Petroniana\", dal nome del patrono della citt\u00e0 di Bologna, Petronio.\nRicetta.\nConsiste di una cotoletta di vitello (scannello o sottonoce) impanata con uova, farina e pan grattato. Viene prima fritta in strutto o burro, quindi ricoperta con un'abbondante fetta di prosciutto e una generosa manciata di parmigiano reggiano, poi brevemente aspersa con brodo di carne, per insaporirla ed inumidirla. La si passa infine al forno fino a far sciogliere il formaggio soprastante..\nParticolarmente ricca \u00e8 la versione con il tartufo: una volta uscita dal forno la si ricopre di tartufo (o meglio di \"trifola\", un tartufo bianco piccolo e molto profumato degli Appennini bolognesi). \u00c8 usanza di alcuni mettere anche una punta di concentrato di pomodoro nella teglia da passare al forno. \nLa ricetta \u00e8 stata depositata dalla \"Accademia italiana della cucina\" presso la Camera di Commercio di Bologna il 14 ottobre 2004."}
{"id": "504183", "revid": "1543377", "url": "https://it.wikipedia.org/wiki?curid=504183", "title": "Daniele Bennati", "text": "Soprannominato \"Pantera\", aveva caratteristiche di velocista. In carriera ha vinto due Giri del Piemonte, tre tappe al Giro d'Italia, due al Tour de France (tra cui l'ambitissima ultima tappa con arrivo agli Champs-\u00c9lys\u00e9es) e sei alla Vuelta a Espa\u00f1a, aggiudicandosi anche la classifica a punti alla Vuelta a Espa\u00f1a 2007 e al Giro d'Italia 2008.\nBiografia.\nDiplomato perito elettronico, vive con la moglie Chiara Mangani, psicologa, ad Arezzo: i due si conobbero l'8 dicembre 1997 ad un veglione scolastico e si sposarono esattamente sei anni dopo nella Cattedrale di Arezzo. Attivo anche nella beneficenza, sostiene l'associazione \u00abOcchi della speranza\u00bb, fondata dal motociclista Fabrizio Meoni (morto alla Parigi-Dakar nel 2005) per aiutare i bambini africani.\nCarriera.\nGli esordi.\nSecondo dei due figli dell'ex ciclista dilettante Moreno Bennati, nasce ad Arezzo ma cresce con la famiglia a Castiglion Fiorentino. Tra gli 8 e i 10 anni gioc\u00f2 a calcio nella Polisportiva Olmo, una piccola squadra della provincia di Arezzo, ricoprendo il ruolo di attaccante; contemporaneamente si diletta nel BMX. Dall'et\u00e0 di 10 anni, quando il nonno Gino gli regala una bicicletta Ceccherini, cominci\u00f2 a gareggiare su strada, aggiudicandosi subito (era il 1990) il campionato provinciale ad Arezzo. Tra i dilettanti corse per tre stagioni con la Grassi-Mapei, gruppo sportivo di Poggio a Caiano attivo nella categoria a partire dal 1983, vincendo una tappa al Giro delle Regioni nel 2001.\nPass\u00f2 professionista nel 2002 con la squadra Acqua &amp; Sapone-Cantina Tollo e venne presto impiegato soprattutto come uomo del \"treno\" per le volate di Mario Cipollini nelle gare italiane, ma riusc\u00ec gi\u00e0 ad ottenere anche le prime vittorie, una tappa al Giro d'Austria e un'altra al Regio-Tour, in Germania. L'anno dopo gareggi\u00f2 ancora tra le file della squadra di Vincenzo Santoni, rinominata Domina Vacanze-Elitron, e fece sue una tappa al Giro del Mediterraneo e un'altra al Giro di Polonia, oltre a partecipare per la prima volta al Giro d'Italia. Nel 2004 venne ingaggiato dalla squadra svizzera Phonak Hearing Systems: dopo un inizio di stagione senza risultati, a maggio Bennati prese il via al Giro d'Italia ma dovette ritirarsi gi\u00e0 alla seconda tappa per problemi virali, restando poi fermo per il resto dell'anno.\n2005-2007: Lampre.\nTrasferitosi alla Lampre-Caffita di Giuseppe Saronni (aveva firmato per la Saeco, poi fusasi nel nuovo gruppo sportivo), nel 2005 ottenne la definitiva consacrazione, con la convocazione in Nazionale al campionato mondiale di Madrid: in quella stagione fu abile a conquistare il Giro della Toscana, tre frazioni al Giro di Germania e due al Giro di Polonia (queste ultime due, corse a tappe inserite nel calendario ProTour), oltre a classificarsi secondo, dietro ad Erik Zabel, alla Parigi-Tours, e terzo alla Gand-Wevelgem.\nIl 2006 inizia male, e fu costretto a saltare gran parte delle classiche su cui aveva puntato. Nel prosieguo di stagione fu comunque pi\u00f9 in forma, e si aggiudic\u00f2 il Memorial Marco Pantani, il Giro del Piemonte, il Gran Premio Citt\u00e0 di Misano Adriatico e il Gran Premio Industria e Commercio di Prato. Arrivarono anche i successi in una tappa alla Volta a la Comunitat Valenciana, una al Giro del Trentino, una alla Volta Ciclista a Catalunya e due al Giro di Polonia.\nL'ottima forma prosegu\u00ec nel 2007, quando si aggiudic\u00f2 tre tappe alla Volta a la Comunitat Valenciana e si piazz\u00f2 terzo al Gran Premio Costa degli Etruschi. In luglio prese parte al Tour de France, ma gi\u00e0 alla seconda tappa (Dunkerque-Gand) rest\u00f2 coinvolto in una caduta generale a poco meno di 3\u00a0km dal traguardo, riportando escoriazioni alla mano destra e al braccio e contusioni al torace e al bacino. Nonostante ci\u00f2 prosegu\u00ec, e il 26 luglio, nella 17\u00aa tappa da Pau a Castelsarrasin, colse la sua prima vittoria al Tour de France, vincendo uno sprint a quattro con i tedeschi Fothen e Voigt e lo svizzero Elmiger. Tre giorni dopo, nella 20\u00aa e ultima frazione (Marcoussis-Parigi Champs-\u00c9lys\u00e9es), si ripet\u00e9 ottenendo il secondo successo di tappa: a 250 metri dal traguardo si lanci\u00f2 in una volata finale e resistette ai tentativi di rimonta del norvegese Hushovd, del tedesco Zabel e del sudafricano Hunter. Nel settembre dello stesso anno firm\u00f2 un contratto con il team Liquigas per il biennio 2008-2009, e poco dopo arrotond\u00f2 il bottino della stagione facendo sue tre tappe e la maglia azzurra della classifica a punti alla Vuelta a Espa\u00f1a.\n2008-2010: Liquigas.\nNel 2008 si aggiudic\u00f2 una tappa al Tour de Romandie; nello stesso mese di maggio vinse anche la terza, la nona e la dodicesima frazione del 91\u00ba Giro d'Italia, ottenendo al contempo piazzamenti in volate, in fughe e a cronometro e conquistando in tal modo la maglia ciclamino della graduatoria a punti. Dopo il successo in una frazione dell'Eneco Tour, corsa in Benelux, consegu\u00ec un'altra vittoria di tappa alla Vuelta a Espa\u00f1a, indossando per due giorni la maglia oro di leader della classifica generale. A ottobre si riconferm\u00f2 campione sulle strade del Giro del Piemonte.\nInizi\u00f2 il 2009 rinnovando fino a tutto il 2010 il proprio contratto con la Liquigas di Roberto Amadio; la sua stagione agonistica cominci\u00f2 nel migliore dei modi, con quattro successi gi\u00e0 nel mese di febbraio, tra cui la classifica generale del Giro di Sardegna. Dopo il sesto posto alla Milano-Sanremo e alcuni piazzamenti alla Tirreno-Adriatico, prese il via sia al Tour de France che alla Vuelta a Espa\u00f1a: solo nella corsa spagnola riusc\u00ec ad ottenere dei risultati (sal\u00ec quattro volte sul podio di tappa) ma in stagione non ottenne ulteriori successi, dopo quelli di febbraio.\nNei primi mesi del 2010 si aggiudic\u00f2 due corse, una tappa al Tour of Oman e una alla Tirreno-Adriatico, oltre a classificarsi quinto in volata alla Milano-Sanremo. Non partecipa quindi n\u00e9 al Giro d'Italia n\u00e9 al Tour de France. In agosto fu sesto alla Vattenfall Cyclassics, mentre alla Vuelta a Espa\u00f1a, tra agosto e settembre, si piazz\u00f2 secondo nella tappa di Murcia e terzo in quella di Burgos. Nello stesso settembre arriv\u00f2 il terzo successo stagionale, il Giro di Toscana. Poche settimane dopo venne ufficializzato il suo trasferimento al Pro Team Luxembourg, la nuova squadra dei fratelli Schleck (poi presentata in gennaio come Team Leopard-Trek), per la stagione 2011.\n2011-2016: Leopard/RadioShack e Saxo/Tinkoff.\nNella stagione 2011 partecip\u00f2 alla Vuelta a Espa\u00f1a aggiudicandosi la ventesima tappa, quella con arrivo a Vitoria. Si ripet\u00e9 un anno dopo vincendo la diciottesima frazione della Vuelta a Espa\u00f1a 2012 a Valladolid, e raggiungendo cos\u00ec quota 50 vittorie da professionista in carriera.\nIl 1\u00ba gennaio 2013 pass\u00f2 ufficialmente tra le file del Team Saxo-Tinkoff, la squadra diretta da Bjarne Riis e capitanata da Alberto Contador, diventando un ottimo gregario per quest'ultimo.\n2017-2019: gli ultimi anni alla Movistar e il ritiro.\nCon il ritiro dalle competizioni di Tinkoff, per la stagione 2017 Bennati firm\u00f2 con gli spagnoli della Movistar, squadra con la quale corse per tre stagioni (al termine della prima partecip\u00f2 al suo sesto e ultimo Mondiale). Il 19 novembre 2019 annunci\u00f2 il ritiro dalle corse.\nIl 2 novembre 2021 viene nominato Commissario Tecnico della Nazionale Italiana di ciclismo su strada"}
{"id": "504191", "revid": "1982", "url": "https://it.wikipedia.org/wiki?curid=504191", "title": "Arcidiocesi di Lublin", "text": ""}
{"id": "504193", "revid": "1982", "url": "https://it.wikipedia.org/wiki?curid=504193", "title": "Arcidiocesi di Lyon", "text": ""}
{"id": "504197", "revid": "1982", "url": "https://it.wikipedia.org/wiki?curid=504197", "title": "Arcidiocesi di Rijeka", "text": ""}
{"id": "504198", "revid": "161374", "url": "https://it.wikipedia.org/wiki?curid=504198", "title": "Star trek il film", "text": ""}
{"id": "504208", "revid": "1982", "url": "https://it.wikipedia.org/wiki?curid=504208", "title": "Arcidiocesi di Toulouse", "text": ""}
{"id": "504209", "revid": "108701121", "url": "https://it.wikipedia.org/wiki?curid=504209", "title": "Comunit\u00e0 montana del Vomano, Fino e Piomba", "text": "La comunit\u00e0 montana del Vomano, Fino e Piomba (zona N) era stata istituita con la \"Legge regionale 7 settembre 1977, n. 59\" della Regione Abruzzo, che ne aveva approvato lo statuto.\n\u00c8 stata soppressa dopo una riduzione delle comunit\u00e0 montane abruzzesi che sono passate da 19 ad 11 nel 2008. \nComprendeva tredici comuni della Provincia di Teramo. aveva sede nel comune di Cermignano.\nNe facevano parte:"}
{"id": "504210", "revid": "1982", "url": "https://it.wikipedia.org/wiki?curid=504210", "title": "Arcidiocesi di Zadar", "text": ""}
{"id": "504212", "revid": "76963", "url": "https://it.wikipedia.org/wiki?curid=504212", "title": "James Bidgood", "text": "Biografia.\nDa giovane svolse vari mestieri: drag queen, decoratore di vetrine e disegnatore di moda. Inizi\u00f2 la sua carriera nella fotografia negli anni cinquanta come fotografo di nudo maschile nello stile \"beefcake\", ma si distacc\u00f2 rapidamente dalla produzione di massa dell'epoca, caratterizzando la sua opera per la presenza di ambientazioni fantastiche e fantasiose. Gli artisti ispiratori della sua opera, come ha indicato lui stesso, sono costumisti e scenografi gay della Hollywood d'anteguerra, come Ert\u00e9 o Adrian, dei quali riutilizza ironicamente ma con fascinazione gli aspetti pi\u00f9 camp ed \"eccessivi\".\nUtilizzando la sua esperienza di vetrinista e scenografo, Bidgood immerse i suoi modelli in luci colorate e in ambientazioni sempre pi\u00f9 improbabili: se le scene di nudo ambientate nei \"ranch\" facevano infatti ancora parte (luci color fucsia a parte...) dell'immaginario erotico di quel tipo di produzione, quelle ambientate fra i tritoni sotto il mare, facevano gi\u00e0 parte di un universo onirico che non \u00e8 scorretto definire delirante. Ma fu necessario che i colleghi fotografi Pierre et Gilles e David LaChapelle riprendessero e rielaborassero il suo stile per far s\u00ec che se ne percepisse l'originalit\u00e0 e l'ironia.\nL'originalit\u00e0 di Bidgood, e il suo gusto divertito e insistito per il camp (che egli usava coscientemente come categoria estetica gay) hanno meritato in anni recenti la riscoperta della sua opera, a differenza di quanto accaduto con la massima parte dei fotografi \"beefcake\" della sua epoca. Al tempo stesso, per\u00f2, gli resero difficile lo smercio delle sue immagini, che si discostavano eccessivamente dalla produzione commerciale, nella quale l'intento erotico era prevalente e quello estetico, spesso e volentieri, solo pretestuoso. La sua produzione si concentr\u00f2 pertanto in un breve arco di tempo, fra il 1963 e il 1970 circa.\nAl contrario Bidgood, che pure amava l'erotismo ed aveva una visione positiva della sessualit\u00e0 e dell'omosessualit\u00e0, lo prendeva come spunto per \"esercizi di stile\" (ricchi di citazioni stravolte e ironiche a elementi della cultura popolare e della cultura \"alta\", della sottocultura gay e della sottocultura hollywoodiana, mescolati in un allegro guazzabuglio \"camp\") che non erano alla portata del grande pubblico che acquistava le riviste a cui proponeva i suoi lavori.\nIl culmine e il crollo, al tempo stesso, si ebbe con la creazione del suo capolavoro, il film \"Pink Narcissus\" (\"Narciso rosa\"), di cui fu al tempo stesso regista e produttore. L'opera usc\u00ec nel 1971, dopo essere rimasta in lavorazione per ben otto anni (le riprese erano iniziate nel 1963), in parte per problemi di finanziamento, in parte invece per la scontentezza cronica del regista, che lo portavano a modificare di continuo il soggetto a seconda dell'estro e dell'ispirazione. Il che non faceva altro, ovviamente, che aggravare i problemi coi finanziatori.\nConcepito come prodotto erotico della durata di dieci minuti (un ragazzo che si denudava in un'atmosfera onirica), divenne infine un lungometraggio, destinato al circuito \"erotico\" esistente in quegli anni immediatamente precedenti la liberalizzazione della pornografia vera e propria. Nelle mani di Bidgood il film (girato interamente nel suo appartamento, anche per le scene di \"esterni\") divenne una metafora del cammino verso il \"coming out\" di un giovane prostituto (interpretato dall'efebico Bobby Kendall), innamorato di se stesso e del proprio corpo (ovviamente, esibito generosamente), che ha paura dell'omosessualit\u00e0: quella propria e quella degli altri.\nIl protagonista-Narciso si rifugia nella contemplazione del proprio corpo davanti allo specchio, masturbandosi grazie alle fantasie erotiche pi\u00f9 barocche e sfrenate, per evitare di affrontare il mondo dei suoi simili, che gli appare cupo e terrorizzante (la scena in cui Kendall passeggia per una strada popolata di personaggi gay, che mescola elementi d'inferno e di paradiso, \u00e8 un vero \"classico\" del genere). Nelle sue fantasie, di cui egli \u00e8 sempre il protagonista, \u00e8 di volta in volta un torero, uno schiavo dell'antica Roma, un sultano orientale o il Narciso della mitologia greca e romana.\nAlla fine il giovane \"rompe lo specchio\", e accetta la propria omosessualit\u00e0 e quella degli altri: una nuova vita lo attende. Tutto questo avviene senza che sia mai scambiata una sola parola, per mezzo di simboli e metafore, a volte trasparenti, altre volte meno, specie per un pubblico non abituato al linguaggio della cultura gay, che rischia di non comprendere neppure di cosa tratti l'opera. I finanziatori, esasperati dai ritardi, letteralmente rubarono la pellicola dall'appartamento di Bidgood e la fecero uscire con un montaggio non approvato dal regista (e una colonna musicale che piacque molto al pubblico, ma non all'incontentabile Bidgood), che ritir\u00f2 per protesta la propria firma. \"Pink Narcissus\" usc\u00ec cos\u00ec a firma di \"Anonymus\", e per anni circolarono voci sul fatto che l'autore fosse in realt\u00e0 Andy Warhol.\nLa voce non aveva palesemente fondamento, come mostra al primo sguardo la differenza inconciliabile di stile fra i due artisti, ma certamente non nocque alla fama \"underground\" del film, che inizi\u00f2 una \"lunga marcia\" che lo port\u00f2 a poco a poco a diventare un'opera quasi mitica, un film \"cult\". Scaduti i diritti del distributore, nel 1981, l'opera spar\u00ec quasi totalmente dalla circolazione, diventando uno di quei film di cui tutti parlavano o avevano sentito parlare, ma che era possibile vedere (con molta fortuna) solo in qualche rarissima retrospettiva nei cineforum gay.\nL'avvento dell'home video ha per\u00f2 riportato in vita, moltiplicandone le copie, \"Pink Narcissus\", al quale ormai \u00e8 riconosciuto in modo indiscusso un posto fra i \"classici\" della storia del cinema gay, al punto che qualcuno ha parlato di un'influenza di questo film (che Bidgood si \u00e8 affettato a negare) sull'uso delle luci e delle ambientazioni in \"Querelle de Brest\" di Fassbinder. Infine, nel 1999, in un libro retrospettivo dedicato al suo lavoro, Bidgood ammise finalmente la paternit\u00e0 dell'opera, di cui peraltro nelle interviste continua a disconoscere l'esito finale.\nDal 1995 James Bidgood visse e lavor\u00f2 a New York. Nel 2000 annunci\u00f2 di aver iniziato le riprese del suo nuovo film, \"FAG\" (\"Frocio\").\nBidgood \u00e8 morto nel 2022 per complicazioni da Covid-19."}
{"id": "504219", "revid": "114448112", "url": "https://it.wikipedia.org/wiki?curid=504219", "title": "Teofano (X secolo)", "text": "Biografia.\nSecondo le cronache dell'epoca, Teofano era una donna di bellissimo aspetto; nata da una famiglia di locandieri nel Peloponneso, ebbe inizialmente il nome di Anastaso. Spos\u00f2 nel 958 Romano II, che era l'erede al trono di Bisanzio, assumendo il nuovo nome Teofano.\nQuando il 9 novembre del 959 Costantino VII Porfirogenito mor\u00ec, prese le redini dell'Impero (di fatto suo marito era impotente davanti a lei), tanto che Teofano in un primo momento esili\u00f2 all'interno dello stesso palazzo reale Elena Lecapena, madre di Romano II e moglie di Costantino VII, e le sue cinque figlie, sorelle di Romano II, e dopo un po' obblig\u00f2 le cinque principesse a prendere il velo monacale.\nTeofano inizi\u00f2 ad eliminare tutti i burocrati: a Basilio, l'ex ciambellano, che era anche fratellastro di Romano, fu data la carica di \"proedrus\", e questo signific\u00f2 diventare il secondo uomo in ordine di importanza di Costantinopoli; divenne ciambellano l'eunuco Giuseppe Bringa, che prima aveva il ruolo di primo ministro.\nDurante i sette anni di matrimonio Teofano partor\u00ec tre figli, due maschi e una femmina: Basilio (958), Costantino (960), e Anna (963), che successivamente divenne moglie di Vladimiro I di Kiev.\nIl 15 marzo 963 Romano mor\u00ec; alcuni storici indicano in Teofano la responsabile della morte ipotizzando un avvelenamento, ma ci\u00f2 \u00e8 poco probabile. Teofano fu quindi nominata reggente dei figli Basilio e Costantino, che diventeranno entrambi imperatori.\nPer rafforzare la sua posizione, Teofano spos\u00f2 poi Niceforo II Foca, che nel frattempo era stato acclamato imperatore dall'esercito. Successivamente trad\u00ec il marito: insieme all'amante Giovanni Zimisce partecip\u00f2 alla congiura che port\u00f2 all'assassinio di Niceforo II e fece salire lo stesso Zimisce al trono. Quest'ultimo, su pressione del patriarca Polieucte, costrinse Teofano ad andare in esilio nell'isola di Prinkipo.\nSolo alla morte di Zimisce, con la salita al trono dei figli, Teofano pot\u00e9 rientrare a Costantinopoli.\nDiscendenza.\nAl marito Romano II Teofano diede tre figli:"}
{"id": "504220", "revid": "112965863", "url": "https://it.wikipedia.org/wiki?curid=504220", "title": "Unione cristiana evangelica battista d'Italia", "text": "L'Unione Cristiana Evangelica Battista d'Italia (UCEBI), sorta nel 1956, raccoglie su base volontaria 117 chiese evangeliche battiste sparse sul territorio nazionale. Di esse 87 sono chiese storicamente italiane, mentre le restanti 30 sono chiese etniche/internazionali. Tra queste ultime, 23 non sono membro effettivo dell'Unione bens\u00ec soltanto convenzionate con la stessa. Il numero dei membri dell'UCEBI \u00e8 di circa 6000 credenti confessanti e 10.000 tra bambini e simpatizzanti.\nIl movimento battista si colloca nel solco della Riforma protestante e ha origine in Inghilterra. Esso approda in Italia a partire dal 1860, ad opera di predicatori inglesi prima e americani poi; nel 1956 i battisti italiani si rendono completamente autonomi dalle missioni d'origine.\nIl movimento battista in Italia si radicher\u00e0 in tutta Italia con la costituzione di chiese. Ad oggi in 17 regioni su 20 vi sono chiese dell'UCEBI.\nFanno parte dell'identit\u00e0 battista italiana l'attenzione alla libert\u00e0 di coscienza e alla separazione tra Chiesa e Stato. Negli ultimi decenni grande importanza \u00e8 stata data anche al tema dei migranti e della lotta contro le violenze di genere.\nDal punto di vista dottrinale, le chiese UCEBI riconoscono come sacramenti il Battesimo dei credenti e la Santa Cena, alla quale chiunque pu\u00f2 liberamente partecipare, prescindendo dall'apprtenenza confessionale.\nQuanto alla struttura, le chiese sono organizzate secondo un modello ecclesiologico congregazionalista: ogni chiesa locale \u00e8 autonoma e si autogoverna, anche se l'UCEBI detta le linee generali nell'Assemblea Nazionale che si tiene ogni due anni e alla quale partecipano pastori, pastore e delegati delle singole chiese.\nL'UCEBI fa parte della Federazione delle Chiese evangeliche in Italia (FCEI) e opera in stretta collaborazione con metodisti e valdesi. \u00c8 inoltre membro dell'Alleanza mondiale battista, della Federazione battista europea, del Consiglio ecumenico delle Chiese (CEC), della Conferenza delle Chiese europee (KEK).\nQuanto al rapporto con l'Unione delle chiese metodiste e valdesi, l'UCEBI ha stretto un patto di reciproco riconoscimento nel 1990 con esse, tant'\u00e8 vero che da allora le tre chiese sono gemellate e condividono pastori e pastore, i quali si formano presso la Facolt\u00e0 Valdese di Teologia di Roma. Vengono inoltre svolte spesso iniziative congiunte e anche assemblee-sinodo comuni.\nDal 2013 \u00e8 possibile, nella dichiarazione dei redditi, sulla scheda per la scelta della destinazione dell'8 per mille, con la propria firma destinare l'8 per mille dell'Imposta del Reddito delle Persone Fisiche (IRPEF) all'Unione Cristiana Evangelica Battista d'Italia (UCEBI). I fondi raccolti vengono utilizzati totalmente per finanziare progetti socio-assistenziali e culturali."}
{"id": "504222", "revid": "14002", "url": "https://it.wikipedia.org/wiki?curid=504222", "title": "Diocesi di Albano", "text": ""}
{"id": "504230", "revid": "267975", "url": "https://it.wikipedia.org/wiki?curid=504230", "title": "Arcidiocesi di Cosenza-Bisignano", "text": "Larcidiocesi di Cosenza-Bisignano (in latino: \"Archidioecesis Cosentina-Bisinianensis\") \u00e8 una sede metropolitana della Chiesa cattolica in Italia appartenente alla regione ecclesiastica Calabria. Nel 2019 contava 381.148 battezzati su 383.408 abitanti. \u00c8 retta dall'arcivescovo Francescantonio Nol\u00e8, O.F.M.Conv.\nTerritorio.\nL'arcidiocesi comprende 62 comuni della provincia di Cosenza: Acri, Aiello Calabro, Altilia, Amantea, Aprigliano, Belmonte Calabro, Belsito, Bianchi, Bisignano, Carolei, Carpanzano, Casali del Manco, Castiglione Cosentino, Castrolibero, Celico, Cellara, Cerisano, Cleto, Colosimi, Cosenza, Dipignano, Domanico, Figline Vegliaturo, Fiumefreddo Bruzio, Fuscaldo, Grimaldi, Lago, Lappano, Lattarico, Longobardi, Luzzi, Malito, Mangone, Marano Marchesato, Marano Principato, Marzi, Mendicino, Montalto Uffugo, Paola, Parenti, Paterno Calabro, Pedivigliano, Piane Crati, Pietrafitta, Rende, Rogliano, Rose, Rota Greca, Rovito, San Fili, San Giovanni in Fiore, San Lucido, San Martino di Finita, San Pietro in Amantea, San Pietro in Guarano, San Vincenzo La Costa, Santo Stefano di Rogliano, Scigliano, Serra d'Aiello, Spezzano della Sila, Torano Castello e Zumpano.\nSede arcivescovile \u00e8 la citt\u00e0 di Cosenza, dove si trova la cattedrale dell'Assunzione di Maria Vergine. A Bisignano sorge la concattedrale di Santa Maria Assunta.\nNella diocesi si trovano tre importanti basiliche minori: la basilica della Madonna della Catena a Laurignano, la basilica di San Francesco da Paola a Paola e la basilica di Sant'Angelo ad Acri.\nIl territorio si estende su 2.537\u00a0km\u00b2 ed \u00e8 suddiviso in 131 parrocchie, raggruppate in 7 foranie: Urbana I, Urbana II, forania Cratense, forania Marina, forania Savuto, forania Serre e forania Silana.\nLa provincia ecclesiastica cosentina, istituita nel 2001, comprende le diocesi di Cassano all'Jonio e di San Marco Argentano-Scalea e l'arcidiocesi di Rossano-Cariati.\nStoria.\nL'odierna arcidiocesi \u00e8 frutto dell'unione delle antiche sedi di Cosenza e di Bisignano, stabilita nel 1986.\nBisignano.\nIncerta \u00e8 l'origine della diocesi di Bisignano, eretta probabilmente tra il VII e l'VIII secolo su parte dei territori dell'antica diocesi di Thurio, da cui avrebbero tratto origine anche le diocesi di Cassano e di Rossano. Il primo vescovo documentato \u00e8 Anteramo (o Auderamo), che prese parte al sinodo riunito da papa Zaccaria a Roma nel 743; tuttavia, a causa delle diverse varianti presenti nei manoscritti, questo vescovo \u00e8 attribuito da alcuni autori alla sede di Bisenzio sul lago di Bolsena.\nLa diocesi \u00e8 probabilmente di origine bizantina. Assente nelle pi\u00f9 antiche \"Notitiae Episcopatuum\" del patriarcato di Costantinopoli, Bisignano compare per la prima volta in quella redatta all'epoca dell'imperatore bizantino Leone VI, databile all'inizio del X secolo, tra le suffraganee dell'arcidiocesi di Reggio.\nLa diocesi \u00e8 documentata nelle \"Notitiae\" greche fino al XII secolo. Tuttavia, quando Salerno nel X secolo fu elevata a sede metropolitana di rito latino, Bisignano \u00e8 ininterrottamente menzionata tra le suffraganee della provincia ecclesiastica salernitana dal 989 (bolla di papa Giovanni XV) al 1058 (bolla di papa Stefano IX). \u00c8 evidente come la diocesi fu oggetto di contesa fra i patriarcati di Roma e di Costantinopoli, riflettendo in questo modo in campo ecclesiastico le difficolt\u00e0 e le incertezze esistenti in campo politico e militare. La valle del Crati infatti fu conquistata dai Longobardi nel IX secolo, fu ripresa dalle truppe di Niceforo II Foca nella seconda met\u00e0 del X secolo, per essere definitivamente conquistata dai Normanni di Roberto il Guiscardo nell'XI secolo.\nDopo la conquista normanna, nelle \"Provinciali\" della seconda met\u00e0 del XII secolo Bisignano appare come immediatamente soggetta alla Santa Sede; questa indicazione \u00e8 sancita da una bolla di papa Celestino III del 1192 e ripetuta nel \"Liber Censuum\" della fine del secolo. Questo \"status\" fu mantenuto dalla diocesi fino al XX secolo. Secondo alcuni autori, ma l'opinione non \u00e8 condivisa da tutti gli storici, dopo la conquista normanna Bisignano avrebbe ceduto parte del suo territorio per l'erezione della diocesi di San Marco.\nLa ricca documentazione relativa a Bisignano fin dal X secolo non \u00e8 ugualmente supportata da un'adeguata cronotassi episcopale. Sono solo tre infatti i vescovi storicamente attestati fino al termine del XII secolo: Pascasio, che fu tra i firmatari nel 1087 di un diploma del duca Ruggero; Rainaldo, che sottoscrisse nel 1182 un diploma a favore dell'abate di Monreale; e Roberto, destinatario della bolla di Celestino III del 1192.\nNel XIII secolo la diocesi, ben definita nei suoi confini, vantava una numerosa presenza di chiese, conventi e propriet\u00e0. Un documento redatto all'epoca del vescovo Ruffino (1269) riporta un inventario dei beni della Chiesa di Bisignano, che si ritrova sostanzialmente invariata in una platea composta durante l'episcopato di Francesco Piccolomini all'inizio del XVI secolo.\nTra XI e XII secolo vennero fondati i pi\u00f9 importanti monasteri presenti nel territorio diocesano. Tra questi si ricordano in modo particolare l'abbazia di Santa Maria della Sambucina, fondata dai benedettini attorno al 1087 e passata ai cistercensi nel 1136, l'abbazia di San Nicol\u00f2 di Sellettano e quella di San Benedetto, fondata nel 1099. \u00abDal XIII secolo in poi si diffusero i francescani e i domenicani, mentre solo nel XV secolo compaiono i terziari e gli agostiniani; nel XVI aprono i loro primi conventi i minimi, i cappuccini, i riformati; infine nel XVII secolo \u00e8 ricordata una casa dei padri scolopi. Quanto alle religiose, si ha memoria di tre monasteri: due di clarisse, entrambi in Bisignano, uno eretto nel XIII secolo e soppresso dopo il 1595, l'altro agli inizi del XVII secolo; e uno di cappuccinelle, fondato in Acri nel 1726 da Giuseppe Leopoldo Sanseverino.\u00bb\nA partire dal 1472 circa varie comunit\u00e0 di profughi albanesi, di rito bizantino, si stanziarono nel territorio diocesano nei villaggi di Santa Sofia, Pedalato, San Benedetto, Musti, Appio, San Giacomo (Torano), San Benedetto Ullano e San Martino di Finita.\nDopo il concilio di Trento, fu istituito il seminario diocesano, voluto da Prospero Vitaliani (1569-1575), ma reso possibile dal vescovo Gian Giacomo Amati (1607-1611), che lo dot\u00f2 delle risorse necessarie per mantenersi. Nel Settecento fu costruito un nuovo edificio, posto tra la cattedrale ed il palazzo vescovile, ad opera del vescovo Bonaventura Sculco (1765), che dot\u00f2 il nuovo seminario di una ricca biblioteca di oltre duemila volumi.\nIl 27 giugno 1818 con la bolla \"De utiliori\" di papa Pio VII Bisignano, vacante da anni, fu unita \"aeque principaliter\" alla diocesi di San Marco Argentano.\nTra i vescovi delle sedi unite, nell'Ottocento, si ricordano in particolare Felice Greco (1824-1840), che restaur\u00f2 le cattedrali, gli episcopi e i seminari e costru\u00ec a sue spese il santuario del Pettoruto; e Livio Parladore, vescovo per 39 anni (1849-1888), che ricostru\u00ec le strutture diocesane dopo due terremoti che sconvolsero le due sedi episcopali, e prese parte al concilio Vaticano I, dove tenne un discorso in favore del dogma dell'infallibilit\u00e0 papale.\nIl 13 febbraio 1919 i comuni di San Benedetto Ullano e di Santa Sofia d'Epiro sono passati dalla diocesi di Bisignano alla neoeretta eparchia di Lungro di rito bizantino.\nIl 4 aprile 1979, in forza della bolla \"Quo aptius\" di papa Giovanni Paolo II, Bisignano \u00e8 stata separata dalla sede di San Marco Argentano e unita \"aeque principaliter\" alla sede di Cosenza.\nAl momento della piena unione con Cosenza, la diocesi di Bisignano comprendeva 21 parrocchie nei comuni di Bisignano (3), Acri (7), Luzzi (3), Rose (1), Lattarico (2), Rota Greca (1), Torano Castello (2) e San Martino di Finita (2).\nCosenza.\nLa tradizione, sorta secoli dopo, tramanda i nomi di due vescovi che sarebbero vissuti nel corso del I secolo: Suera (o Sueda), compagno di Stefano di Nicea, presunto protovescovo di Reggio; e san Pancrazio, che in seguito sarebbe diventato vescovo di Taormina. Entrambi i vescovi possono considerarsi personaggi leggendari, mentre \u00e8 possibile che in quel periodo gi\u00e0 fosse presente a Cosenza una piccola comunit\u00e0 cristiana.\nAltri due vescovi, Severo e Sereno, storicamente documentati nel V secolo, vengono attribuiti da storici locali alla diocesi di Cosenza. I loro nomi appaiono in due decretali pontificie: la prima di papa Innocenzo I del 416, dove sono menzionati i vescovi Massimo e Severo; la seconda di papa Gelasio I del 496, indirizzata al vescovo Sereno. Le decretali non riportano la sede di appartenenza di questi vescovi, ma solo generiche espressioni come \"\u00abepiscopi per Bruttios\u00bb\" o \"\u00abepiscopi Bruttiorum\u00bb\", troppo poco per poter affermare con certezza che Severo e Sereno siano stati vescovi di Cosenza.\nPer il VI secolo lo storico locale Davide Andreotti riporta i nomi di altri due vescovi, Teodoro Savelli e Vitaliano, ma per essi non fornisce alcun riscontro documentale ed \u00e8 probabile che siano sue invenzioni.\nIl primo vescovo di Cosenza storicamente documentato \u00e8 Palumbo, il cui nome appare in alcune missive di Gregorio Magno scritte tra settembre 597 e aprile 599. L'epistolario di Gregorio Magno informa che nel 602 la Chiesa cosentina era vacante ed affidata al visitatore apostolico Venerio, vescovo di Vibona.\nLa serie episcopale cosentina \u00e8 molto lacunosa per il primo millennio. Dopo Palumbo, si conoscono tre soli vescovi storicamente certi: Giuliano, che prese parte al concilio romano indetto da papa Agatone nel 680; Pelagio, presente al sinodo celebrato a Roma nel 743 da papa Zaccaria; e Iselgrimo, che in un anno imprecisato fra il 902 e il 920 sottoscrisse un diploma con il quale permutava un terreno con l'abate benedettino si San Vincenzo al Volturno. Cronotassi tradizionali e storici locali menzionano altri vescovi (Odelberto Squillani, Gherardo, Godelberto, Sigismondo Buglione Gallo e Ugone di Alfione), la cui esistenza \u00e8 per\u00f2 basata su ipotesi non supportate da documentazione valida e verificabile.\nFino alla prima met\u00e0 dell'VIII secolo le diocesi calabresi erano immediatamente soggette alla Santa Sede. In seguito invece figurano come suffraganee di rito greco dell'arcidiocesi di Reggio nel patriarcato di Costantinopoli; anche Cosenza, come Bisignano, \u00e8 documentata nelle \"Notitiae Episcopatuum\" greche dal X al XII secolo. Tuttavia, a causa della precaria e instabile situazione politica della valle del Crati, Cosenza \u00e8 ininterrottamente menzionata anche tra le suffraganee dell'arcidiocesi di Salerno dal 989 (bolla di papa Giovanni XV) al 1058 (bolla di papa Stefano IX). \u00c8 evidente come la diocesi fu oggetto di contesa fra i patriarcati di Roma e di Costantinopoli, riflettendo in questo modo in campo ecclesiastico le difficolt\u00e0 e le incertezze esistenti in campo politico e militare. La valle del Crati infatti fu conquistata dai Longobardi nel IX secolo, venne ripresa dalle truppe di Niceforo II Foca nella seconda met\u00e0 del X secolo, per essere definitivamente conquistata dai Normanni di Roberto il Guiscardo nell'XI secolo.\nSecondo Lupo Protospata, Pietro di Cosenza, morto nel 1056, aveva il titolo di arcivescovo; Louis Duchesne ritiene che questo titolo sia stato concesso dai Bizantini, che avrebbero proclamato l'autocefalia di Cosenza, esente dalla giurisdizione metropolitica di Reggio. Tuttavia, la bolla di papa Stefano IX del 1058 sottomette Cosenza alla metropolia di Salerno, situazione giuridica confermata dal successore di Pietro, Arnolfo, che si firm\u00f2 ancora come semplice vescovo nella lettera sinodale dell'elezione pontificia di papa Niccol\u00f2 II del 13 aprile 1059; alcuni mesi dopo per\u00f2, nel concilio di Melfi celebrato ad agosto 1059, lo stesso Arnolfo appare tra gli arcivescovi esenti dalla giurisdizione metropolitica. \u00c8 presumibile dunque che Cosenza sia stata elevata al rango di arcidiocesi immediatamente soggetta alla Santa Sede nel periodo tra aprile e agosto 1059.\nSuccessivi documenti pontifici confermarono lo status di sede arcivescovile; con il titolo di arcivescovo e di legato pontificio, Arnolfo venne incaricato di presiedere un sinodo a Bari nel 1063; il titolo fu concesso Ruffo nel 1077 e a Arnolfo II nel 1093; nel 1098 papa Urbano II conferm\u00f2 i diritti metropolitici di Salerno sulle sedi di Acerenza e Conza, ma non su Cosenza, oramai sede autonoma.\nNel XII secolo la sede di Cosenza fu ulteriormente elevata di rango, con l'istituzione di una provincia ecclesiastica cosentina, documentata per la prima volta nel concilio lateranense del 1179, dove viene indicata come suffraganea di Cosenza la diocesi di Martirano.\nTra i successivi arcivescovi cosentini, si ricorda in particolare il cistercense Luca Campano (1203-1227) che fece riedificare la cattedrale, andata distrutta per il terremoto del 1184, e che consacr\u00f2, alla presenza di Federico II, nel 1222. Alla fine del XII secolo Gioacchino da Fiore aveva fondato in diocesi un ordine monastico approvato da papa Celestino III nel 1196. Nel XV secolo si distinse l'arcivescovo Pirro Caracciolo (1452-1481), che port\u00f2 a termine la costruzione della chiesa di San Domenico ed eresse l'ospedale della Santissima Annunziata; nel 1471 diede per primo l'approvazione diocesana alle regole dell'Ordine dei Minimi, fondato da san Francesco di Paola.\nDopo il concilio di Trento, i vescovi si preoccuparono di attuarne le decisioni riformatrici. Tommaso Telesio (1565-1568), primo vescovo di origini cosentine dopo secoli, risedette stabilmente in diocesi dopo una lunga serie di arcivescovi che non misero mai piede a Cosenza; a lui si deve l'istituzione del seminario in alcuni locali del palazzo vescovile; nel 1590 l'arcivescovo Giovanni Evangelista Pallotta diede una sede definitiva al seminario, affidato all'insegnamento dei gesuiti.\nAll'epoca dell'arcivescovo Andrea Matteo Acquaviva d'Aragona (1573-1576) si diffuse il culto per la Madonna del Pilerio, patrona della citt\u00e0 e dell'arcidiocesi di Cosenza. A Fantino Petrignani (1577-1585) \u00e8 attribuito un sinodo provinciale. Durante il lungo episcopato di Giovanni Battista Costanzo (1591-1617) furono indetti tre sinodi diocesani e un concilio provinciale (1596), al quale parteciparono non solo il vescovo di Martirano, ma anche quelli di Umbriatico, di San Marco e di Cariati; Costanzo provvide anche ad effettuare una visita pastorale in tutta l'arcidiocesi. Ulteriori sinodi diocesani furono celebrati dai presuli cosentini fino al termine del Settecento.\nIn seguito al concordato del 1818 tra il Regno di Napoli e la Santa Sede fu soppressa la diocesi di Martirano, unica suffraganea di Cosenza, che perci\u00f2 perse la dignit\u00e0 metropolitica e divenne una sede arcivescovile immediatamente soggetta alla Santa Sede.\nNell'Ottocento gli arcivescovi dovettero impegnarsi per la ricostruzione morale e religiosa del territorio dopo il periodo napoleonico e la prima soppressione dei religiosi, cui ne segu\u00ec una seconda in concomitanza con l'unit\u00e0 d'Italia; in questo periodo furono solo tre gli arcivescovi cosentini, che coprirono, con lunghi episcopati, quasi un secolo di vita diocesana, e cio\u00e8 Domenico Narni Mancinelli (1818-1832), Lorenzo Pontillo (1834-1873) e Camillo Sorgente (1874- 1911).\nDopo circa mille anni di continuit\u00e0 territoriale entro i medesimi confini, il 16 dicembre 1963 l'arcidiocesi si ampli\u00f2 includendo i comuni di Amantea, Aiello Calabro, Serra d'Aiello, San Pietro in Amantea, Belmonte, Cleto, Falconara Albanese, Fiumefreddo Bruzio, Longobardi e le parrocchie di Laghitello e Terrati (nel comune di Lago), che prima appartenevano alla diocesi di Tropea. Altre variazioni territoriali intervennero il 21 e 22 novembre 1973, quando furono aggregati all'arcidiocesi i comuni di Scigliano, Pedivigliano, Colosimi, Bianchi e Panettieri che appartenevano alla diocesi di Nicastro e venne ceduta all'eparchia di Lungro la parrocchia di rito greco di Falconara Albanese.\nNel 1978 a Cosenza fu istituita la parrocchia del Santissimo Salvatore di rito greco, che fu ceduta agli eparchi di Lungro.\nDurante l'episcopato di Dino Trabalzini fu costruito a Rende un nuovo seminario arcivescovile, che accolse papa Giovanni Paolo II durante la sua visita pastorale all'arcidiocesi nel mese di ottobre 1984.\nCosenza-Bisignano.\nIl 4 aprile 1979 in forza della bolla \"Quo aptius\" di papa Giovanni Paolo II le due diocesi di Cosenza e di Bisignano sono state unite \"aeque principaliter\". Il 30 settembre 1986 con il decreto \"Instantibus votis\" della Congregazione per i Vescovi l'unione \u00e8 diventata piena, e la nuova circoscrizione ecclesiastica ha assunto il nome attuale.\nIl 6 marzo 1989, con la lettera apostolica \"Caelestis Matris\", papa Giovanni Paolo II ha confermato la Beata Maria Vergine, venerata con il nome di Madonna del Pilerio, patrona dell'arcidiocesi.\nIl 18 novembre 1989 la parrocchia di Panettieri \u00e8 stata ceduta all'arcidiocesi di Catanzaro; altra variazione territoriale fu sancita il 18 novembre 1997, quando le parrocchie di Acquappesa e Guardia Piemontese sono state cedute alla diocesi di San Marco Argentano-Scalea.\nIl 30 gennaio 2001 Cosenza-Bisignano \u00e8 stata ristabilita nel rango metropolitico con la bolla \"Maiori Christifidelium\" di papa Giovanni Paolo II.\nIl 25 giugno 2013 \u00e8 stato inaugurato il museo diocesano di Cosenza nei locali dell'antico seminario cittadino.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nCalendario liturgico proprio dell'arcidiocesi.\nIn diocesi sono venerati e celebrati i seguenti santi e beati:\nStatistiche.\nL'arcidiocesi nel 2019 su una popolazione di 383.408 persone contava 381.148 battezzati, corrispondenti al 99,4% del totale."}
{"id": "504231", "revid": "92723", "url": "https://it.wikipedia.org/wiki?curid=504231", "title": "Diocesi di Cremona", "text": "La diocesi di Cremona (in latino: \"Dioecesis Cremonensis\") \u00e8 una sede della Chiesa cattolica in Italia suffraganea dell'arcidiocesi di Milano appartenente alla regione ecclesiastica Lombardia. Nel 2019 contava battezzati su abitanti. \u00c8 retta dal vescovo Antonio Napolioni.\nSanti patroni.\nI patroni della diocesi sono sant'Omobono e Santa Maria del Fonte presso Caravaggio, proclamata nel 1962 dal vescovo Danio Bolognini con l'approvazione della Sede Apostolica. Patroni secondari sono sant'Imerio e sant'Antonio Maria Zaccaria.\nTerritorio.\nLa diocesi comprende l'area orientale della provincia di Cremona sino a Casalmaggiore e il territorio collocato tra i fiumi Oglio e Po in provincia di Mantova, ossia la zona di Viadana, eccetto la frazione di Cizzolo (Viadana) che appartiene alla diocesi di Mantova. Anche a nord ovest supera gli attuali confini provinciali, in quanto comprende parte del territorio della bassa Bergamasca a sud del fosso bergamasco, tra cui il centro principale \u00e8 Caravaggio con il suo santuario nonch\u00e9 la cittadina milanese di Cassano d'Adda: ci\u00f2 \u00e8 dovuto all'assetto amministrativo pre-napoleonico, mantenutosi nel tempo a livello religioso, che contemplava una provincia di Bergamo limitata a sud proprio dal fosso, ed una Gera d'Adda di medievale appartenenza cremonese sotto il generale dominio del Ducato di Milano.\nNon fa parte della diocesi cremonese l'area cremasca, sottoposta alla giurisdizione della diocesi di Crema. Sede vescovile \u00e8 la citt\u00e0 di Cremona, dove si trova la cattedrale di Santa Maria Assunta.\nIl territorio \u00e8 suddiviso in 5 zone pastorali e 222 parrocchie.\nStoria.\nPosizionata in un contesto strategico sulle vie di comunicazione dell'Italia del nord, Cremona dovette accogliere ben presto i missionari cristiani, anche se ormai \u00e8 storicamente accertato che la fondazione della comunit\u00e0 cristiana ad opera di san Barnaba nel I secolo \u00e8 frutto solo di leggende medievali. La prima testimonianza della diffusione del cristianesimo a Cremona \u00e8 legata alla figura di sant'Eusebio, discepolo di san Girolamo, tra il IV e il V secolo.\nRisale a questo stesso periodo l'erezione della diocesi. Il primo vescovo storicamente documentato \u00e8 Giovanni, che prese parte al concilio provinciale milanese del 451, indizio che originariamente Cremona era suffraganea dell'arcidiocesi di Milano. Scarse sono le notizie intorno alla diocesi nei secoli successivi, nei quali sono noti solo altri due vescovi, Eustachio (501) e Desiderio (680). Unicamente a partire da Stefano sul finire dell'VIII secolo la serie episcopale cremonese si conserva pressoch\u00e9 ininterrotta fino ai nostri giorni.\nLa rinascita della diocesi coincide con la fine della dominazione longobarda e l'inizio del periodo carolingio. A partire dall'VIII secolo e ancora per tutto il IX e il X secolo i vescovi cremonesi ottennero vari privilegi ed esenzioni da parte dell'imperatore. Al vescovo Pancoardo (met\u00e0 del IX secolo) l'imperatore Lotario I conferm\u00f2 tutti i privilegi e i possedimenti della chiesa cremonese, che si estesero anche a sud della linea del Po.\nLiutprando, nella seconda met\u00e0 del X secolo fu probabilmente il vescovo pi\u00f9 famoso dell'epoca medievale. Fu un celebre diplomatico e cronista e si impegn\u00f2 in una difficile missione a Costantinopoli. A lui si deve l'aver importato a Cremona il culto di sant'Imerio, vescovo di Amelia, che fu a lungo il patrono della citt\u00e0, prima che si affermasse il culto di sant'Omobono.\nIl vescovo Sicardo, all'inizio del XIII secolo prese parte alle crociate. Fu anche un fervoroso promotore del culto di sant'Omobono, che morto a Cremona il 15 novembre 1197, ebbe dalla Santa Sede l'approvazione del culto gi\u00e0 il 12 gennaio 1198 con la bolla \"Quia pietas\" di papa Innocenzo III. Anche Sicardo lasci\u00f2 ai posteri una cronaca.\nIl primo sinodo diocesano documentato da fonti coeve fu celebrato nel 1298 durante l'episcopato di Rainerio. Il territorio della diocesi si presenta alla fine del XIV secolo suddiviso in 30 pievi, con la presenza di almeno 60 monasteri, tra maschili e femminili, di cui ben 40 nella sola citt\u00e0 episcopale.\nNella seconda met\u00e0 del XV secolo e all'inizio del secolo successivo Cremona fu travagliata da guerre. Nel periodo di dominazione veneziana le fu dato come vescovo Gerolamo Trevisan, che dovette abbandonare la citt\u00e0 quando fu riconquistata dai francesi in seguito alla vittoria di Agnadello.\nIl XVI secolo fu un secolo di forti contrasti. Cremona diede i natali, nel 1502, a sant'Antonio Maria Zaccaria, fondatore dell'ordine dei Chierici regolari di San Paolo, chiamati Barnabiti, tra i protagonisti della riforma cattolica cinquecentesca. Contestualmente fu anche centro di un movimento favorevole alla riforma luterana; per controbattere questa presenza fu proprio a Cremona che venne data alle stampe una delle prime opere apologetiche antiluterane, la \"Revocatio Martini Lutherii\" del domenicano Isidoro Isolani, pubblicata nel 1519 con una seconda edizione gi\u00e0 l'anno successivo. Tra i principali fautori dell'applicazione dei decreti tridentini vi fu il vescovo Niccol\u00f2 Sfondrati che indisse sinodi diocesani, comp\u00ec la visita pastorale e fond\u00f2 il seminario nel 1566; questa sua attivit\u00e0 gli valse l'elezione al soglio pontificio il 5 dicembre 1590.\nTra la fine del XVI e l'inizio del XVII secolo la diocesi dovette rinunciare ad una vasta porzione di territorio: l'11 aprile 1580 perse 21 parrocchie in seguito alla creazione della diocesi di Crema; il 12 febbraio 1601 le 25 parrocchie dell'Oltrep\u00f2 (nella zona tra Monticelli d'Ongina, Zibello, e Busseto) entrarono nella nuova diocesi di Borgo San Donnino (oggi diocesi di Fidenza).\nDurante l'occupazione francese il vescovo Omobono Offredi ottenne da Napoleone Bonaparte il calice d'oro usato da san Carlo Borromeo e in seguito dal vicer\u00e9 d'Italia la restituzione di quattro chiese che si volevano abbattere.\nTra Ottocento e Novecento si distinse in particolare la figura del vescovo Geremia Bonomelli, che diede impulso al rinnovamento spirituale e pastorale della diocesi e che nella questione romana \u00abrappresent\u00f2 per anni il riferimento dell'ala liberale moderata, con i suoi numerosi scritti e, in particolare, con le intense e lungimiranti lettere pastorali\u00bb. Giovanni Cazzani fu il vescovo che resse la diocesi durante entrambe le guerre mondiali: nel suo lungo episcopato celebr\u00f2 tre sinodi diocesani.. Altra figura di rilievo nel panorama della Chiesa italiana del Novecento il sacerdote e parroco di Bozzolo, don Primo Mazzolari, \u00abconsiderato uno dei precursori o anticipatori dello spirito del concilio Vaticano II\u00bb.\nNel 1975 fu disposta una riorganizzazione territoriale della diocesi, con l'abolizione dei vicariati e la costituzione delle unit\u00e0 pastorali.\nIl capitolo.\nNella cattedrale \u00e8 presente il perinsigne Capitolo, denominato ufficialmente \"Capitolo dei canonici della Beata Vergine Assunta nella chiesa cattedrale di Cremona\", il pi\u00f9 antico e illustre collegio della citt\u00e0. La sua esistenza \u00e8 attestata dallo storico Giuseppe Bresciani gi\u00e0 nell'VIII secolo.\nTanti i poteri, le propriet\u00e0 e i privilegi appartenuti nella storia al Capitolo, i cui membri, solitamente cadetti del patriziato, nel IX secolo sono chiamati \"fratelli canonici\" o \"cardinali della Santa Chiesa cremonese\". Oggi l'unico privilegio \u00e8 l'uso della croce patriarcale (concessa nel 1414 dall'antipapa Giovanni XXIII per l'ospitalit\u00e0 ricevuta).\nQuanto all'abito, dopo il concilio Vaticano II il capitolo ha rinunciato ai rivestimenti sontuosi dell'ermellino, della cappa magna (concessa nel 1591 da papa Gregorio XIV, che era stato per trent'anni vescovo di Cremona e regal\u00f2 al capitolo anche la reliquia della Sacra Spina), della veste filettata di rosso con fascia violacea e fiocchi, della veste paonazza e del fiocco rosso sul tricorno, nonch\u00e9 della mantelletta paonazza, oltre a quelli confermati da papa Pio XI nel 1923 (i privilegi dei Protonotari apostolici \"ad instar participantium\", con il privilegio dei pontificali, della mitria e della croce pettorale, con l'anello gemmato).\nI canonici, che oggi hanno conservato il titolo di monsignore e con la facolt\u00e0 di indossare la mozzetta violacea, hanno sempre esercitato un rilevante ruolo nel governo della diocesi, con la facolt\u00e0 di elezione dei vescovi (fino alle bolle in contrario di papa Bonifacio VIII). Oggi hanno perso tutta questa rilevanza, compresa la nomina dell'amministratore diocesano in sede vacante e l'esame delle pratiche amministrative di maggior importanza, attualmente demandato al Collegio dei Consultori. Dal 1990 il Capitolo non si occupa pi\u00f9 nemmeno dell'amministrazione della cattedrale: un solo canonico fa parte, per diritto, del Consiglio della Cattedrale, nominato dal vescovo.\nRito offrediano.\nNel corso dei secoli la diocesi di Cremona ha sviluppato un rito liturgico proprio detto \"offrediano\", dal nome del vescovo Offredo degli Offredi, che lo restaur\u00f2 nel XII secolo. Nel 1297 il vescovo Ranieri impose a tutte le parrocchie l'osservanza del rito: prescrizione che dovette cadere nell'oblio, visto che alla fine del XV secolo era osservato solo nella Cattedrale e nelle chiese dell'Oltrep\u00f2. Nel 1458, grazie a un indulto di papa Callisto III la diocesi adott\u00f2 il rito romano: il rito offrediano scomparve del tutto, anche se alcune usanze restano fino al XIX secolo nelle liturgie della Cattedrale e di alcune chiese della diocesi di Fidenza.\nLe informazioni riguardanti il rito sono scarsissime, visto che tutti i libri liturgici, a eccezione del Martirologio, sono andati distrutti in un incendio dell'Archivio capitolare.\nNel corso della Messa veniva invocato frequentemente (nel Confiteor, all'Offertorio e nel Canone) san Barnaba, chiamato \"Padre nostro\" e considerato il primo evangelizzatore del territorio cremonese. Avanti l'Introito, l'Epistola e durante la Consacrazione si cantavano dei tropi. Nel canone venivano nominati i santi venerati nella Chiesa cremonese.\nCronotassi dei vescovi.\nNel 1599 l'ecclesiastico Biagio Rossi (\"Blasius Rubeus\") compil\u00f2 il primo catalogo dei vescovi cremonesi, ognuno corredato da un'esatta cronologia e da note biografiche, a partire dall'inizio del IV secolo. Successivamente, a questo catalogo furono aggiunti altri nomi per completare l'elenco dei vescovi fino a san Barnaba (I secolo), ritenuto il fondatore della diocesi. Molti dubbi in seguito sono stati sollevati sulla genuinit\u00e0 di questo catalogo, dato che sono solo tre i vescovi storicamente documentati fino a Stefano II (fine VIII secolo).\nNella presente cronotassi si omettono i periodi di sede vacante non superiori ai 2 anni o non storicamente accertati.\nCalendario liturgico proprio della diocesi.\nIl calendario liturgico proprio della diocesi ricorda e celebra i seguenti santi e beati:\nStatistiche.\nLa diocesi nel 2019 su una popolazione di persone contava battezzati, corrispondenti all'86,5% del totale."}
{"id": "504233", "revid": "92723", "url": "https://it.wikipedia.org/wiki?curid=504233", "title": "Arcidiocesi di Crotone-Santa Severina", "text": "Larcidiocesi di Crotone-Santa Severina (in latino: \"Archidioecesis Crotonensis-Sanctae Severinae\") \u00e8 una sede della Chiesa cattolica in Italia suffraganea dell'arcidiocesi di Catanzaro-Squillace appartenente alla regione ecclesiastica Calabria. Nel 2019 contava 183.200 battezzati su 186.431 abitanti. \u00c8 retta dall'arcivescovo Angelo Raffaele Panzetta.\nTerritorio.\nL'arcidiocesi comprende per intero la provincia di Crotone, pi\u00f9 i comuni di Petron\u00e0, Cerva, Andali, Belcastro, Marcedusa e Botricello in provincia di Catanzaro.\nSede arcivescovile \u00e8 la citt\u00e0 di Crotone, dove si trova la basilica cattedrale di Santa Maria Assunta. A Santa Severina sorge la concattedrale di Sant'Anastasia.\nNell'arcidiocesi si trovano anche quattro chiese ex cattedrali: la chiesa di San Michele arcangelo a Belcastro, la chiesa di Santa Maria Assunta a Isola Capo Rizzuto, la chiesa dei Santi Pietro e Paolo a Strongoli e la chiesa di San Donato a Umbriatico. Della cattedrale di San Teodoro di Cerenzia rimangono alcune rovine, mentre nulla rimane della cattedrale di San Leone, nel territorio di Scandale.\nIl territorio si estende su 1.885\u00a0km\u00b2 ed \u00e8 suddiviso in 82 parrocchie, raggruppate in 7 foranie: Crotone, Santa Severina, Cerenzia, Umbriatico, Belcastro, Isola di Capo Rizzuto e Cir\u00f2-Strongoli.\nStoria.\nSanta Severina.\nLa pi\u00f9 antica menzione della sede di Santa Severina si trova nella \"Notitia Episcopatuum\" redatta dall'imperatore bizantino Leone VI (886-912) e databile all'inizio del X secolo. Secondo Vitalien Laurent, la fondazione della sede metropolitana bizantina di \"Aghia Severina\" pu\u00f2 essere compresa fra l'885 e l'886, nell'epoca stessa in cui la citt\u00e0 fu strappata dai Bizantini agli Arabi.\nLa stessa \"Notitia Episcopatuum\" attribuisce a Santa Severina quattro diocesi suffraganee: Umbriatico, Cerenzia, Gallipoli e Isola. Nei secoli successivi alla provincia ecclesiastica verranno aggiunte anche Belcastro (XII secolo), Strongoli (XII secolo), San Leone (XIII secolo) e Cariati (XV secolo), mentre Gallipoli ne verr\u00e0 esclusa.\nIncerti sono i motivi che hanno spinto i bizantini a creare la provincia ecclesiastica di Santa Severina. Alcuni autori ritengono che, per la sua posizione strategica, Santa Severina sia stata un centro di propaganda bizantina; altri invece sostengono che l'erezione della metropolia sia giustificata da una specie di orgoglio nazionale bizantino, in quanto doveva dissimulare la perdita di Siracusa, caduta in mano Araba nell'878.\nIscrizioni epigrafiche hanno messo in luce l'esistenza di due arcivescovi. Nel cosiddetto battistero della cattedrale si trova il nome di Giovanni, che fece costruire la cattedrale, attorno all'895, in concomitanza con l'erezione dell'arcidiocesi: \u00e8 il primo arcivescovo di Santa Severina. Nella cattedrale \"vecchia\", costruita nell'XI secolo, si trova il nome dell'arcivescovo Ambrogio, promotore del nuovo edificio (1036), che fu cattedrale fino al 1274. La \"Vita di San Nilo\" menziona altri due arcivescovi, Stefano I e Blattone, vissuti nella seconda met\u00e0 del X secolo, mentre fonti documentari bizantine attestano l'esistenza degli arcivescovi Basilio nel 997 e Giovanni II nel 1032. L'ultimo arcivescovo prima della fine della dominazione bizantina \u00e8 l'anonimo che assistette nel 1076 alla caduta di Santa Severina in mano normanna e fugg\u00ec in seguito a Costantinopoli.\nCon l'arrivo dei Normanni, l'arcidiocesi pass\u00f2 progressivamente al rito latino. Tuttavia perdur\u00f2 la presenza del rito e delle tradizioni greche: ancora durante il pontificato di papa Innocenzo III (inizio XIII secolo) i canonici della cattedrale di rito bizantino erano esentati dalle leggi canoniche relative al celibato.\nCon una bolla del 22 marzo 1183, papa Lucio III conferma all'arcivescovo Meleto tutti i suoi privilegi, elenca e conferma tutti i possessi e i beni acquisiti dai precedenti vescovi Andrea e Romano, sancisce e conferma tutte le immunit\u00e0 concesse dai duchi normanni, e infine conferma i suoi diritti metropolitici sulle Chiese di Umbriatico, Strongoli, Cerenzia, Belcastro e Isola, e gli concede l'uso del pallio.\nTra gli arcivescovi del XIII secolo emerge in particolare la figura di Ruggero di Stefanuzia (1273-1295), che fece costruire l'attuale cattedrale di Santa Severina in sostituzione di quella eretta dal greco Ambrogio nel 1036, ma che si distinse per l'appoggio armato dato alla fazione angioina contro quella aragonese in lotta dopo i vespri siciliani per il predominio sulla Calabria, assieme al fratello Lucifero, vescovo di Umbriatico; trasferito a Cosenza nel 1295, trover\u00e0 la morte sul campo di battaglia.\nNel XVI secolo Giovanni Battista Orsini prese parte al concilio di Trento e a lui si deve la stesura dei canoni riguardanti il matrimonio. Il suo successore Giulio Antonio Santorio contribu\u00ec a risolvere il problema dei fedeli di rito bizantino e istitu\u00ec il seminario diocesano di Santa Severina. Nel 1571, sempre sotto il suo episcopato, fu soppressa la diocesi di San Leone e il suo territorio fu aggregato all'arcidiocesi. Francesco Antonio Santoro (1573-1586) indisse per la prima volta due sinodi provinciali, che videro la partecipazione dei vescovi suffraganei.\nIl 27 giugno 1818, in forza della bolla \"De utiliori\" di papa Pio VII, la diocesi di Belcastro fu soppressa ed il suo territorio unito a quello dell'arcidiocesi di Santa Severina. A seguito di altre soppressioni, la provincia ecclesiastica severinate comprendeva solamente la diocesi di Cariati.\nA partire dagli ultimi anni del XIX secolo, la cattedrale fu interessata da importanti lavori di restauro e recupero archeologico che permisero di collocare meglio l'evoluzione architettonica della cattedrale nel corso dei secoli cos\u00ec come la sua cronotassi episcopale.\nTali ricerche, culminate con la fondazione di una rivista storica (con sede presso la cattedrale) chiamata \"Siberene\", si devono all'interesse dell'allora vicario Antonio Pujia.\nIl 6 gennaio 1952, con la bolla \"Romanis Pontificibus\" di papa Pio XII, fu soppressa la provincia ecclesiastica di Santa Severina. Questa, mantenendo la dignit\u00e0 arcivescovile, divenne immediatamente soggetta alla Santa Sede, mentre la suffraganea Cariati fu soggetta alla sede metropolitana di Reggio Calabria, che rimase cos\u00ec l'unica metropolia della Calabria.\nCrotone.\nLa diocesi di Crotone fu eretta in epoca antica. Secondo la tradizione l'evangelizzazione del territorio fu opera di Dionigi l'Areopagita, discepolo di san Paolo, verso la fine del I secolo. Indizi documentari sembrano attestare l'esistenza della diocesi gi\u00e0 verso la fine del V secolo, con il vescovo Maiorico, menzionato da papa Gelasio I nelle sue lettere, dove per\u00f2 non \u00e8 mai indicata la sede di appartenenza. Il primo vescovo attribuibile con certezza a Crotone \u00e8 Giordano, il quale nel 551 si trovava a Costantinopoli assieme a papa Vigilio nella controversa questione dei Tre Capitoli. In seguito la diocesi \u00e8 ricordata pi\u00f9 volte nell'epistolario di Gregorio Magno, dalle quali si evince che nel 592 la sede era vacante per la morte del suo vescovo e il papa intervenne per far s\u00ec che i crotonesi eleggessero un nuovo vescovo con l'aiuto di Giovanni di Squillace.\nCome attesta l'epistolario di Gregorio Magno, la Calabria non aveva sedi metropolitane e, bench\u00e9 Crotone dal 556 fosse sottomessa politicamente all'impero bizantino, dipendeva dal punto di vista ecclesiastico dal patriarcato di Roma. Solo dalla prima met\u00e0 dell'VIII secolo, in seguito alle controversie sull'iconoclastia, la Calabria fu sottratta dall'imperatore Leone III Isaurico alla giurisdizione di Roma e sottomessa al patriarcato di Costantinopoli (circa 732). \u00c8 in questo contesto che la diocesi assunse come rito liturgico quello greco, e venne sottoposta alla provincia ecclesiastica dell'arcidiocesi di Reggio, come attesta la \"Notitia Episcopatuum\" redatta dall'imperatore Leone VI (886-912) e databile all'inizio del X secolo.\nNel periodo bizantino, sono documentate le partecipazioni dei vescovi di Crotone al sinodo romano del 680 (Pietro), al concilio di Nicea del 787 (Teotimo) e al concilio di Costantinopoli dell'869-870 (Niceforo). Durante la lotta iconoclasta Crotone divenne un provvidenziale rifugio per i monaci fuggiti dall'Oriente e per le loro icone. In seguito all'erezione della sede arcivescovile di Santa Severina e delle sue suffraganee, il territorio della diocesi si ridusse in pratica a quello della sola citt\u00e0 e dei casali presenti nel territorio circostante. Nel X secolo la diocesi sub\u00ec con sempre pi\u00f9 frequenza le incursioni degli Arabi, provenienti dalla vicina Sicilia; in una di queste incursioni trov\u00f2 la morte anche il vescovo, ucciso nella sua cattedrale dove si era rifugiato.\nVerso il 1060 la citt\u00e0 di Crotone venne conquistata dai Normanni, che dettero avvio ad una progressiva latinizzazione della diocesi. Nel 1122 papa Callisto II visit\u00f2 Crotone e vi tenne un sinodo fra i vescovi calabresi. Tuttavia il rito bizantino rester\u00e0 in uso ancora per due secoli; erano certamente greci i vescovi Atanasio e Filippo; nel 1217 il vescovo Giovanni ottenne da papa Onorio III di poter celebrare in latino o in greco e nel 1221 fu incaricato di riformare i monasteri greci della diocesi, che erano andati via via decadendo dopo l'arrivo dei Normanni; nel 1264 il vescovo Nicola da Durazzo fu scelto dal papa per una missione a Costantinopoli per la sua conoscenza del greco. \nDal XIV secolo la diocesi visse un periodo di crisi e di decadenza, definita \u00abuna spelonca di ladri\u00bb, aggravata da \u00abmalgoverno centrale, fiscalismo esagerato, prepotenza impunita dei baroni, delittuose imprese dei banditi, azioni terroristiche dei pirati\u00bb. Non mancarono vescovi di qualit\u00e0: Antonio Lucifero (1508-1521), che ricostru\u00ec la cattedrale e ristruttur\u00f2 il palazzo episcopale; Crist\u00f3bal Berrocal (1574-1578), che istitu\u00ec a proprie spese il monte di piet\u00e0; Girolamo Carafa (1664-1683), che istitu\u00ec il seminario diocesano nel 1664 e che l'anno successivo indisse il primo sinodo. Altri quattro sinodi furono celebrati prima dell'Ottocento, occasionati dalla necessit\u00e0 di riformare il clero e la disciplina, come annota Giuseppe Capocchiani nella sua relazione in occasione della visita ad limina del 1775; il vescovo infatti \u00abdenuncia alcuni gravi abusi tra cui: il continuo allontanarsi dei preti dalla diocesi; la fretta e la sciattezza nel celebrare la messa; l'invecchiamento delle specie eucaristiche; la mancata recita del breviario; la cattiva condotta del clero\u00bb.\nIl 27 giugno 1818 la diocesi di Isola fu soppressa con la bolla \"De utiliori\" e il suo territorio fu unito a quello della diocesi di Crotone.\nNel 1845 il vescovo Leonardo Todisco Grande (1834-1849) indisse un altro sinodo, dove fu fatto obbligo ai preti di osservare le decisioni del concilio di Trento, segno che a tre secoli di distanza questi non erano ancora ottemperati.\nDal 1925 al 1946 Crotone fu unita \"in persona episcopi\" con l'arcidiocesi di Santa Severina, unione che ebbe termine con la nomina di Pietro Raimondi, che per 25 anni govern\u00f2 la sola diocesi di Crotone.\nCrotone-Santa Severina.\nIl 21 dicembre 1973, con tre nomine distinte, Giuseppe Agostino fu nominato arcivescovo di Santa Severina, vescovo di Crotone e vescovo di Cariati, unendo cos\u00ec \"in persona episcopi\" le tre sedi. L'unione con Cariati dur\u00f2 fino al 1979.\nIl 4 aprile 1979, con la bolla \"Quo aptius\" di papa Giovanni Paolo II, la diocesi di Cariati cedette il territorio dei comuni in provincia di Catanzaro, tra cui anche le antiche citt\u00e0 episcopali di Cerenzia, di Umbriatico e di Strongoli, alla diocesi di Crotone, che a sua volta cedette la parrocchia San Leonardo di Cutro all'arcidiocesi di Santa Severina.\nIl 30 settembre 1986, con il decreto \"Instantibus votis\" della Congregazione per i Vescovi, le due sedi di Santa Severina e Crotone, gi\u00e0 unite \"in persona episcopi\" dal 1973, furono unite con la formula \"plena unione\" e la circoscrizione ecclesiastica ha assunto il nome attuale, conservando il titolo arcivescovile che apparteneva alla sede di Santa Severina. L'arcidiocesi mantenne la suffraganeit\u00e0 con l'arcidiocesi di Reggio Calabria, contestualmente rinominata \"arcidiocesi di Reggio Calabria-Bova\".\nTra il 1988 ed il 1989 si \u00e8 celebrato il primo sinodo dopo l'unione delle due sedi episcopali.\nIl 12 marzo 1988, con la lettera apostolica \"Croton urbs\", papa Giovanni Paolo II ha confermato la Beata Maria Vergine di Capocolonna patrona principale dell'arcidiocesi.\nIl 30 gennaio 2001 l'arcidiocesi \u00e8 entrata a far parte della provincia ecclesiastica dell'arcidiocesi di Catanzaro-Squillace con la bolla \"Maiori Christifidelium\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 186.431 persone contava 183.200 battezzati, corrispondenti al 98,3% del totale."}
{"id": "504234", "revid": "109875609", "url": "https://it.wikipedia.org/wiki?curid=504234", "title": "Bishweshwar Prasad Koirala", "text": "Vita.\n\u00c8 nato a Benares (India), figlio primogenito di Krishna Prasad Koirala e Divya Koirala. Aveva due fratelli, Matrika e Girija, anch'essi impegnati in politica e divenuti Primi ministri.\nHa trascorso la giovinezza in India, ove la famiglia si trovava in esilio per ragioni politiche. Nel 1934 \u00e8 entrato nelle file del partito del Congresso indiano. Nel 1937 si \u00e8 laureato in legge presso l'universit\u00e0 di Calcutta, ed in seguito ha praticato l'avvocatura per alcuni anni nella citt\u00e0 di Darjeeling.\nNel 1947 ha fondato il Congresso nazionale nepalese, ridenominato partito del Congresso nepalese nel 1950. Questa formazione politica, di ispirazione socialista, si proponeva innanzitutto il rovesciamento della dinastia di primi ministri \"Rana\", al potere in Nepal dal 1846.\nNel 1951 l'ultimo primo ministro Rana, Mohan Shamsher, \u00e8 stato costretto a rassegnare le dimissioni su pressione dell'India e le personalit\u00e0 in esilio, fra cui Koirala e lo stesso re Tribhuvan, sono potute ritornare in Nepal. Nel 1959 si sono tenute le prime elezioni della storia del paese, vinte dal partito del Congresso nepalese, pertanto Koirala ha assunto la carica di Primo ministro. Appena un anno dopo il re Mahendra ha deciso di assumere su di s\u00e9 il potere esecutivo, facendo arrestare Koirala insieme ai membri del suo governo.\nLa prigionia \u00e8 durata, malgrado fosse malato di cancro, fino al 1968, quando gli \u00e8 stato permesso di partire per l'esilio in India.\nNel 1976 Koirala \u00e8 ritornato in Nepal, ma \u00e8 stato immediatamente arrestato. Grazie alle pressioni internazionali ha potuto recarsi negli Stati Uniti per le cure mediche, e nel 1978 \u00e8 stato infine prosciolto dalle accuse di cospirazione per una rivolta armata. ha avuto anche dei colloqui con il re Birendra, nel frattempo successo a suo padre Mahendra, sul tema della riconciliazione nazionale. Negli ultimi anni, seppure minato nel fisico, ha continuato la lotta politica per la democrazia mediante mobilitazioni e pubblici comizi.\nAttivit\u00e0 letteraria.\nKoirala \u00e8 uno degli autori pi\u00f9 famosi del Nepal; la sua produzione spazia dalla politica, alla societ\u00e0, al racconto, alla poesia."}
{"id": "504235", "revid": "125824488", "url": "https://it.wikipedia.org/wiki?curid=504235", "title": "Diocesi di Cuneo", "text": "La diocesi di Cuneo (in latino: \"Dioecesis Cuneensis\") \u00e8 una sede della Chiesa cattolica in Italia suffraganea dell'arcidiocesi di Torino appartenente alla regione ecclesiastica Piemonte. Nel 2019 contava 102.700 battezzati su 113.260 abitanti. \u00c8 retta dal vescovo Piero Delbosco.\nTerritorio.\nLa diocesi comprende la parte sud-occidentale della provincia di Cuneo. Confina a nord con le diocesi di Saluzzo e di Fossano, ad est con la diocesi di Mondov\u00ec e per breve tratto con la diocesi di Ventimiglia-San Remo, a sud confina con la diocesi di Nizza e ad ovest con quella di Digne, entrambe in territorio francese.\nSede vescovile \u00e8 la citt\u00e0 di Cuneo, dove si trova la cattedrale di Santa Maria del Bosco.\nZone pastorali e parrocchie.\nIl territorio si estende su 1.566\u00a0km\u00b2 ed \u00e8 suddiviso in 82 parrocchie divise in 7 zone pastorali:\nSantuari diocesani.\nSono riconosciuti come santuari diocesani i seguenti edifici religiosi:\nIstituti religiosi.\nNel 2018 la diocesi ospita le seguenti comunit\u00e0 religiose:\nStoria.\nIn epoca napoleonica, in seguito all'invasione francese, il Piemonte venne annesso alla Francia diventandone una regione con il nome di \"Au del\u00e0 des Alpes\", suddivisa in cinque dipartimenti (1802). Come era gi\u00e0 avvenuto sul suolo francese, anche in Piemonte Napoleone Bonaparte impose una riduzione delle diocesi, confermata da papa Pio VII con il breve \"Gravissimis causis\" del 1\u00ba giugno 1803. Con la Restaurazione e la fine del regime napoleonico, fu ripristinata la situazione precedente, con l'erezione tuttavia di nuove diocesi.\nIl 25 novembre 1814 il consiglio comunale di Cuneo aveva incaricato il conte Carlo Pascale d'Illonza e il marchese Paolo Della Valle di Clavesana, patrizi cuneesi, di convincere re Vittorio Emanuele I a elevare a sede di vescovato la citt\u00e0 di Cuneo. Questo tentativo ebbe successo quando Pio VII pubblic\u00f2 la bolla \"Beati Petri\" il 17 luglio 1817, con la quale il pontefice restaurava le antiche diocesi piemontesi soppresse nel 1803, e al contempo istituiva la nuova diocesi di Cuneo, ricavandone il territorio dalla diocesi di Mondov\u00ec.\nPrimo vescovo fu Amedeo Bruno di Samone dei conti Bruno di Tornaforte che fece il suo ingresso solenne in diocesi il 15 ottobre 1817. Il palazzo vescovile fu legato dal conte Francesco Bruno di Tornaforte ed \u00e8 ancora oggi sede della curia diocesana. Il 23 dicembre 1826 venne approvata dal consiglio comunale di Cuneo la proposta del vescovo Amedeo che eleggeva san Michele Arcangelo quale Patrono della citt\u00e0 e della diocesi; con la stessa bolla il beato Angelo Carletti veniva eletto speciale protettore e difensore della citt\u00e0. Nel 1831 il vescovo Amedeo fece erigere il santuario della Madonna della Riva, prodigandosi negli anni del colera (1835), affinch\u00e9 venissero soccorse le popolazioni cuneesi. Al vescovo Amedeo si deve inoltre l'istituzione del seminario vescovile e la celebrazione nel 1827 del primo sinodo diocesano, preceduto da una visita pastorale di tutte le parrocchie.\nDurante l'episcopato di Amedeo Bruno di Samone, il canonico Bartolomeo Manassero fond\u00f2 nel 1831 la congregazione delle Suore di San Giuseppe di Cuneo, approvata definitivamente dalla Santa Sede nel 1948.\nNel 1844 fu nominato vescovo di Cuneo il superiore generale dei carmelitani scalzi, Clemente Manzini, a cui si deve la costruzione del nuovo seminario, nei pressi della cattedrale, inaugurato nel 1845; nel 1853 apr\u00ec anche il seminario minore affidato ai Gesuiti.\nNel 1860 la diocesi acquis\u00ec le testate delle valli Vesubia e Tinea (dalla diocesi di Nizza) pi\u00f9 l'alta Valle Roja (Briga Marittima e Tenda) dalla diocesi di Ventimiglia. Quest'ultima fino al 1886, quando torn\u00f2 alla diocesi ventimigliese, mentre le testate delle valli Tinea e Vesubia tornarono alla diocesi di Nizza dopo la Seconda guerra mondiale, nel 1947, a seguito della sconfitta dell'Italia e della modifica dei confini nazionali.\nA fine Ottocento, la diocesi fu retta dal vescovo Teodoro Valfr\u00e8 di Bonzo, molto attivo nell'opera di rinnovamento del clero e del laicato; dopo essere stato trasferito alla diocesi di Como, fu creato cardinale nel 1919. Il suo successore Andrea Fiore (1895-1914) celebr\u00f2 il secondo sinodo diocesano (1901), istitu\u00ec gli oratori nelle parrocchie della citt\u00e0 di Cuneo, diede impulso all'Azione Cattolica e al quotidiano cattolico \"Lo Stendardo\".\nDurante l'episcopato di Quirico Travaini (1926-1934), la diocesi di Cuneo fu unita per la prima volta \"in persona episcopi\" alla diocesi di Fossano. Al vescovo Travaini si deve la fondazione nel 1929 della rivista diocesana cuneese e la celebrazione a Cuneo nel 1931 di un congresso eucaristico mariano.\nIl 19 gennaio 1950 furono rivisti i confini con la vicina diocesi di Mondov\u00ec nei comuni di Montanera e di Morozzo.\nIl vescovo Guido Tonetti (1957-1971) prese parte al concilio Vaticano II e, sulla spinta del rinnovamento ecclesiale introdotto da questa assise conciliare, riorganizz\u00f2 le varie strutture pastorali della diocesi promuovendo in successione l'anno eucaristico mariano, l'anno liturgico, l'anno biblico e l'anno del Concilio; port\u00f2 a termine i lavori di restauro nella cattedrale; promosse in particolare la pastorale giovanile, anche grazie all'istituzione di giornate di studio sulla catechesi degli adolescenti e dei giovani.\nSotto l'episcopato di Carlo Aliprandi (1971-1999) \u00e8 stato promossa una capillare opera di formazione permanente del clero e dei laici che ha aiutato ad interiorizzare il rinnovamento del Vaticano II ed a prendere consapevolezza delle trasformazioni ecclesiali, in particolare della crisi delle vocazioni agli ordini sacri e alla vita consacrata diventata acuta alla fine del secolo. Tale percorso ha trovato una sintesi nel Quarto Sinodo diocesano, celebrato tra il 1995 e il 1998.\nIl 1\u00ba febbraio 1999 fu ripristinata l'unione \"in persona episcopi\" delle diocesi di Cuneo e di Fossano.\nA fine settembre 2012 \u00e8 stato inaugurato il museo diocesano d'arte sacra, ospitato nel complesso monumentale di San Sebastiano, che per l'occasione ha subito una notevole opera di restauro e di recupero delle varie strutture, comprensive della chiesa di San Sebastiano e delle sue adiacenze.\nIl 23 giugno 2017 san Dalmazzo di Pedona \u00e8 stato confermato patrono secondario della diocesi.\nCon il vescovo Piero Delbosco, che ha preso possesso dell'ufficio il 6 dicembre 2015, \u00e8 iniziato l'iter giuridico che porter\u00e0 alla \"plena unione\" delle diocesi di Cuneo e di Fossano, culminato con l'indizione di un Sinodo unico per le due diocesi il 28 maggio 2021.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 113.260 persone contava 102.700 battezzati, corrispondenti al 90,7% del totale."}
{"id": "504236", "revid": "38120", "url": "https://it.wikipedia.org/wiki?curid=504236", "title": "Tour De France", "text": ""}
{"id": "504237", "revid": "92723", "url": "https://it.wikipedia.org/wiki?curid=504237", "title": "Diocesi di Cassano all'Ionio", "text": ""}
{"id": "504238", "revid": "14002", "url": "https://it.wikipedia.org/wiki?curid=504238", "title": "Diocesi di Frascati", "text": ""}
{"id": "504241", "revid": "14002", "url": "https://it.wikipedia.org/wiki?curid=504241", "title": "Diocesi dell'Aquila", "text": ""}
{"id": "504247", "revid": "767487", "url": "https://it.wikipedia.org/wiki?curid=504247", "title": "Rapsodia in agosto", "text": " \u00e8 un film giapponese del 1991 diretto da Akira Kurosawa, con la partecipazione straordinaria di Richard Gere.\n\u00c8 stato l'ultimo film interpretato da Sachiko Murase, che sarebbe morta due anni dopo, nel 1993.\n\u00c8 stato presentato fuori concorso al 44\u00ba Festival di Cannes.\nTrama.\nKane \u00e8 una anziana hibakusha (sopravvissuta alla bomba atomica), che ha perso suo marito nel bombardamento atomico di Nagasaki avvenuto il 9 agosto 1945. Un giorno, la famiglia scopre che uno dei fratelli di Kane, Suzushiro, trasferitosi negli Stati Uniti prima della guerra, ha costruito negli anni una multinazionale della produzione e commercio di ananas, diventando ricchissimo.\nOra questo parente a lungo perduto \u00e8 sul punto di morire, e venuti a sapere della sua esistenza i figli di Kane, per bieche ragioni di opportunismo, decidono di riallacciare i rapporti con lui; cos\u00ec, sfruttando le vacanze estive, si recano alle Hawaii per conoscerlo e potergli dare l'ultimo saluto, lasciando i rispettivi figli, Tateo, Minako, Shinjiro e Tami, a casa della nonna.\nCome molti altri bambini della loro et\u00e0, i quattro ragazzi non sanno quasi niente dei bombardamenti di Hiroshima e Nagasaki, e cosa abbiano significato per la comunit\u00e0 giapponese, e in particolare per chi come la loro nonna li ha vissuti in prima persona. Dopo aver meglio compreso i sentimenti di Kane, e desiderando di esaudire l'ultimo desiderio dello zio morente di rivedere per un'ultima volta la propria sorella, Tadao e gli altri iniziano una corrispondenza con i propri parenti d'America, e in particolare con il loro nuovo cugino Clark.\nLentamente, i ragazzi riescono a rompere il muro dei ricordi offuscati dalla vecchiaia di Kane, e prima che i propri genitori ritornino a casa, a convincerla a recarsi negli Stati Uniti per vedere un'ultima volta il proprio fratello (anche se ci\u00f2 non le sar\u00e0 possibile, a causa della morte improvvisa di Suzushiro).\nUna volta rientrati in Giappone, i genitori dei quattro ragazzi, oltre a dimostrare ben poca sensibilit\u00e0 nei confronti di Kane e dei suoi sentimenti, mettono a nudo una volta di pi\u00f9 il loro cinico proposito di sfruttare questa insperata occasione unicamente per fare carriera nel lavoro e migliorare la propria condizione economica. I loro piani sembrano per\u00f2 destinati a naufragare quando scoprono che i loro figli, per tentare di riavvicinare Kane al fratello, avevano fatto accenno alla perdita subita dalla nonna nel bombardamento di Nagasaki, un evento che i giapponesi d'America considerano tab\u00f9 in quanto fonte di disagio e vergogna nei confronti dei connazionali, ma vengono tutti duramente rimproverati da Kane, l'unica assieme ai suoi nipoti a cui sembra importare qualcosa di costruire un rapporto sereno con questo ramo della famiglia a lungo dimenticato.\nAlla fine, a Nagasaki, arriva proprio Clark, che a dispetto di quanto i genitori avevano temuto non \u00e8 venuto in Giappone per tagliare i ponti, ma al contrario per portare gli omaggi della sua famiglia alla memoria del marito di Kane e di tutte le vittime delle due bombe atomiche.\nPurtroppo dopo la morte del fratello Suzushiro, che aveva infine riconosciuto da una sua foto da giovane portatagli da Clark, Kane ha un crollo psicologico per non aver potuto esaudire il suo desiderio di rivederla prima della morte. Inizia quindi a rivivere nel passato, scambiando una tempesta per un bombardamento aereo, preparando i vestiti del defunto marito come se fosse ancora in vita, e in un giorno in cui le nubi sono simili a quelle del maledetto 9 agosto 1945, mettendosi in cammino verso Nagasaki con un piccolo ombrello dentro la tempesta, quasi che stesse rivivendo il giorno e tenti di raggiungere il marito per salvarlo. Nipoti e figli la inseguono in una scena commovente che chiude la pellicola.\nAccoglienza.\nIl film ricevette, oltre a molti elogi, come normale per i film di Kurosawa, anche sparuti pareri negativi da alcuni critici americani che probabilmente non lo avevano nemmeno visto, o forse non lo avevano compreso; essi sostennero che si parlava solo della bomba come crimine di guerra e non si rammentavano le atrocit\u00e0 compiute anche dai giapponesi. Accusarono addirittura l'81enne Kurosawa di essere antiamericano. A confutazione di tale marginale tesi \u00e8 sufficiente visionare il film, in particolare il dialogo tra la protagonista e i nipoti, in cui spiega che da condannare \u00e8 la guerra, che ci furono molti morti sia tra i giapponesi che tra gli americani, e che dopo 45 anni non provava pi\u00f9 sentimenti di amarezza verso gli americani. Lo stesso regista afferm\u00f2 che le guerre sono tra governi, non tra persone.\nColonna sonora.\nDue motivi principali:"}
{"id": "504248", "revid": "123645362", "url": "https://it.wikipedia.org/wiki?curid=504248", "title": "Arcidiocesi di Monreale", "text": "Larcidiocesi di Monreale (in latino: \"Archidioecesis Montis Regalis\") \u00e8 una sede della Chiesa cattolica in Italia suffraganea dell'arcidiocesi di Palermo appartenente alla regione ecclesiastica Sicilia. Nel 2019 contava 259.964 battezzati su 263.209 abitanti. \u00c8 retta dall'arcivescovo Michele Pennisi.\nTerritorio.\nL'arcidiocesi comprende 24 comuni della citt\u00e0 metropolitana di Palermo: Monreale (esclusa la parrocchia di San Martino delle Scale che fa parte dell'arcidiocesi di Palermo), Altofonte, Balestrate, Bisacquino, Borgetto, Campofiorito, Camporeale, Capaci, Carini, Chiusa Sclafani, Cinisi, Corleone, Giardinello, Giuliana, Isola delle Femmine, Montelepre, Partinico, Prizzi, Roccamena, San Cipirello, San Giuseppe Jato, Terrasini, Torretta, Trappeto e le parrocchie di Sant'Antonio di Padova, San Gioacchino, Maria Santissima Addolorata e Santa Maria La Reale della citt\u00e0 di Palermo.\nSede arcivescovile \u00e8 la citt\u00e0 di Monreale, dove si trova la cattedrale di Santa Maria Nuova.\nIl territorio dell'arcidiocesi si estende su 1.509\u00a0km\u00b2 ed \u00e8 suddiviso in 70 parrocchie, raggruppate nei seguenti vicariati: Bisacquino, Carini, Corleone, Monreale, Partinico e San Giuseppe Jato.\nStoria.\nL'abbazia di Santa Maria Nuova di Monreale fu dichiarata esente dalla giurisdizione degli arcivescovi di Palermo nel 1174 da papa Alessandro III, che con due bolle successive \"Attendentes quomodo\" ed \"Ex debito suscepti regiminis\" accord\u00f2 all'abbazia molti privilegi. \u00c8 incerto se il primo abate Teobaldo, eletto nel 1176, ottenne la consacrazione vescovile. Il principe normanno Guglielmo II dot\u00f2 l'abbazia di molti possedimenti, sui quali l'abate esercitava la signoria feudale con giurisdizione civile e penale.\nIl suo successore Guglielmo, eletto due anni pi\u00f9 tardi, riusc\u00ec ad ottenere da papa Lucio III, con la bolla \"Licet Dominus\" del 5 febbraio 1183, l'elevazione dell'abbazia al rango di arcidiocesi metropolitana, a cui furono assegnate come suffraganee le diocesi di Catania e, dal 1188, di Siracusa.\nIl diritto di elezione degli arcivescovi fu affidato inizialmente ai monaci del capitolo. Nel 1233 papa Gregorio IX avoc\u00f2 alla Sede Apostolica il diritto di conferma degli eletti e contestualmente secolarizz\u00f2 il capitolo, annullando perci\u00f2 l'antico diritto dei monaci.\nDal 1446 al 1488 l'arcivescovo di Monreale accolse nei territori della diocesi un folto gruppo di esuli albanesi cattolici osservanti il rito bizantino (rito greco), esuli dalle proprie terre a causa dell'occupazione turco-ottomana.\nNel 1590 l'arcivescovo Ludovico II de Torres istitu\u00ec il seminario diocesano.\nIl 7 luglio 1775 papa Pio VI, su richiesta di Ferdinando III di Sicilia, in forza del breve \"Apostolici suscepti\" un\u00ec \"aeque principaliter\" l'arcidiocesi di Monreale a quella di Palermo. L'unione ebbe termine il 2 marzo 1802 quando papa Pio VII con la bolla \"Imbecillitas humanae mentis\" ripristin\u00f2 Monreale come sede metropolitana indipendente.\nIl 12 settembre 1816 ottenne come suffraganea la neo-eretta diocesi di Caltagirone. Nel 1832 perse la giurisdizione metropolitica sulla diocesi di Siracusa.\nIl 20 maggio 1844 nel quadro del generale riordino delle diocesi siciliane stabilito dalla bolla \"In suprema\" di papa Gregorio XVI, si ampli\u00f2 includendo cinque comuni che erano appartenuti alla diocesi di Agrigento. Contestualmente fu riorganizzata la provincia ecclesiastica che ora vedeva come suffraganee le diocesi di Agrigento, di Caltanissetta e di Catania, mentre Caltagirone diveniva suffraganea di Siracusa.\nIl 26 ottobre 1937 cedette le parrocchie di rito bizantino a vantaggio dell'erezione dell'eparchia di Piana dei Greci (oggi eparchia di Piana degli Albanesi).\nDal 2 dicembre 2000 Monreale non \u00e8 pi\u00f9 sede metropolitana, pur conservando il titolo arciepiscopale, ed \u00e8 entrata a far parte della provincia ecclesiastica dell'arcidiocesi di Palermo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 263.209 persone contava 259.964 battezzati, corrispondenti al 98,8% del totale."}
{"id": "504249", "revid": "92723", "url": "https://it.wikipedia.org/wiki?curid=504249", "title": "Abbazia territoriale di Montevergine", "text": "Labbazia territoriale di Montevergine (in latino: \"Abbatia Territorialis Montisvirginis\") \u00e8 una sede della Chiesa cattolica in Italia suffraganea dell'arcidiocesi di Benevento appartenente alla regione ecclesiastica Campania. Nel 2019 contava 215 battezzati su 222 abitanti. \u00c8 retta dall'abate Riccardo Luca Guariglia, O.S.B.\nTerritorio.\nFino al 2005 l'abbazia territoriale di Montevergine estendeva la sua giurisdizione su 9 parrocchie nei comuni di Mercogliano, Ospedaletto d'Alpinolo, Sant'Angelo a Scala e Summonte, cedute alla diocesi di Avellino.\nCon il decreto \"Montisvirginis venerabilis Abbatia\" della Congregazione per i Vescovi, il territorio \u00e8 stato limitato al solo monastero verginiano e al palazzo abbaziale di Loreto a Mercogliano.\nAll'interno del monastero si trova la cattedrale dedicata a Santa Maria di Montevergine, che \u00e8 anche l'unica parrocchia dell'abbazia territoriale.\nStoria.\nL'abbazia di Montevergine venne fondata da Guglielmo da Vercelli nel 1119; la chiesa costruita dal santo venne solennemente consacrata nel 1124 da Giovanni, vescovo di Avellino. Lo stesso vescovo, nel mese di maggio 1126 concesse al monastero verginiano e alle sue dipendenze l'esenzione dalla giurisdizione dei vescovi avellinesi, privilegio confermato dai successori Roberto nel 1133 e Guglielmo nel 1185. Pi\u00f9 importanti furono le bolle pontificie che eressero l'istituzione in abbazia \"nullius\" immediatamente soggetta alla Santa Sede, estendendo l'esenzione gi\u00e0 concessa dai vescovi avellinesi a tutte le dipendenze presenti nelle altre diocesi: si conoscono le bolle dei papi Alessandro III (1161-1173), Lucio III (1181-1185), Celestino III (1197), Innocenzo III (1209), Alessandro IV (1261) e Urbano IV (1264).\nIn poco tempo, grazie anche alla munificenza di re e imperatori, l'abbazia ampli\u00f2 i propri possedimenti. \u00abBen presto alle dipendenze del monastero di Montevergine sorsero molti altri monasteri, sviluppandosi in tal modo la Congregazione verginiana. I secoli XII-XIV segnarono il massimo splendore di questo istituto: papi, re, principi e grandi feudatari fecero a gara nell'arricchire Montevergine chi di beni spirituali, chi di munifici doni, chi di larghi feudi e di protezione sovrana.\u00bb\nA questo periodo di splendore e grandezza segu\u00ec un periodo di decadenza, che coincise con la cessione dell'abbazia a cardinali che ressero l'istituzione in qualit\u00e0 di abati commendatari, spogliando e depauperando i beni e i possedimenti dell'abbazia. Nel 1515 il cardinale Luigi d'Aragona cedette la commenda agli amministratori dell'ospizio della Santissima Annunziata di Napoli.\nQuesta situazione di declino ebbe termine il 27 agosto 1588 con il breve apostolico \"Dudum felicis recordationis\" di papa Sisto V che pose fine al regime della commenda, reintegr\u00f2 l'abbazia e la Congregazione virginiana nella loro piena indipendenza, e restaur\u00f2 tutti i loro privilegi ed esenzioni. Gli abati generali della Congregazione virginiana divennero contestualmente abati ordinari dell'abbazia \"nullius\". \u00abDopo la commenda si apr\u00ec una fase di lenta e laboriosa rinascita, affidata ad abati di nomina triennale che cercarono di adeguare la cura pastorale alle prescrizioni tridentine\u00bb.\nIn questo compito gli abati si affidarono in particolare alla convocazione periodica di sinodi diocesani, per la gestione del santuario di Montevergine e delle parrocchie che ne dipendevano. Si conoscono diversi sinodi, tra cui quello celebrato il 19 giugno 1717 da Gallo Gallucci, \"abbate generali benedictine Congregationis Montis Virginis et Ordinario ejusdem dioecesis\", e quello indetto nel mese di marzo 1829 dall'abate Raimondo Morales, a cui spett\u00f2 il compito di restaurare l'abbazia dopo le soppressioni e gli incameramenti dell'epoca napoleonica.\nTra il 1733 e il 1749 fu costruito a Mercogliano il nuovo palazzo della curia abbaziale, chiamato palazzo di Loreto.\nL'8 settembre 1879 ebbe termine la Congregazione verginiana, che fu alla unita alla Congregazione cassinese della primitiva osservanza, oggi nota come Congregazione sublacense. L'abbazia di Montevergine mantenne tuttavia il suo status di \"abbazia nullius\", regolato dal Codice di diritto canonico del 1917.\n\u00abLa pastorale nel XX secolo era una delle questioni pi\u00f9 urgenti da affrontare, come dichiara la relazione conseguente alla visita apostolica del 1906. Il popolo era trascurato da un clero non all'altezza del suo compito, a sua volta trascurato dall'abate a vantaggio dei monaci, soprattutto per quanto riguardava la formazione. L'abate Ramiro Marcone apr\u00ec definitivamente il seminario nel 1919, costru\u00ec l'orfanotrofio \"Maria Santissima di Montevergine\" in Mercogliano e pose la prima pietra della nuova cattedrale, benedetta e aperta al culto nel 1961 dal successivo abate Tranfaglia; fond\u00f2 la congregazione delle suore benedettine della Madonna di Montevergine, di diritto diocesano, che si occupava dell'orfanotrofio; istitu\u00ec l'Azione Cattolica nel 1919.\u00bb\n\u00c8 noto che all'interno dell'abbazia di Montevergine fu segretamente nascosta dal 1939 al 1946 la Sindone di Torino. Per un accordo fra Vittorio Emanuele III e papa Pio XII, la reliquia fu trasferita nel santuario, sia per proteggerla dai bombardamenti, sia per nasconderla ad Adolf Hitler che ne era ossessionato e che la voleva sottrarre.\nIl 15 ottobre 1979, in seguito ad alcune modifiche territoriali che coinvolsero diverse giurisdizioni ecclesiastiche campane stabilite dal decreto \"Quo uberius\" della Congregazione per i vescovi, l'abbazia territoriale cedette alla diocesi di Avellino due parrocchie situate nello stesso comune di Avellino e all'arcidiocesi di Benevento tre parrocchie site nel comune di San Martino Sannita, acquisendo contestualmente le parrocchie di Sant'Angelo a Scala (dall'arcidiocesi di Benevento) e di Summonte (dalla diocesi di Avellino).\nIl 15 maggio 2005 con il decreto \"Montisvirginis venerabilis Abbatia\" della stessa Congregazione per i vescovi l'abbazia, pur conservando il privilegio della territorialit\u00e0, ha ceduto la cura pastorale delle parrocchie alla diocesi di Avellino.\nNel 2006 l'abate Tarcisio Giovanni Nazzaro ha dato le dimissioni a causa dei profondi dissesti finanziari che hanno scosso l'amministrazione del santuario.\nCronotassi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'abbazia territoriale nel 2019 su una popolazione di 222 persone contava 215 battezzati, corrispondenti al 96,8% del totale."}
{"id": "504250", "revid": "14002", "url": "https://it.wikipedia.org/wiki?curid=504250", "title": "Diocesi di Montevergine", "text": ""}
{"id": "504251", "revid": "2108263", "url": "https://it.wikipedia.org/wiki?curid=504251", "title": "Re del Gwynedd", "text": " \nLista dei sovrani del regno gallese del Gwynedd."}
{"id": "504252", "revid": "2208340", "url": "https://it.wikipedia.org/wiki?curid=504252", "title": "Mutsu (provincia)", "text": " fu una provincia del Giappone, nell'area che corrisponde alle odierne prefetture di Fukushima, Miyagi, Iwate e Aomori, alla citt\u00e0 di Kazuno e alla cittadina di Kosaka, nella prefettura di Akita."}
{"id": "504253", "revid": "14002", "url": "https://it.wikipedia.org/wiki?curid=504253", "title": "Diocesi di Porto-Santa Rufina", "text": ""}
{"id": "504255", "revid": "108366", "url": "https://it.wikipedia.org/wiki?curid=504255", "title": "Dragon Ball OAV", "text": ""}
{"id": "504256", "revid": "116462202", "url": "https://it.wikipedia.org/wiki?curid=504256", "title": "Francesco Antonio Bonporti", "text": "Biografia.\nSegu\u00ec studi umanistici a Trento e si laure\u00f2 in filosofia, metafisica e in fisica a Innsbruck. Si spost\u00f2 in seguito a Roma per seguire corsi di teologia al Collegium Germanicum. In questa citt\u00e0 studi\u00f2 composizione con Giuseppe Ottavio Pitoni e, ma non \u00e8 certo, violino con Arcangelo Corelli. Anche se pass\u00f2 buona parte della sua vita nella citt\u00e0 natale, Bonporti ottenne fama a livello europeo. Nel 1696 pubblic\u00f2 l'Opera I, contenente dieci \"Sonate a tre\", alla quale seguirono altre sonate e \"Sei mottetti\" per voce, violini e basso, \"Arie, balletti e correnti\", \"Cento minuetti\", che vennero ristampate a Londra come ad Amsterdam, ottenendo un buon successo, mentre in Italia restarono poco note.\nDopo esser stato nominato \"familiare aulico\" da Carlo VI d'Asburgo, nel 1740 si trasfer\u00ec a Padova.\nAl pari di Albinoni, non si considerava un compositore di professione, ma solo un amatore. La sua figura \u00e8 riemersa dall'oblio soltanto negli anni venti del Novecento, grazie alla scoperta che alcuni brani di Johann Sebastian Bach altro non erano, se non quattro trascrizioni provenienti dalla sua Op. X, denominate \"Invenzioni\". Essendo libero da costrizioni istituzionali e commerciali, il suo stile - pur iscrivibile nel genere strumentale settecentesco - si \u00e8 sviluppato in maniera piuttosto personale. Di Bonporti si conoscono una decina di opere a stampa, un paio delle quali perdute.\nFu sepolto nel chiostro del Noviziato, della Basilica di Sant'Antonio di Padova.\nA lui sono intitolati il Conservatorio di musica e il liceo musicale di Trento."}
{"id": "504257", "revid": "124413493", "url": "https://it.wikipedia.org/wiki?curid=504257", "title": "Comunit\u00e0 montana Amiternina", "text": "La Comunit\u00e0 montana Amiternina (zona A) era una comunit\u00e0 montana istituita con la \"Legge regionale 6 luglio 1976, n. 35\" della Regione Abruzzo, che ne ha anche approvato lo statuto.\nDescrizione.\nAccorpata alla Comunit\u00e0 montana Montagna di L'Aquila dopo una riduzione delle comunit\u00e0 montane abruzzesi che sono passate da 19 ad 11 nel 2008, \u00e8 stata poi abolita insieme a tutte le altre comunit\u00e0 montane nel 2013.\nTraeva il suo nome dall'antica citt\u00e0 italica di Amiternum, aveva sede nel comune dell'Aquila e comprendeva i territori di tredici comuni della Conca Aquilana e dell'alta Valle dell'Aterno in provincia dell'Aquila:"}
{"id": "504259", "revid": "115399824", "url": "https://it.wikipedia.org/wiki?curid=504259", "title": "Laguna di Grado", "text": "La laguna di Grado \u00e8 una laguna situata nell'Alto Adriatico, all'interno del territorio del comune di Grado, in Friuli-Venezia Giulia. Estesa su una superficie di circa 90 chilometri quadri e compresa tra \"Fossalon\" di Grado fino all'isola di \"Anfora\", all'altezza della foce dei fiumi Ausa e Corno, \u00e8 divisa in un settore orientale (\"pal\u00f9 de sora\") ed in uno occidentale (\"pal\u00f9 de soto\") dalla diga sulla quale si snoda la strada che collega Grado alla terraferma, mentre ad ovest \u00e8 collegata all'adiacente laguna di Marano.\nDescrizione.\nLe origini della laguna sono recenti. Fino al V secolo nell'area prevaleva infatti la terraferma, come testimoniato da numerosi ritrovamenti archeologici, tra i quali la via romana, ora interamente coperta dall'acqua, che collegava Aquileia al suo scalo di Grado. Caratteristica della laguna \u00e8 la presenza dei \"casoni\", semplici abitazioni con tetto di paglia e porta orientata a occidente utilizzate in passato dai pescatori gradesi.\nDal punto di vista naturalistico, la laguna si presenta ricca di essenze arboree, e in particolare di tamerici, olmi, pioppi, ginepri e pini. La fauna presenta una notevole variet\u00e0 di volatili, tra i quali gabbiani, garzette, aironi cinerini, germani reali, rondini di mare. Di rilievo l'itticoltura, con la presenza di numerose valli da pesca.\nL'imbarcazione tipica degli abitanti della laguna \u00e8 la \"bat\u00e8la\", a fondo piatto e manovrata a remi. La bat\u00e8la, lunga in genere dai 5 ai 10 metri, \u00e8 condotta da un rematore in piedi a poppa e pu\u00f2 essere dotata di un albero. La laguna, che confina a occidente con la laguna di Marano, \u00e8 attraversata in senso longitudinale dalla idrovia Litoranea Veneta, una via d'acqua che collega Venezia con la foce dell'Isonzo e Trieste.\nLaguna occidentale (pal\u00f9 de soto).\nLa laguna occidentale (\"pal\u00f9 de soto\") \u00e8 la pi\u00f9 estesa e ricca di isole. Fin dal passato era solcata da vie d'acqua che collegavano Grado al sistema portuale di Aquileia, cos\u00ec come \u00e8 stato recentemente evidenziato dal ritrovamento di una nave oneraria romana del I secolo d.C.. \u00c8 attraversata da numerosi canali, lungo i quali sono disposte le isole principali. Tra di esse \u00e8 possibile ricordare, nei pressi di Grado, la piccola San Pietro d'Orio, che per secoli fu sede di un monastero, Ravaiarina, che oggi \u00e8 dotata di valli da pesca e strutture ricettive, e Gorgo (gi\u00e0 Santi Cosma e Damiano), che in passato ospit\u00f2 una chiesa e, durante la prima guerra mondiale, una Stazione Idrovolanti della Regia Marina.\nAllontanandosi da Grado e dirigendosi verso la laguna di Marano si incontrano, tra le altre, l'isola di Morgo, molto estesa e rinomata in passato per la sua produzione agricola, e l'isola dei Belli, che deve il suo nome alla leggendaria strega Bela che confondeva i naviganti. L'isola pi\u00f9 occidentale \u00e8 Anfora, che acquis\u00ec importanza strategica nel 1866, quando segn\u00f2 il confine tra l'Italia e l'Impero austro-ungarico, che la dot\u00f2 di una piccola caserma. Oggi ospita il piccolo abitato di Porto Buso.\nLaguna orientale (pal\u00f9 de sora).\nLa laguna orientale (\"pal\u00f9 de sora\") \u00e8 la pi\u00f9 recente e la meno profonda. Dopo la bonifica dell'area del Fossalon, realizzata nella prima met\u00e0 del secolo scorso, la sua superficie \u00e8 sostanzialmente dimezzata. Rispetto alla laguna occidentale \u00e8 meno ricca di isole: tra di esse spicca Barbana, che ospita da circa 1500 anni un antico santuario mariano ed \u00e8 abitata in modo stabile da una comunit\u00e0 di frati francescani. L'isola \u00e8 meta ogni anno del \"Perd\u00f2n di Barbana\", un pellegrinaggio che si svolge nella prima domenica di luglio e prevede una processione di barche imbandierate in laguna da Grado a Barbana. Rientra nella laguna orientale anche l'isola della Schiusa, creata recentemente con materiale di riporto e ormai interamente urbanizzata e integrata con Grado, cui \u00e8 collegata con due ponti."}
{"id": "504260", "revid": "1452073", "url": "https://it.wikipedia.org/wiki?curid=504260", "title": "Bajoriani", "text": "I Bajoriani sono una specie extraterrestre umanoide dell'universo fantascientifico di \"Star Trek\". Sono nativi del pianeta Bajor nel Quadrante Alfa.\nAppaiono per la prima volta nella serie \"Star Trek - The Next Generation\" e hanno fatto parte integrante della serie \"Star Trek - Deep Space Nine\". Il capitano Jean-Luc Picard ha in forza per un certo periodo nel suo equipaggio la bajoriana Ro Laren, mentre il capitano Benjamin Sisko comanda la stazione situata nello spazio di Bajor e lavora con una nativa, il maggiore (poi colonnello) Kira Nerys.\nLa Flotta Stellare annovera diversi bajoriani fra i suoi ufficiali (ne compaiono parecchi sulla nave stellare USS \"Voyager\" e sulla USS \"Enterprise\"-E).\nBiologia.\nCome molte altre specie aliene dell'universo di Star Trek, i Bajoriani hanno una fisionomia simile a quella dei terrestri, anche se presentano delle caratteristiche grinze sul naso fra gli occhi.\nMalgrado il loro aspetto umano, vi sono parecchie differenze biologiche tra le due specie; la gestazione delle donne di Bajor dura cinque mesi, rispetto ai nove umani, e questo \u00e8 dovuto all'elevata vascolarizzazione che c'\u00e8 tra il feto e la madre. Durante il parto sono estremamente rilassate e sentono poco o nessun dolore per la nascita del bambino, diversamente dalle donne umane.\nCultura.\nContadini bajoriani.\nI contadini bajoriani rappresentano la grande maggioranza della popolazione bajoriana.\nI Bajoriani possiedono una delle culture pi\u00f9 ricche e antiche di tutto il quadrante. Questo popolo ha raggiunto l'apice della sua civilizzazione migliaia di anni prima di molte altre razze, compresi i Terrestri. Mentre questi ultimi vivevano ancora nelle caverne, i Bajoriani erano diventati grandi architetti, artigiani e filosofi, esportando la loro cultura in molti altri mondi. In questo periodo i Bajoriani erano un popolo pacifico, senza grandi conflitti, con una religione unita e abbastanza presente nella vita quotidiana.\nIn tempi recenti i bajoriani hanno sub\u00ecto una invasione da parte dei Cardassiani, evento che ha provocato la morte di alcuni milioni di bajoriani e ha dato vita al movimento della Resistenza bajoriana. Con la liberazione dai Cardassiani e la scoperta del tunnel spaziale bajoriano, si stanno affermando come alcuni tra i pi\u00f9 potenti personaggi della galassia.\nLa maggior parte della societ\u00e0 bajoriana \u00e8 composta tuttavia da larghe comunit\u00e0 agricole e i Bajoriani sono da secoli principalmente agricoltori. Lo stesso Shakaar Edon, futuro primo ministro, dopo l'occupazione si dedica alla vita da contadino.\nProdotti agricoli bajoriani.\nGli agricoltori bajoriani producono elevate quantit\u00e0 di cereali come il botan, la moreka e il salam grass, che costituiscono gli alimenti principali della dieta standard bajoriana. Sono anche commercialmente molto richiesti e furono esportati fin da prima dell'occupazione cardassiana, costituendo una risorsa economica vitale per il pianeta.\nI continenti abitabili su Bajor sono divisi in molte province, che hanno geologia e clima molto variabili l'una dall'altra all'altra. Molte province sono montagnose o collinari e quindi difficili da coltivare su larga scala. Quindi nonostante la maggior parte dei bajoriani siano agricoltori, in realt\u00e0 le aree realmente coltivabili occupano una percentuale minima della superficie del pianeta.\nAnche Jeraddo, la quinta luna di Bajor, \u00e8 stata per lungo tempo terreno agricolo, fino a che nel 2369 un progetto energetico planetario non ha distrutto questo fertile insediamento.\nAbitudini di vita.\nCome tutti i bajoriani, anche gli agricoltori sono profondamente spirituali e trovano conforto nella religione. Indossano abiti semplici, grossolani, ma molto resistenti, solitamente colorati nei toni scuri della terra. Amano la vita semplice e tranquilla. Le case sono relativamente piccole e funzionali, prive di molte comodit\u00e0, di solito situate in prossimit\u00e0 dei campi in cui lavorano e vicino ad una fonte naturale d'acqua. Per cucinare e illuminare la casa vengono utilizzati piccoli generatori.\nGli agricoltori Bajoriani vivono lontani gli uni dagli altri anche svariati chilometri, ma sono sempre disponibili ad aiutarsi l'un l'altro perch\u00e9 sono animati da un forte senso della comunit\u00e0. La maggior parte del lavoro viene effettuata con i metodi tradizionali, a mano, da agricoltori singoli o da famiglie. Le coltivazioni intensive sono pochissime, come anche le coltivazioni meccanizzate. I Bajoriani infatti preferiscono uno stile di vita in armonia con la natura e questo a discapito delle tecnologie moderne.\nStoria.\nMolti agricoltori hanno combattuto nella resistenza contro gli oppressori cardassiani, spesso nella stessa cellula. Al ritorno a casa dopo la fine della distruttiva occupazione cardassiana molti contadini, combattenti della resistenza, hanno dovuto affrontare la devastazione delle loro terre ad opera dei loro nemici.\nDurante i 40 anni di occupazione cardassiana, il suolo bajoriano ha infatti sofferto dell'intensa attivit\u00e0 di scavo delle miniere, con conseguente riduzione delle risorse naturali disponibili e in ultimo dell'avvelenamento del terreno, operato dai cardassiani prima di lasciare definitivamente il pianeta. Questa devastazione del suolo \u00e8 stata perpetrata sistematicamente dalle forze cardassiane in tutte le province bajoriane come gesto di sfregio, ultimo deprecabile atto prima del forzato ritiro del loro esercito. Prima dell'occupazione la provincia pi\u00f9 produttiva dal punto di vista agricolo era la provincia di Rekantha, un'area ricca e fertile nella quale era situata una grande comunit\u00e0 agricola, diventata in seguito un terreno avvelenato di colore rossobruno, su cui crescono solamente gli arbusti pi\u00f9 tenaci.\nIl recupero del suolo fu pertanto uno dei problemi primari affrontati dal governo bajoriano appena rinato, affrontato mediante l'utilizzo di reclamatori del suolo, piccoli dispositivi portatili sviluppati in tre anni di intensa ricerca dal ministero dell'agricoltura. Questi sofisticatissimi congegni sono in grado di rimuovere il veleno e di disintossicare il suolo rendendolo di nuovo fertile. Sperimentati inizialmente nella provincia di Dakhur, dove si era stimato ci sarebbero voluti sei mesi per bonificare il terreno, ridussero i tempi di rifertilizzazione a soli due mesi.\nLa disponibilit\u00e0 di questi dispositivi \u00e8 stata per lungo tempo limitata e per supplire ai bisogni della popolazione Bajor ha dovuto ricorrere ad aiuti esterni e all'uso dei replicatori; grazie a questa invenzione, Bajor \u00e8 tornato ad essere un pianeta autosufficiente dal punto di vista alimentare, con una produzione di cereali adeguata ai bisogni della popolazione e sufficiente anche per l'esportazione.\nDieta.\nLa dieta standard bajorana \u00e8 l'alimentazione tipica dei Bajoriani. Nella serie sono citati come famosi anche alcuni ristoranti, come il Celestial Caf\u00e8, che si trova sulla Passeggiata della stazione spaziale \"Deep Space Nine\" in cui \u00e8 ambientata la serie.\nIl menu di una cena tipica bajorana \u00e8 alquanto variegato e comprende numerose portate:\nLa cena si apre con un aperitivo caldo, t\u00e8 con 1 pacco di sfogliatine.\nDopo l'aperitivo la cena si pu\u00f2 aprire con un rinomato antipasto, l'hasperat, che pu\u00f2 servire anche da primo piatto. La preparazione \u00e8 semplice: serve un foglio di pane morbido nel quale mettere del formaggio, lattuga, pomodori secchi, olive nere, sottaceti, salamoia molto speziata e salse piccanti. Il foglio di pane viene arrotolato, tagliato a fette e servito su un piatto. Si ottiene una pietanza squisita e molto colorata, che riempie di lacrime gli occhi dei commensali e fa bruciare la loro lingua. Il Souffl\u00e9 di Hasperath \u00e8 una variazione popolare dell'Hasperath classico, dagli effetti simili. Altri piatti caratteristici sono i gamberetti bajoriani, serviti con molto formaggio, e il kaporal, piatto che richiede molto tempo per la realizzazione.\nIl ratamba \u00e8 uno stufato di colore verde che va servito molto caldo; esistono per\u00f2 numerosi altri piatti, tra cui il lincta tostato, il potted dekati (un piatto unico) e il remoutah. Far seguire la cena dal veklava, \u00e8 considerato una vera ghiottoneria. Cos\u00ec come il foraiga fresco, molto difficile da trovare al di fuori del sistema bajoriano. Esistono anche molti alimenti a base di cereali: il makova, pane azimo che ha un leggero gusto di menta, i gambi di mazo, sottili bastoncini di grano lavorato, il pane mapa, fatto con farina di cereali cotta al forno, e il pane di kava.\nLa cucina bajoriana poi numerosi tipi di dolci:\nTra i frutti tipici di Bajoran troviamo: il moba, le bacche bajoriane (che ricordano i mirtilli), le noci di kava, il frutto milla e le alvas, nocciole color giallo chiaro.\nTutte le pietanze sono accompagnate dal vino primavera, bevanda altamente alcolica molto apprezzata dai cittadini di Bajor, che ricorda molto il vino rosso terrestre. A conclusione della cena, viene servita la maraltian seev-ale, bevanda fortemente alcolica e abbastanza costosa.\nBajor offre diverse bevande, sia calde sia fredde, adatte a diverse occasioni. Tra le bevande calde, \u00e8 possibile scegliere tra il t\u00e8 di Jumja, prodotto dall'estratto dell'albero omonimo, oppure il ginger t\u00e8 allo zenzero pyrelliano, molto gradito ai bajoriani. Durante l'occupazione cardassiana era molto scarso ed era un lusso acquistarlo al mercato nero. Tra le bevande fresche si annoverano invece il synthale, una bevanda di colore blu brillante, oppure il succo di kava, spremuto direttamente dalle radici. Da non scordare anche la birra bajoriana.\nIl rotolo di kava \u00e8 un ingrediente tipico della prima colazione: si ottiene dall'omonima radice, accompagnato da fette di pane di kava spalmate con marmellata di moba.\nReligione.\nLa religione bajoriana \u00e8 parte integrante della sceneggiatura di \"\", al punto da configurarsi quasi come filo conduttore dell'intera serie televisiva, aspetto particolarmente evidente nel corso delle ultime stagioni del telefilm.\nIl credo religioso bajoriano \u00e8 incentrato nella venerazione dei Profeti, che sono considerati gli dei protettori e le guide del popolo di Bajor. La loro sede \u00e8 chiamata \"Tempio Celeste\" e corrisponde al tunnel spaziale bajoriano. La Federazione dei Pianeti Uniti considera i Profeti di Bajor degli alieni extradimensionali. Nemici dei Profeti sono i Pah-Wraith, che furono scacciati dal \"Tempio Celeste\" dopo un duro conflitto dai Profeti stessi."}
{"id": "504261", "revid": "79815178", "url": "https://it.wikipedia.org/wiki?curid=504261", "title": "Diocesi di Sabina-Poggio Mirteto", "text": ""}
{"id": "504263", "revid": "253269", "url": "https://it.wikipedia.org/wiki?curid=504263", "title": "Agenzia Rockford", "text": "Agenzia Rockford (\"The Rockford Files\") \u00e8 una serie televisiva statunitense, andata in onda sul canale NBC tra il 1974 e il 1980. La serie, creata da Roy Huggins e Stephen J. Cannell, \u00e8 composta da un episodio pilota di novanta minuti e centoventitr\u00e9 episodi di 50 minuti. Alla serie degli anni settanta si aggiungono otto episodi prodotti tra il 1994 e il 1999.\nSoggetti e sceneggiature degli episodi si avvalgono di nomi importanti della televisione statunitense: oltre al creatore della serie Stephen J. Cannell, hanno firmato molti episodi anche Juanita Bartlett e David Chase.\nStoria e protagonisti.\nProtagonista della serie \u00e8 Jim Rockford, un investigatore privato californiano che, dopo aver trascorso cinque anni in prigione per un delitto che non ha commesso, assume i casi pi\u00f9 difficili all'onorario di 200 dollari al giorno pi\u00f9 le spese.\nPrivo di un vero ufficio (vive e lavora in una roulotte sulla spiaggia di Malib\u00f9), squattrinato, malvisto dalla polizia, viene contattato dai clienti per mezzo di una segreteria telefonica. A causa dei suoi trascorsi problemi con la giustizia non pu\u00f2 avere il porto d'armi, per cui l'unica pistola che possiede \u00e8 riposta nella scatola dei biscotti in cucina e di norma non esce dalla roulotte.\nIn alcuni casi Jim \u00e8 aiutato dal padre Rocky, che per\u00f2 non perde occasione per consigliare al figlio di trovarsi un impiego pi\u00f9 sicuro e stabile. Nel dipartimento di polizia pu\u00f2 invece contare sull'agente Dennis Becker, che nonostante lo stress e l'eccessivo lavoro riesce sempre ad esaudire le molte richieste di Rockford.\nCaratteristica di Rockford \u00e8 la capacit\u00e0 di improvvisare in qualsiasi circostanza. Con l'aiuto di una piccola macchina per la stampa di biglietti da visita, riesce a fingersi di volta in volta uomo d'affari, assicuratore, medico o giornalista per ottenere le informazioni che gli servono.\nSebbene tutti gli incarichi siano portati a termine con successo, \u00e8 molto raro che Jim riesca ad incassare il suo onorario alla fine della puntata.\nCaratteristica saliente della serie sono i frequenti inseguimenti fra automobili, durante i quali Rockford si esibisce in manovre spericolate a bordo della sua Pontiac Firebird Esprit. La targa 853 OKG fu scelta dall'agente di Garner per ricordare le origini dell'attore (\u201cOklahoma Garner\u201d) e la data in cui inizi\u00f2 la sua carriera cinematografica (agosto 1953).\nLa serie si \u00e8 conclusa nel 1980, quando i medici sconsigliarono a Garner di continuare a girare gli episodi per via di un'ulcera e di problemi alla schiena e alle ginocchia.\nSi ritiene che \"Agenzia Rockford\" abbia influenzato lo stile di molti altri telefilm, tra cui \"Magnum, P.I.\" (creato dai medesimi produttori di Rockford). Da notare che un giovane Tom Selleck appare in due episodi della serie nel ruolo di un investigatore concorrente di Rockford di nome Lance White. Lo stesso Selleck accredit\u00f2 Garner come proprio \"mentore\" per la serie Magnum P.I. e rimase molto legato all'attore.\nLa sigla del programma fu composta da Mike Post e Pete Carpenter, e negli Stati Uniti fu un tale successo da rimanere per varie settimane nella top 40.\nIl fratello del protagonista, Jack Garner, appare 23 volte nella serie come comparsa, interpretando di volta in volta un poliziotto, un benzinaio e un estraneo in un bagno pubblico. L'attrice Susan Strasberg ha partecipato all'episodio del 1976 \"A Bad Deal in the Valley\", conclusivo della seconda stagione del serial.\nL'indirizzo di Jim \u00e8 riferito anche come 29 Palm Road o 29 Cove Road o 2356 Pacific Coast Highway. Paradise Cove esiste nella realt\u00e0 ed \u00e8 una spiaggia privata a nord di Malib\u00f9, con tanto di cancello per regolare l'ingresso di macchine e pedoni. La roulotte di Rockford fu messa nel parcheggio del Sand Castle Restaurant, un vero e proprio ristorante economico sulla spiaggia al 28128 della Pacific Coast Highway. La prima casa a destra del ristorante \u00e8 la casa di William Conrad, personaggio principale della serie TV \"Due come noi\" del 1987.\nFilm TV.\nTra il 1994 e il 1999 sono stati prodotti otto film TV (tra parentesi \u00e8 indicata la data della prima TV negli Stati Uniti):"}
{"id": "504264", "revid": "14002", "url": "https://it.wikipedia.org/wiki?curid=504264", "title": "Diocesi di Sant'Angelo dei Lombardi-Conza-Nusco-Bisaccia", "text": ""}
{"id": "504266", "revid": "92723", "url": "https://it.wikipedia.org/wiki?curid=504266", "title": "Arcidiocesi di Sassari", "text": "Larcidiocesi di Sassari (in latino: \"Archidioecesis Turritana\") \u00e8 una sede metropolitana della Chiesa cattolica in Italia appartenente alla regione ecclesiastica Sardegna. Nel 2020 contava 225.000 battezzati su 230.000 abitanti. \u00c8 retta dall'arcivescovo Gian Franco Saba.\nTerritorio.\nL'arcidiocesi comprende 28 comuni della provincia di Sassari in Sardegna: Banari, Bessude, Bonnanaro, Bonorva, Borutta, Cargeghe, Cheremule, Chiaramonti, Codrongianos, Cossoine, Florinas, Giave, Ittiri, Mores, Muros, Osilo, Ossi, Ploaghe, Porto Torres, Sassari, Sennori, Siligo, Sorso, Stintino, Thiesi, Tissi, Torralba e Usini.\nSede arcivescovile \u00e8 la citt\u00e0 di Sassari, dove si trova la cattedrale di San Nicola. Nella stessa citt\u00e0 sorge anche la basilica del Sacro Cuore. Nel territorio si trovano anche tre antiche cattedrali: quella di Porto Torres, dedicata ai Santi Gavino, Proto e Gianuario ed elevata al rango di basilica minore; quella di Ploaghe, dedicata a San Pietro; e quella di Sorres, anch'essa dedicata a San Pietro nonch\u00e9 la basilica della Santissima Trinit\u00e0 di Saccargia, gi\u00e0 importante cenobio camaldolese. Le diocesi di Ploaghe e di Sorres sono oggi sedi titolari. \nIl territorio si estende su 1.978\u00a0km\u00b2 ed \u00e8 suddiviso in 60 parrocchie, organizzate in 6 vicarie, 3 nella citt\u00e0 di Sassari (centro storico, Monte Rosello-Latte dolce, Cappuccini-Monserrato), e 3 extraurbane (Sorres, Ploaghe e Porto Torres-Golfo).\nProvincia ecclesiastica.\nLa provincia ecclesiastica di Sassari, istituita nell'XI secolo, comprende le seguenti suffraganee:\nStoria.\nLa diocesi di Torres (l'odierna Porto Torres, anticamente chiamata \"Turris Libisonis\") fu eretta forse verso la fine del III secolo, quantunque la tradizione indichi come primo vescovo un Clemente romano nel I secolo. Nemmeno san Gabino vissuto verso il 100 \u00e8 un vescovo certo, bench\u00e9 di lui si ritenga fondato il martirio.\nSebbene esistano documenti riguardanti i primi vescovi, non \u00e8 possibile stabilire con assoluta certezza che si riferiscano a vescovi di Torres, perch\u00e9 esistevano altre sedi vescovili dal nome simile. Il primo vescovo storicamente documentato \u00e8 Felice, che nel 484 partecip\u00f2 alla conferenza di Cartagine, con altri quattro vescovi sardi, convocata dal re vandalo Unerico. I vescovi, anonimi, di due sedi episcopali 'sardesi' si trovano, invece, nella lettera che tutti i vescovi occidentali scrissero a papa Giulio I dal Concilio di Sardica nel 343. Se uno dei due vescovi poteva essere quello di Karales, l'altro anonimo potrebbe essere quello turritano, come ipotizza Raimondo Turtas, indicando come all'epoca in Sardegna vi fossero solo due grandi sedi episcopali.\nFino al VII secolo Torres era suffraganea dell'arcidiocesi di Cagliari. Con papa Giovanni V (685-686) divenne una sede immediatamente soggetta ai vescovi di Roma.\nSuccessivamente le notizie sui pastori della diocesi si interrompono per circa tre secoli, durante i quali furono numerose le scorrerie saracene.\nTerminato il periodo di insicurezza dovuto alle continue scorribande musulmane e in seguito alla riorganizzazione ecclesiastica della Sardegna, Torres fu elevata, forse gi\u00e0 al tempo di papa Alessandro II (1061-1073), al rango di sede metropolitana del giudicato di Torres. Ebbe fino a sette diocesi suffraganee: Ampurias, Bisarcio, Bosa, Castro, Ottana, Ploaghe e Sorres. Primo metropolita noto fu Costantino de Castra, investito della carica arcivescovile a Capua da papa Gregorio VII nel 1073.\nLo stesso papa insistette presso il giudice di Torres perch\u00e9 nell'arcidiocesi si attuassero le norme canoniche sulla vita, la disciplina e l'istruzione del clero, indizio della grave inadeguatezza morale, culturale e religiosa dei presbiteri a quell'epoca; non di rado i condaghi del tempo documentano la presenza di sacerdoti sposati o di condizione servile.\nTra XI e XII secolo diversi ordini religiosi si stabilirono nell'arcidiocesi, in particolare i Cistercensi. Infatti il giudice di Torres, Gonario II, dopo un incontro con san Bernardo, si fece monaco e favor\u00ec lo sviluppo dell'ordine a Torres, e si deve alla sua influenza la fondazione del monastero di Santa Maria di Paulis ad Ittiri e di Santa Maria di Corte a Sindia. Alla fine del XII secolo fu vescovo un cistercense, Erberto, autore di un \"Liber miraculorum et visionum\" che ebbe molta fortuna nei Paesi tedeschi. Circa un secolo prima fu terminata la basilica di San Gavino, in stile romanico, cattedrale dell'arcidiocesi.\nNel XIII secolo l'arcivescovo Dorgodorio costru\u00ec a Sassari il suo palazzo arcivescovile, che verso la fine del secolo diverr\u00e0 la dimora principale del suo successore Teodosio. Torres infatti, con la diminuzione di importanza del suo ruolo di porto commerciale, inizi\u00f2 ad attraversare un periodo di decadenza. Ma solo nel 1441 Pietro Spano trasl\u00f2 definitivamente la sede arcivescovile da Torres a Sassari, autorizzato dalla Santa Sede con la bolla \"Super universas\" del 3 aprile 1441.\nL'8 dicembre 1503 furono soppresse le diocesi di Sorres e di Ploaghe e il loro territorio fu unito all'arcidiocesi di Sassari in forza della bolla \"Aequum reputamus\" di papa Giulio II. Ci\u00f2 non avvenne subito, ma solo alla morte dei rispettivi vescovi, ossia nel 1505 e nel 1526.\nNei secoli successivi gli arcivescovi si impegnarono per l'attuazione dei decreti del concilio di Trento. In quest'opera si distinsero soprattutto: Salvatore Alepus (\u2020 1566), che comp\u00ec due visite pastorali nell'arcidiocesi ed eman\u00f2 diverse costituzioni sinodali per riformare la vita del clero ed obbligare i parroci a curare l'istruzione religiosa del popolo; Alfonso de Lorca (\u2020 1603), che istitu\u00ec il seminario diocesano nel 1593; Gavino Manca de Cedrelles (\u2020 1620), che pubblic\u00f2 la versione in sardo-logudorese della \"Dichiarazione del Simbolo apostolico\" di Roberto Bellarmino; Giuseppe Sicardo (\u2020 1714), che fece pubblicare un nuovo catechismo in lingua sardo-logudorese; Matteo Bertolini (\u2020 1750), che estese la pratica degli esercizi spirituali a tutti i seminaristi e al clero diocesano.\nNel corso dell'Ottocento si susseguirono diversi periodi di sede vacante a causa dei dissidi fra Chiesa e Stato sabaudo, il quale, in applicazione delle leggi eversive, incamer\u00f2 i beni ecclesiastici, soppresse gli ordini religiosi, il foro ecclesiastico e il diritto di censura. A causa delle reiterate proteste l'arcivescovo Domenico Varesini fu condannato agli arresti domiciliari (\u2020 1864). Il suo successore, Diego Marongio Del Rio, nominato nel 1871 dopo sette anni di vacanza della sede, ottenne l'exequatur statale solo nel 1878. Nonostante queste difficolt\u00e0, in questo periodo l'arcidiocesi di mostr\u00f2 molto attiva nell'assistenza e nella cura dei pi\u00f9 piccoli e degli orfani, grazie all'azione caritativa dei laici e di istituzioni religiose, come la conferenza delle Dame di Carit\u00e0.\nTra gli arcivescovi del Novecento, si sono distinti in particolare: Arcangelo Mazzotti (\u2020 1961), che favor\u00ec la larga diffusione dell'Azione cattolica, celebr\u00f2 un sinodo nel 1947 e l'anno successivo il congresso eucaristico regionale; e Salvatore Isgr\u00f2 (\u2020 2004), ricordato per la celebrazione del sinodo nel 1990-91, lo svolgimento di quattro visite pastorali, l'organizzazione della missione popolare nel 1999 e del congresso eucaristico nel 2003.\nTitoli dell'arcivescovo di Sassari.\nTra i vari titoli spettanti all'arcivescovo di Sassari vi sono quelli di Primate di Sardegna e Corsica (conteso), abate di Santa Maria di Paulis, priore della Santissima Trinit\u00e0 di Saccargia e di Nostra Signora di Coros, Gonfaloniere e Vessillifero di Santa Romana Chiesa (concesso da papa Paolo III a Salvatore Alepus e ai suoi successori in perpetuo), abate di San Pietro di Silki (oggi sede francescana ma un tempo benedettina) e, in passato, Consiliario nel Consiglio di Sua Maest\u00e0 e Cancelliere dell'Universit\u00e0 di Sassari nonch\u00e9 vescovo di Ploaghe e Sorres (sino al 1969). Tutti questi titoli sono oggi in disuso.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nLa cronotassi seguente, tranne rari casi, segue quella attualmente pi\u00f9 aggiornata proposta da P. Desole, a sua volta rielaborata su quella proposta da R. Turtas con gli emendamenti di M. Vidili. \nStatistiche.\nL'arcidiocesi nel 2020 su una popolazione di 230.000 persone contava 225.000 battezzati, corrispondenti al 97,8% del totale."}
{"id": "504274", "revid": "110157", "url": "https://it.wikipedia.org/wiki?curid=504274", "title": "Diocesi di Sessa Aurunca", "text": "La diocesi di Sessa Aurunca (in latino: \"Dioecesis Suessana\") \u00e8 una sede della Chiesa cattolica in Italia suffraganea dell'arcidiocesi di Napoli appartenente alla regione ecclesiastica Campania. Nel 2017 contava 88.000 battezzati su 92.000 abitanti. \u00c8 retta dal vescovo Orazio Francesco Piazza.\nTerritorio.\nLa diocesi comprende 5 comuni della provincia di Caserta: Carinola, Cellole, Falciano del Massico, Mondragone e Sessa Aurunca. Confina a nord con l'arcidiocesi di Gaeta, a est con la diocesi di Teano-Calvi, a sud con l'arcidiocesi di Capua e si affaccia a ovest sul mar Tirreno.\nSede vescovile \u00e8 la citt\u00e0 di Sessa Aurunca, dove si trova la cattedrale dei Santi Pietro e Paolo. A Mondragone sorge la basilica minore della Madonna Incaldana, santuario diocesano assieme a quello dei Santi Casto e Secondino a Sessa e di Santa Maria della Libera a Carano.\nIl territorio si estende su 338\u00a0km\u00b2 ed \u00e8 suddiviso in 42 parrocchie raggruppate in 4 vicariati foranei: Carinola, Cellole, Mondragone e Sessa Aurunca.\nStoria.\nLa tradizione attribuisce l'evangelizzazione della citt\u00e0 di Sessa all'apostolo Pietro. Nel Martirologio Romano di Cesare Baronio vengono nominati numerosi santi che avrebbero subito il martirio a Sessa sotto l'impero di Diocleziano: Aristonio, Crescenzio, Eutichiano, Urbano, Vitale, Giusto, Felicissimo, Felice, Marta e Sinforosa, il cui elogio si legge al 2 luglio.\nIl primo vescovo di Sessa di cui si conosca il nome \u00e8 Fortunato, che prese parte ai concili indetti a Roma da papa Simmaco tra il 499 e il 502. Fu probabilmente a lui e al vescovo Rustico di Minturno che papa Gelasio I nel 496 affid\u00f2 l'incarico di visitatore della Chiesa di Forum Popilii, il cui vescovo soffriva di eccessi di follia. La chiesa di Sessa venera come vescovo anche san Casto, martire all'epoca di Diocleziano; ma la sua storicit\u00e0 e l'appartenenza alla chiesa sessana \u00e8 controversa.\nPer i secoli successivi non si hanno pi\u00f9 notizie di vescovi di Sessa fino al termine del X secolo, quando Giovanni, \"episcopus Suesanae\", prese parte al concilio indetto a Roma da papa Gregorio V tra la fine del 998 e febbraio 999.\nIn un atto dell'arcivescovo di Capua Atenolfo II del 1032 si ricorda la diocesi di Sessa come suffraganea di Capua: probabilmente Sessa le venne assoggettata fin dal 966, quando papa Giovanni XIII elev\u00f2 Capua alla dignit\u00e0 metropolitica. La bolla di Atenolfo, indirizzata al vescovo Benedetto, \u00e8 fondamentale per la storia della diocesi.\nIl vescovo Benedetto \u00e8 ancora documentato in altre due occasioni: sottoscrisse la bolla di canonizzazione di san Gerardo di Toul nel 1049 e quella di papa Niccol\u00f2 II del 1059 sull'elezione del papa. Dopo Benedetto \u00e8 noto il vescovo Milone, che, secondo la Cronaca cassinese, divenne vescovo di Sessa attorno al 1071. Questi \u00e8 il primo di una serie di vescovi benedettini che ressero la cattedra sessana tra l'XI e il XII secolo. La cattedrale romanica di Sessa risale al 1103, quando era vescovo il benedettino Giacomo. Ancora benedettino era il vescovo Giovanni II, che nel 1113 sottoscrisse il privilegio che il metropolita Senne di Capua concesse alla Chiesa di Caserta.\nLa costante presenza dei benedettini di Montecassino nel territorio diocesano si affievol\u00ec con l'avvento di Federico II di Svevia; sotto la diretta giurisdizione degli abati cassinesi rimase solo la frazione di Sorbello fino al XX secolo.\nImportante fu anche la presenza dei francescani. Secondo una tradizione locale lo stesso san Francesco avrebbe dimorato in diocesi per diversi anni. Alla sua intercessione si deve anche la miracolosa rianimazione di un bambino colpito dalle macerie di una casa in crollo, come raccontano Tommaso da Celano e Bonaventura da Bagnoregio.\nAl concilio di Trento la diocesi fu rappresentata dal vescovo Galeazzo Florimonte (1552-1565), umanista e letterato, famoso per aver ispirato Giovanni Della Casa nella scrittura del \"Galateo\", che proprio dal vescovo sessano prende il nome.\nAl vescovo Giovanni Placido (1566-1591) si deve la prima attuazione delle normative di riforma stabilite a Trento. Fu lui probabilmente il fondatore del seminario, celebr\u00f2 due sinodi diocesani nel 1569 e nel 1573, riform\u00f2 la distribuzione delle rendite delle parrocchie e obblig\u00f2 i canonici alla residenza. L'opera di riforma della vita della diocesi continu\u00f2 con i vescovi successivi Alessandro Riccardi (1591-1604) e Fausto Rebagli (1604-1624).\nIl XVI secolo fu un periodo molto attivo dal punto di vista laicale per la fondazione di numerose confraternite a Sessa Aurunca: San Biagio (1513), la Misericordia (1536), Santissimo Sacramento (1541), Santissimo Rosario (1573), Santissimo Crocifisso (1575), Santissima Concezione (1579). In seguito sorsero anche le confraternite di San Carlo Borromeo (1615), di San Michele (1665) e del Santissimo Rifugio (1760).\nIl periodo napoleonico fu terribile per la diocesi, che venne saccheggiata dalle truppe francesi nel 1799 e vide la fucilazione di molti civili e sacerdoti; il vescovo Pietro De Felice (1797-1814), invece, fu mandato in esilio ad Assisi e rientr\u00f2 solo nel 1809. Dopo il concordato di Terracina tra papa Pio VII e il re delle Due Sicilie Ferdinando I di Borbone, con la bolla \"De utiliori\" del 27 giugno 1818 il Pontefice soppresse la diocesi di Carinola e ne accorp\u00f2 il territorio alla diocesi di Sessa.\nNel secolo successivo i vari vescovi susseguitisi cercarono di combattere la povert\u00e0 e la disuguaglianza sociale ed accrescere la cultura del posto, non sempre con esiti felici: emblematico \u00e8 il caso di Ferdinando Girardi, vescovo dal 1848 al 1866, che si inimic\u00f2 il clero borghese e nobile e fu da questo denunciato di essere un carbonaro ed un borbonico, venendo poi condannato ed esiliato a Fassoli nel 1860. Da segnalare \u00e8 la visita effettuata nel 1850 da papa Pio IX, esule nel Regno delle Due Sicilie, e re Ferdinando II, che insieme visitarono la citt\u00e0 e la cattedrale.\nSignificativo fu l'episcopato di Giovanni Maria Diamare (1888-1914), che si impegn\u00f2 in particolare sul piano culturale: a lui si deve infatti la fondazione della biblioteca diocesana, che volle intitolata a papa Leone XIII, la sistemazione dell'archivio storico e la stesura di una storia della diocesi, \"Memorie critico-storiche della chiesa di Sessa Aurunca\", pubblicata in due volumi tra il 1906 e il 1907. Il successore Fortunato de Santa (1914-1938) celebr\u00f2 un sinodo diocesano per far conoscere il nuovo codice di diritto canonico, pubblicato nel 1917.\nIl 30 aprile 1979, insieme a Capua, la diocesi di Sessa Aurunca entr\u00f2 a far parte della provincia ecclesiastica dell'arcidiocesi di Napoli.\nIl museo diocesano, anche questo iniziato dal vescovo Diamare, fu arricchito con altre opere dai vescovi Costantini (1962-1982) e Napoletano (1994-2013); quest'ultimo in particolare decise il trasferimento del museo dall'antica sede dell'episcopio nel nuovo museo presso l'ex monastero di San Germano di Sessa Aurunca.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 92.000 persone contava 88.000 battezzati, corrispondenti al 95,7% del totale."}
{"id": "504276", "revid": "92723", "url": "https://it.wikipedia.org/wiki?curid=504276", "title": "Diocesi di Sora-Cassino-Aquino-Pontecorvo", "text": "La diocesi di Sora-Cassino-Aquino-Pontecorvo (in latino: \"Dioecesis Sorana-Cassinensis-Aquinatensis-Pontiscurvi\") \u00e8 una sede della Chiesa cattolica in Italia immediatamente soggetta alla Santa Sede, appartenente alla regione ecclesiastica Lazio. Nel 2020 contava 223.302 battezzati su 229.738 abitanti. \u00c8 retta dal vescovo Gerardo Antonazzo.\nTerritorio.\nComuni e province.\nLa diocesi comprende la parte meridionale della provincia di Frosinone (media e bassa valle del Liri e valle di Comino), la valle Roveto nella provincia dell'Aquila, ovvero in Abruzzo e la parte nord della Campania. In totale abbraccia 52 comuni in provincia di Frosinone, 7 comuni in provincia dell'Aquila e 2 comuni in provincia di Caserta.\nCattedrali e santuari.\nSede vescovile \u00e8 la citt\u00e0 di Sora, dove si trova la cattedrale di Santa Maria Assunta. A Cassino, ad Aquino e a Pontecorvo sorgono le tre concattedrali diocesane, dedicate rispettivamente al Santissimo Salvatore, a Santa Maria Assunta e a San Germano Vescovo, ai Santi Costanzo e Tommaso d'Aquino e a San Bartolomeo.\nNel territorio si trovano inoltre cinque santuari diocesani:\nParrocchie e zone pastorali.\nIl territorio si estende su una superficie di \u00a0km\u00b2 ed \u00e8 suddiviso in 140 parrocchie, raggruppate in 8 zone pastorali.\nStoria.\nL'odierna diocesi \u00e8 frutto dell'unione, sancita nel 1986, di tre precedenti sedi: Sora e Aquino, entrambe attestate dal V secolo, e Pontecorvo, eretta nel 1725. Alla diocesi sono state annesse nel 2014 tutte le parrocchie che facevano parte dell'abbazia territoriale di Montecassino.\nAquino e Pontecorvo.\nIncerta \u00e8 l'epoca della nascita e della diffusione del cristianesimo ad Aquino e nel suo territorio. Di certo esisteva una comunit\u00e0 cristiana aquinate tra la fine del IV secolo e gli inizi del V, come attestano i carmi i san Paolino di Nola, che parlano di gruppi di pellegrini che da Aquino giungevano a Nola per venerare la tomba di san Felice.\nLa diocesi di Aquino \u00e8 attestata per la prima volta nella seconda met\u00e0 del V secolo. Primo vescovo noto \u00e8 Costantino, presente al sinodo romano indetto da papa Ilario nel 465 e al sinodo lateranense celebrato da papa Felice III nel 487. Segue Asterio, che prese parte ai concili simmachiani del 501 e del 502. Il terzo vescovo aquinate \u00e8 san Costanzo, patrono della diocesi, vissuto verso la met\u00e0 del VI secolo e di cui parla Gregorio Magno nei suoi \"Dialoghi\", come i suoi due immediati successori, Andrea e Giovino.\nLo stesso pontefice riferisce che dopo Giovino la chiesa aquinate rimase vacante, in concomitanza con l'invasione longobarda della regione. La vacanza della sede dovette durare a lungo, perch\u00e9 non sono pi\u00f9 conosciuti vescovi di Aquino fino al X secolo. Nel 966 Aquino appare nell'elenco delle diocesi suffraganee della sede metropolitana di Capua, istituita da papa Giovanni XIII; tuttavia questa suffraganeit\u00e0 fu effimera, perch\u00e9 gi\u00e0 nel secolo successivo i vescovi aquinati appaiono consacrati dai papi di Roma, come Martino nel 1060 e Leone nel 1074.\nComplessa \u00e8 la storia della cattedrale di Aquino e delle sue diverse ubicazioni. Una prima cattedrale, intitolata a San Pietro, si trovava nel Capitolium della citt\u00e0 antica ed \u00e8 documentata per la prima volta nel 1094. \u00c8 nota poi una seconda cattedrale intitolata a San Costanzo nel XII secolo, e una terza di nuovo intitolata a San Pietro nel XVI secolo; una quarta cattedrale venne costruita agli inizi del Settecento dal vescovo Giuseppe De Carolis, e venne distrutta durante i bombardamenti del 1944; l'attuale cattedrale fu ricostruita in luogo diverso dalla precedente, pi\u00f9 ampio, e consacrata il 19 ottobre 1963 e il 17 gennaio 1974 elevata alla dignit\u00e0 e al grado di basilica minore.\nA partire da Flaminio Filonardi (1579-1608) i vescovi di Aquino posero la loro residenza a Pontecorvo a causa dell'insalubrit\u00e0 dell'aria aquinate e della mancanza di un palazzo vescovile, che si affettarono a costruire nella nuova sede. Il 16 gennaio 1581 Filonardi celebr\u00f2 nella collegiata San Bartolomeo di Pontecorvo il primo sinodo diocesano per l'attuazione delle riforme volute dal concilio di Trento; altri sinodi furono indetti dai vescovi Francesco Antonio Spadea nel 1744 e nel 1747, e da Giacinto Sardi nel 1785. Si deve a Filonardi l'apertura a Pontecorvo del seminario vescovile il 17 novembre 1583.\nIl 23 giugno 1725 in forza della bolla \"In excelsa\" di papa Benedetto XIII fu eretta la diocesi di Pontecorvo che contestualmente venne unita \"aeque principaliter\" alla diocesi di Aquino. Fino alla prima met\u00e0 dell'Ottocento spettava al capitolo della cattedrale di Aquino di nominare il vicario capitolare di Pontecorvo, durante la vacanza della sede, privilegio che papa Gregorio XVI concesse poi al capitolo di Pontecorvo. La cattedrale di Pontecorvo, documentata per la prima volta nel 1052, fu distrutta durante la seconda guerra mondiale; la nuova, edificata nel dopoguerra, fu elevata al rango di basilica minore da papa Pio XII nel 1958.\nCon l'elevazione di Pontecorvo a sede vescovile, i vescovi di Aquino ottennero di poter trasferire la loro sede a Roccasecca, privilegio che fu concesso da papa Benedetto XIV con un breve apostolico del 22 agosto 1742; nella stessa citt\u00e0 fu edificato un nuovo palazzo vescovile e il nuovo seminario della diocesi aquinate.\nAgli inizi dell'Ottocento le sedi unite di Aquino e Pontecorvo comprendevano i seguenti centri: Aquino, Arce, Castrocielo, Colle San Magno, Palazzolo, Isoletta (frazione di Arce), Pico, Piedimonte San Germano, Villa Santa Lucia, Pontecorvo, Sant'Oliva (frazione di Pontecorvo), Roccaguglielma, San Pietro in Curolis, Monticelli, Roccasecca, San Giovanni Incarico, Santopadre e Terelle.\nIl 25 aprile 1973, con la lettera apostolica \"Cum Sanctus Thomas Aquinas\", papa Paolo VI ha confermato San Tommaso d'Aquino patrono principale della citt\u00e0 e della diocesi di Aquino.\nAl momento della piena unione (1986), la diocesi di Aquino comprendeva 23 parrocchie nei comuni di Aquino (1), Arce (2), Castrocielo (1), Colfelice (2), Colle San Magno (1), Esperia (3), Pico (1), Piedimonte San Germano (2), Rocca d'Arce (1), Roccasecca (4), San Giovanni Incarico (1), Santopadre (1), Terelle (1) e Villa Santa Lucia (2). Alla stessa occasione, la diocesi di Pontecorvo comprendeva 8 parrocchie, tutte nel comune di Pontecorvo, di cui 6 nella citt\u00e0 sede comunale, e 2 nelle frazioni di Ravano e Sant'Oliva.\nSora.\nLa diffusione del Cristianesimo in quest'area viene tradizionalmente fatta risalire ai tempi apostolici o ai primi secoli cristiani, come attestato dalle passioni dei santi Giuliano e Restituta, che avrebbero subito il martirio nel II e nel III secolo. Controversa \u00e8 l'attribuzione alla sede di Sora del vescovo sant'Amasio, riconosciuto come protovescovo sia a Sora nel III secolo che a Teano nel IV secolo.\nLa prima notizia storicamente documentata sulla diocesi di Sora risale alla fine del V secolo con il vescovo Giovanni, che fu destinatario di una lettera di papa Gelasio I (492-496). Suo probabile successore \u00e8 il vescovo Sebastiano, che prese parte ai concili simmachiani del 501 e del 502. Dopo Valeriano, che partecip\u00f2 al concilio di papa Agatone del 680, non sono pi\u00f9 noti vescovi di Sora fino alla fine del X secolo, a causa delle varie distruzioni subite dalla citt\u00e0, a partire da quella dei Longobardi, di cui parla Gregorio Magno nei suoi scritti.\nNel 966 Sora appare nell'elenco delle diocesi suffraganee della sede metropolitana di Capua, istituita da papa Giovanni XIII; nel secolo successivo tuttavia, Giovanni fu consacrato vescovo di Sora da papa Gregorio VII (1073/74) e nel \"Liber Censuum\" della Chiesa di Roma della fine del XII secolo, Sora \u00e8 compresa tra le diocesi immediatamente soggette alla Santa Sede, status mantenuto fino ad oggi.\nNell'XI secolo i monaci benedettini contribuirono alla rinascita religiosa del territorio. Tre vescovi di Sora, Palombo, Giovanni e Roffredo, furono monaci cassinesi. Inoltre, nel 1011 san Domenico fond\u00f2 nei pressi di Sora l'abbazia benedettina che oggi porta il suo nome.\nUn privilegio concesso da papa Pasquale II nel 1110 definisce i confini della diocesi di Sora, il cui territorio \u00absi articolava intorno alla valle di Comino, Arpino, Sora, e la valle Roveto in Abruzzo\u00bb.\nProbabilmente nel XII secolo a Sora fu annessa la soppressa diocesi di Atina, la quale tuttavia appare in un privilegio del 1195 tra le prepositure sottoposte all'abbazia di Montecassino.\nIl 9 ottobre 1155 fu solennemente consacrata da papa Adriano IV la cattedrale di Sora, che gi\u00e0 l'anno successivo sub\u00ec uno spaventoso incendio, primo di numerosi incidenti che rovinarono o distrussero in pi\u00f9 occasioni l'edificio, ultimi il terremoto del 1915 e l'incendio dell'anno successivo.\nIl vescovo Guido (ante 1229 - post 1244) fu uno dei pi\u00f9 importanti personaggi della storia di Sora. Os\u00f2 affrontare le ire dell'imperatore Federico II che assedi\u00f2 e distrusse la citt\u00e0 nel 1229: vescovo e soldato, non esit\u00f2 ad unirsi al suo popolo per fiaccare la tracotanza dell'imperatore svevo. Mor\u00ec anch'egli fuggiasco come buona parte del popolo sorano.\nA partire dal XVI secolo, i vescovi sorani si applicarono per attuare in diocesi le riforme volute dal concilio di Trento. Il vescovo Tommaso Gigli fond\u00f2 ufficialmente il seminario diocesano il 7 giugno 1565 alloggiato in alcuni locali del palazzo vescovile; spett\u00f2 a Girolamo Giovannelli la costruzione di una nuova struttura, inaugurata nel 1618. Al Giovannelli si deve anche la celebrazione di un sinodo diocesano e la visita pastorale della diocesi.\nLe visite pastorali aiutano a definire le chiese e il territorio della citt\u00e0 e della diocesi. \u00abIn Sora erano presenti cinque parrocchie: la cattedrale, Santa Restituta, San Bartolomeo dove era stato battezzato il futuro cardinale Cesare Baronio (1538-1607), San Giovanni Battista, San Silvestro; quindi tre importanti comunit\u00e0 di regolari: i conventuali nella chiesa di San Francesco, i cappuccini nella chiesa della Madonna degli Angeli, il collegio dei gesuiti con la chiesa di Santo Spirito.\u00bb\nLe sedi unite.\nIl 27 giugno 1818 con la bolla \"De utiliori\" di papa Pio VII anche la diocesi di Sora fu unita \"aeque principaliter\" a quelle di Aquino e Pontecorvo; nei documenti pontifici la diocesi assume il nome di \"diocesi di Aquino, Sora e Pontecorvo\". Il vescovo pose la sua sede a Sora.\nIl 30 settembre 1986, con il decreto \"Instantibus votis\" della Congregazione per i vescovi le tre sedi sono state unite con la formula \"in plena unione\" e la nuova circoscrizione ecclesiastica sorta dall'unione ha assunto il nome di \"diocesi di Sora-Aquino-Pontecorvo\".\nIl 23 ottobre 2014 in forza del decreto \"Ad Cassinum Montem\" della Congregazione per i vescovi la diocesi ha incorporato oltre 50 parrocchie appartenute all'abbazia territoriale di Montecassino e presenti nei comuni di Cassino, Pignataro Interamna, Sant'Elia Fiumerapido, Vallerotonda, Acquafondata, Viticuso, Sant'Apollinare, Castelnuovo Parano, Sant'Ambrogio sul Garigliano, Sant'Andrea del Garigliano, Vallemaio, San Giorgio a Liri, Atina, Villalatina, San Biagio Saracinisco, Belmonte Castello, Cervaro, San Vittore del Lazio, Rocca d'Evandro, San Pietro Infine; contestualmente la diocesi ha assunto il nome attuale.\nIl 9 luglio 2018 in virt\u00f9 del decreto \"Ut spirituali\" della Congregazione per i vescovi la chiesa madre di Cassino \u00e8 stata elevata alla dignit\u00e0 di concattedrale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nComunit\u00e0 religiose.\nReligiose.\nElenco delle comunit\u00e0 religiose femminili presenti in diocesi:\nReligiosi.\nElenco delle comunit\u00e0 religiose maschili presenti in diocesi:\nStatistiche.\nLa diocesi nel 2020 su una popolazione di 229.738 persone contava 223.302 battezzati, corrispondenti al 97,2% del totale."}
{"id": "504277", "revid": "92723", "url": "https://it.wikipedia.org/wiki?curid=504277", "title": "Arcidiocesi di Sorrento-Castellammare di Stabia", "text": "Larcidiocesi di Sorrento-Castellammare di Stabia (in latino: \"Archidioecesis Surrentina-Castri Maris o Stabiensis\") \u00e8 una sede della Chiesa cattolica in Italia suffraganea dell'arcidiocesi di Napoli, appartenente alla regione ecclesiastica Campania. Nel 2020 contava 245.000 battezzati su 248.500 abitanti. \u00c8 retta dall'arcivescovo Francesco Alfano.\nSono patroni dell'arcidiocesi sant'Antonino di Sorrento e san Catello di Castellammare.\nTerritorio.\nL'arcidiocesi comprende 16 comuni della citt\u00e0 metropolitana di Napoli: Sorrento, Castellammare di Stabia, Anacapri, Capri, Casola di Napoli, Gragnano, Lettere, Massa Lubrense, Meta, Piano di Sorrento, Pimonte, Pompei, Sant'Agnello, Sant'Antonio Abate, Santa Maria la Carit\u00e0, Vico Equense.\nLa diocesi di Castellammare di Stabia, alla vigilia della \"plena unione\", comprendeva 49 parrocchie nei comuni di Castellammare di Stabia, Gragnano, Pimonte, Casola, Lettere, Santa Maria la Carit\u00e0 e Sant'Antonio Abate, e nelle frazioni Mariconda e Messigno del comune di Pompei.\nSede arcivescovile \u00e8 la citt\u00e0 di Sorrento, dove si trova la basilica cattedrale dei Santi Filippo e Giacomo; a Castellammare di Stabia sorge la concattedrale di Santissima Maria Assunta e San Catello.\nNel territorio diocesano si trovano anche:\nIl seminario arcivescovile ha sede a Vico Equense. La chiesa dell'Oratorio, chiesa sconsacrata di Castellammare di Stabia, ospita i locali del museo diocesano sorrentino-stabiese.\nParrocchie e zone pastorali.\nIl territorio si estende su 205\u00a0km\u00b2 ed \u00e8 suddiviso in 88 parrocchie, raggruppate in 15 unit\u00e0 pastorali, che a loro volta costituiscono 4 zone pastorali:\nStoria.\nL'odierna arcidiocesi nasce nel 1986 con l'unione di due precedenti sedi, l'arcidiocesi di Sorrento e la diocesi di Castellammare di Stabia, entrambe storicamente attestate dalla fine del V secolo.\nSorrento.\nIncerte sono l'origine e la diffusione del cristianesimo nella penisola sorrentina. Secondo una tradizione leggendaria, l'apostolo Pietro, nel suo viaggio verso Roma si sarebbe fermato nel fiordo di Crapolla, oggi nel territorio di Massa Lubrense, dove nel medioevo sorse un'abbazia benedettina dedicata all'apostolo.\nGli antichi martirologi attestato il martirio a Sorrento di Marco, Quinto e compagni, ricordati il 19 marzo.\nAltrettanto incerta \u00e8 l'origine della diocesi di Sorrento. Le tradizioni agiografiche e liturgiche ricordano quattro santi vescovi, Renato, Valerio, Atanasio e Bacolo, vissuti in epoca sconosciuta fra il V ed il VII secolo. Il primo di questi, Renato, vissuto forse nella prima met\u00e0 del V secolo, \u00e8 ritenuto da alcuni storici il protovescovo sorrentino, bench\u00e9 la sua biografia menzioni un predecessore ignoto.\nIl primo vescovo storicamente accertato \u00e8 Rosario che, assieme a Orso di Stabia, prese parte al sinodo romano indetto da papa Simmaco nel 499. Un secolo dopo, l'epistolario di papa Gregorio Magno ci fa conoscere il vescovo Giovanni, a partire da una lettera del mese di aprile 591; lo stesso vescovo prese parte ad un sinodo a Roma celebrato agli inizi di luglio del 595; infine, Giovanni \u00e8 ancora il destinatario di alcune lettere del papa negli ultimi mesi del 598. Mor\u00ec quasi certamente tra il 599 e gli inizi del 600, perch\u00e9 a partire da marzo 600 \u00e8 noto il suo presumibile successore, sant'Amando, la cui lapide mortuaria, oggi scomparsa, riportava, come data di decesso, il 13 aprile 617, dopo 17 anni e 21 giorni di governo pastorale.\nIncerta \u00e8 anche l'epoca in cui la Chiesa sorrentina fu elevata al rango di sede metropolitana. Secondo i dittici sorrentini, primo arcivescovo sarebbe stato Leopardo, vissuto nella prima met\u00e0 del X secolo, tesi tuttavia che gi\u00e0 Ferdinando Ughelli aveva confutato nel XVII secolo. Il \"Liber Confratrum\" di San Matteo di Salerno attesta che il primo arcivescovo fu Maraldo, vissuto nella prima met\u00e0 dell'XI secolo; tuttavia, come riporta Bartolomeo Capasso, l'unico documento che testimonia l'esistenza di questo prelato (1005) lo indica come vescovo, e non come arcivescovo. Di certo, fu arcivescovo metropolita Giovanni, attestato per la prima volta nel 1059, quando prese parte al sinodo di Benevento indetto da papa Niccol\u00f2 II; nel 1071 partecip\u00f2 alla consacrazione della nuova chiesa dell'abbazia di Montecassino. Appartenevano alla provincia ecclesiastica di Sorrento le diocesi di Vico Equense, Massa Lubrense e Stabia, le prime due presumibilmente erette nella stessa epoca in cui Sorrento fu elevata al rango metropolitico.\nA partire dal XVI secolo alcuni arcivescovi si distinsero per l'attuazione delle decisioni del concilio di Trento. Giulio Pavesi (1558-1571) si applic\u00f2 alla riforma della disciplina ecclesiastica e dei monasteri, e convoc\u00f2 un concilio provinciale del 1567, imitato da Giuseppe Donzelli (1574-1588) nel 1584. Antonio Angrisani (1612-1641) favor\u00ec ed increment\u00f2 lo sviluppo delle confraternite, mentre Diego Petra (1680-1699) fond\u00f2 il seminario arcivescovile, istituzione che fu particolarmente curata dai suoi successori, Filippo Anastasio (1699-1724) e Ludovico Agnello Anastasio (1724-1758).\nA seguito del concordato stipulato il 27 giugno 1818 tra la Santa Sede e Ferdinando di Borbone, con la bolla \"De utiliori\" di papa Pio VII vennero soppresse ed unite a Sorrento le sedi di Vico Equense, vacante dal 1799 (l'ultimo vescovo Michele Natale aveva aderito alla Repubblica partenopea ed era morto sul patibolo dopo la restaurazione borbonica), Massa Lubrense e Capri. Con queste disposizioni Castellammare di Stabia rimase l'unica suffraganea di Sorrento.\nCastellammare di Stabia.\nLa presenza di una primitiva chiesa cristiana nell'area stabiese \u00e8 da datarsi nel periodo compreso tra il III ed il IV secolo come testimoniato dal ritrovamento di reperti archeologici nella cosiddetta \"area christianorum\", al di sotto della concattedrale di Santissima Maria Assunta e San Catello: si tratta di lucerne con simboli criatiani, di una fibula in avorio sulla quale \u00e8 incisa la raffigurazione di un abbraccio tra gli apostoli Pietro e Paolo, sarcofagi ed una tegola con il monogramma di Cristo. Gli scavi condotti nel 2005 hanno riportato alla luce dipinti cristiani del III-IV secolo.\nIl primo vescovo di Castellammare attestato dalle fonti \u00e8 Orso, citato negli atti del sinodo celebrato a Roma nel 499 sotto papa Simmaco. Segue il vescovo Lorenzo, noto per il suo epitaffio, oggi perduto, che gli assegna dodici anni di episcopato, dal 600 fino alla sua morte, avvenuta il 26 febbraio 612. Il vescovo Lubenzio prese parte al concilio lateranense del 649. Ad un'epoca incerta, fra il VI e il VII secolo, \u00e8 assegnato il santo vescovo Catello, le cui vicende sono strettamente legate con quelle di sant'Antonino di Sorrento, oggi entrambe patroni dell'arcidiocesi. In seguito la cronotassi dei vescovi di Stabia si fa molto incerta e lacunosa, fino all'XI secolo, epoca in cui presumibilmente la diocesi entr\u00f2 a far parte della provincia ecclesiastica dell'arcidiocesi di Sorrento.\nTra i vescovi stabiesi sono degni di menzione: Antonino di Sorrento (1327-1331), discepolo di Duns Scoto e poi metropolita di Amalfi; Juan Fonseca (1537-1559), che prese parte al concilio di Trento e fu cappellano maggiore del viceregno; Pio Tommaso Milante (1743-1749), autore del \"De Stabiis stabiana ecclesia et episcopis eius\", importante per le studio della storia della diocesi e per i riferimenti documentari ivi riportati; a questo vescovo si deve anche l'istituzione del seminario per la formazione dei chierici nel palazzo vescovile.\nIl 27 giugno 1818 papa Pio VII, in forza della bolla \"De utiliori\", un\u00ec a Castellammare la soppressa diocesi di Lettere: Bernardo della Torre, ultimo vescovo di Lettere, venne trasferito alla sede di Castellammare, da tempo vacante. Fino a quel momento, la diocesi stabiese comprendeva la sola citt\u00e0 sede episcopale.\nNel 1860 il vescovo Francesco Petagna (1850-1878), assieme al metropolita di Sorrento, fu costretto all'esilio a Marsiglia; il seguito prese parte al concilio Vaticano I. Nella seconda met\u00e0 dell'Ottocento, i vescovi favorirono la fondazione di congregazioni religiose, tra le quali le suore dei Sacri Cuori, le compassioniste Serve di Maria e le alcantarine.\nNel 1935 la diocesi di Castellammare cedette una porzione del territorio della citt\u00e0 di Pompei in forza del decreto della Congregazione Concistoriale che defin\u00ec il territorio della prelatura territoriale di Pompei.\nNell'aprile 1967, Raffaele Pellecchia fu nominato coadiutore del metropolita sorrentino Carlo Serena e contestualmente amministratore apostolico di Castellammare, con obbligo di residenza in questa citt\u00e0. Il 30 luglio 1972 Raffaele Pellecchia, l'anno precedente nominato vescovo di Castellammare di Stabia, succedette a Carlo Serena come arcivescovo di Sorrento, unendo cos\u00ec \"in persona episcopi\" le due sedi.\nSorrento perse la dignit\u00e0 metropolitica, pur mantenendo la dignit\u00e0 arcivescovile, il 30 aprile 1979 in forza della bolla \"Quamquam Ecclesia\" di papa Giovanni Paolo II; contestualmente Sorrento e la sua suffraganea di Castellammare di Stabia entrarono a far parte della provincia ecclesiastica dell'arcidiocesi di Napoli.\nSorrento-Castellammare di Stabia.\nIl 30 luglio 1972 Raffaele Pellecchia, gi\u00e0 vescovo di Castellammare di Stabia, succedette a Carlo Serena come arcivescovo di Sorrento, unendo cos\u00ec \"in persona episcopi\" le due sedi.\nSorrento perse la dignit\u00e0 metropolitica, pur mantenendo la dignit\u00e0 arcivescovile, il 30 aprile 1979 in forza della bolla \"Quamquam Ecclesia\" di papa Giovanni Paolo II. Assieme alla sua suffraganea di Castellammare di Stabia entr\u00f2 a far parte della provincia ecclesiastica dell'arcidiocesi di Napoli.\nIl 30 settembre 1986, in forza del decreto \"Instantibus votis\" della Congregazione per i Vescovi, l'unione delle due sedi \u00e8 divenuta piena e l'arcidiocesi ha assunto il nome attuale; primo arcivescovo delle sedi unite \u00e8 stato Antonio Zama.\nPresieduto dall'arcivescovo Felice Cece, si \u00e8 celebrato dal 25 settembre 2010 al 25 gennaio 2011 la fase conclusiva del primo sinodo della nuova arcidiocesi, indetto nel 2001; era dalla seconda met\u00e0 dell'Ottocento che nel territorio non veniva pi\u00f9 celebrato un sinodo delle Chiese locali.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 248.500 persone contava 245.000 battezzati, corrispondenti al 98,6% del totale."}
{"id": "504278", "revid": "92723", "url": "https://it.wikipedia.org/wiki?curid=504278", "title": "Arcidiocesi di Spoleto-Norcia", "text": "Larcidiocesi di Spoleto-Norcia (in latino: \"Archidioecesis Spoletana-Nursina\") \u00e8 una sede della Chiesa cattolica in Italia immediatamente soggetta alla Santa Sede e appartenente alla regione ecclesiastica Umbria. Nel 2020 contava 104.800 battezzati su 109.290 abitanti. \u00c8 retta dall'arcivescovo Renato Boccardo.\nTerritorio.\nL'arcidiocesi comprende venticinque comuni nelle province di Perugia e Terni: Spoleto, Norcia, Cascia, Bevagna, Montefalco, Giano dell'Umbria, Sellano, Trevi, Castel Ritaldi, Campello sul Clitunno, Monteleone di Spoleto, Poggiodomo, Vallo di Nera, Preci, Sant'Anatolia di Narco, Scheggino, Cerreto di Spoleto, Ferentillo, Arrone, Montefranco, Polino, e parte dei comuni di Acquasparta, Foligno, Gualdo Cattaneo e Terni.\nSede arcivescovile \u00e8 la citt\u00e0 di Spoleto, dove si trova la cattedrale di Santa Maria Assunta. A Norcia si trovano la concattedrale di Santa Maria Argentea e la basilica minore di San Benedetto. A Cascia sorge la basilica minore di Santa Rita.\nVicariati e parrocchie.\nIl territorio si estende su 1.836\u00a0km\u00b2 ed \u00e8 suddiviso in 71 parrocchie, raggruppate in 5 vicariati:\nSanti e beati dell'arcidiocesi.\nNell'arcidiocesi sono venerati i seguenti santi e beati:\nStoria.\nL'odierna arcidiocesi nasce nel 1986 dall'unione di due antiche sedi episcopali: Spoleto, storicamente documentata a partire dal IV secolo; e Norcia, gi\u00e0 attestata nel periodo tardo imperiale e ricostituita nel 1821.\nSede di Spoleto.\nSecondo la tradizione locale, la diocesi di Spoleto sarebbe stata eretta nel I secolo e la sua fondazione sarebbe legata alla figura del protovescovo san Brizio, che avrebbe consacrato il suo successore Giovanni. Le testimonianze archeologiche documentano una presenza cristiana a Spoleto o nel suo territorio nei ceti sociali pi\u00f9 elevati a partire dal IV secolo.\nLa serie episcopale spoletina per i primi secoli comprende un elenco di diversi santi vescovi, ma solo alcuni sono attestati storicamente. Il primo di questi \u00e8 Ceciliano, che fu destinatario di una lettera di papa Liberio, scritta prima dell'estate del 356, e che, secondo quanto scrive Baronio, avrebbe preso parte ad un concilio a Milano nell'estate del 355. Seguono Spes (o Speo), noto per il suo epitaffio, secondo il quale govern\u00f2 la Chiesa spoletina per 32 anni tra il IV secolo e il V secolo; Achilleo, che fece edificare la chiesa di San Pietro e che nel 419 fu incaricato di celebrare le festivit\u00e0 pasquali a Roma, in quel momento sede vacante; Amasio, il cui epitaffio, oggi perduto, lo indica vescovo dal 476 al 489; Giovanni, che prese parte ai sinodi simmachiani del 499, del 501 e del 502 e che fu destinatario di una lettera di papa Gelasio I (492-496); Paolino, che visse all'epoca di papa Pelagio I; e Crisanto, a cui Gregorio Magno affid\u00f2 momentaneamente la cura della Chiesa di Norcia.\nTra VI e VII secolo, Spoleto inglob\u00f2 i territori delle soppresse diocesi di Trevi, di Spello e di Bevagna; attorno alla met\u00e0 del IX secolo fu annessa a Spoleto anche Terni, diocesi restaurata nel 1218.\nNell'XI secolo il vescovo Andrea dette avvio alla ristrutturazione della cattedrale, la cui prima attestazione risale al 956; il nuovo edificio fu consacrato una prima volta nel 1198 da papa Innocenzo III e poi, a lavori ultimati, da papa Onorio III forse nel 1216. Nella cattedrale spoletina fu solennemente canonizzato sant'Antonio da Padova nel 1232.\nNumerose sono le istituzioni monastiche presenti in diocesi. Tra le pi\u00f9 importanti si possono ricordare: San Giuliano sopra Spoleto, San Marco in Pomeriis, l'abbazia di San Pietro in Valle nei pressi di Ferentillo, San Felice di Narco, San Pietro di Bovara nel territorio di Trevi, San Pietro di Montemartano, San Felice di Giano, Santa Maria di Turrita, San Silvestro di Collepino nei pressi di Spello, e Sant'Eutizio in valle Castoriana. Tra i monasteri femminili: Sant'Eufemia, San Paolo inter vineas e San Concordio. Attorno alla met\u00e0 del XIII secolo arrivarono a Spoleto domenicani, francescani e agostiniani.\nSecondo alcune ricostruzioni topografiche, la diocesi di Spoleto, tra la fine del XIII secolo e il XIV secolo, era la pi\u00f9 grande dell'Umbria, estendendosi su un territorio di circa 2.484\u00a0km\u00b2, comprendendo un totale di 345 chiese, di cui 94 nei centri urbani e 251 nei centri rurali.\nNel 1586 cedette una porzione del suo territorio, lungo il crinale dell'Appennino umbro-marchigiano, alla diocesi di Camerino come compensazione per la perdita di San Severino Marche, eretta a diocesi da papa Sisto V.\nAll'inizio del Seicento il vescovo Alfonso Visconti (1601-1608) fond\u00f2 il seminario diocesano; il suo successore, Maffeo Barberini (1608-1617), dette avvio ai lavori di ricostruzione della cattedrale, consacrata nel 1680; il Barberini nel 1623 divenne papa con il nome di Urbano VIII.\nIl 29 aprile 1772, dopo oltre cento anni di tentativi presso la Curia romana, iniziati nel 1645, vacando la sede di Spoleto per la morte del vescovo Vincenzo Acqua, papa Clemente XIV scorpor\u00f2 il territorio dell'antica diocesi di Spello, in cui erano oltre cinquanta chiese, dalla diocesi di Spoleto e l'aggreg\u00f2 a quella di Foligno.\nIl 15 settembre 1821, come ricompensa per la perdita del territorio a vantaggio dell'erezione della diocesi di Norcia, Spoleto fu elevata al rango di arcidiocesi, non metropolitana, con la bolla \"Pervetustam episcopalium\" di papa Pio VII. L'arcidiocesi mantenne l'immediata soggezione alla Santa Sede.\nTra i primi arcivescovi si ricordano Giovanni Maria Mastai Ferretti (1827-1832), divenuto papa nel 1846 con il nome di Pio IX; Giovanni Battista Arnaldi (1853-1867), che per la sua fedelt\u00e0 al papa fu messo in carcere nel 1863; durante l'episcopato di Elvezio Mariano Pagliari (1879-1900) venne fondato a Spoleto ad opera del sacerdote e parroco Pietro Bonilli l'Istituto Nazzareno delle Suore della Sacra Famiglia.\nNel 1976 si complet\u00f2 la cessione delle parrocchie del comune di Leonessa, gi\u00e0 iniziata nel 1859, alla diocesi di Rieti. Nel 1980 la parrocchia San Michele Arcangelo di Limigiano, nel comune di Bevagna, venne acquisita dalla diocesi di Assisi.\nDopo il concilio Vaticano II fu istituito il museo diocesano (1968) ad opera di Ugo Poletti (1967-1969), poi cardinale vicario a Roma, e vennero aperti agli studiosi l'archivio della curia e la biblioteca diocesana, ad opera di Ottorino Pietro Alberti (1973-1987).\nAlla vigilia dell'unione con Norcia, l'arcidiocesi spoletina comprendeva 87 parrocchie nei comuni di Spoleto (34), Bevagna (3), Montefalco (5), Giano dell'Umbria (4), Sellano (3), Trevi (8), Castel Ritaldi (4), Campello sul Clitunno (2), Vallo di Nera (2), Sant'Anatolia di Narco (2), Scheggino (2), Cerreto di Spoleto (2), Ferentillo (2), Arrone (2), Montefranco (2), Polino (1), Acquasparta (2), Foligno (1), Gualdo Cattaneo (1) e Terni (5).\nSede di Norcia.\nLa diocesi di Norcia \u00e8 attestata con certezza nel V secolo. Nella Passione di san Feliciano, protovescovo di \"Forum Flaminiii\" e patrono della diocesi di Foligno, si narra che un gruppo di ebrei di Norcia si convert\u00ec al cristianesimo grazie alle parole del santo vescovo, il quale avrebbe ordinato per la loro comunit\u00e0, nella basilica chiamata \"Argentea\", il sacerdote \"Pisentius\" (prima met\u00e0 del III secolo).\nSono solo due i vescovi dell'antichit\u00e0 storicamente e certamente attribuibili alla sede di Norcia. Primo \u00e8 Stefano, che prese parte al concilio romano indetto da papa Simmaco il 1\u00ba marzo 499 \"in basilica beati Petri apostoli\" per regolare le modalit\u00e0 di elezione del vescovo di Roma. Il secondo \u00e8 Giovanni, che il 27 marzo 680 partecip\u00f2 al concilio romano indetto da papa Agatone per rinnovare la condanna contro l'eresia monotelita.\nDalle lettere di Gregorio Magno sappiamo che all'inizio del VII secolo la sede nursina era probabilmente vacante. Infatti nel giugno 603 il vescovo Crisanto di Spoleto fu destinatario di una lettera del pontefice che lo informava che un processo contro alcuni preti di Norcia, accusati di coabitare con delle donne, si sarebbe svolto presso il tribunale ecclesiastico della sua diocesi, indizio questo che la diocesi nursina era all'epoca senza vescovo.\nDopo questo periodo non si conoscono pi\u00f9 vescovi nursini e nell'alto medioevo la sede fu accorpata alla diocesi di Spoleto, sotto la cui giurisdizione la ritroviamo nel X secolo.\nIl 6 gennaio 1821 fu ristabilita la diocesi di Norcia con la bolla \"Ad tuendam\" di papa Pio VII ricavandone il territorio dalla sede spoletina. La diocesi, costituita da oltre un centinaio di parrocchie, fu resa immediatamente soggetta alla Santa Sede.\nIl primo vescovo fu Gaetano Bonanni (1821- 1843), a cui spett\u00f2 il compito di organizzare la nuova diocesi e di impiantarvi le istituzioni principali in ottemperanza alle indicazione previste dalla bolla \"Ad tuendam\". Per il mantenimento della mensa vescovile e del seminario diocesano furono destinate le rendite del monastero di San Benedetto di Norcia, che divenne anche sede vescovile, dell'abbazia di Sant'Eutizio e dell'abbazia di Sassovivo in diocesi di Foligno.\nNel 1976 la parrocchia di Trimezzo, frazione del comune reatino di Cittareale, fu ceduta alla diocesi di Rieti.\nNel 1984, nell'ambito della riorganizzazione territoriale delle diocesi marchigiane e per far coincidere i confini delle diocesi con quelli delle regioni, la diocesi di Norcia cedette 23 parrocchie dei comuni marchigiani di Visso, Castelsantangelo sul Nera e Ussita all'arcidiocesi di Camerino.\nIn seguito a queste modifiche, alla vigilia dell'unione con Spoleto, la diocesi nursina comprendeva 51 parrocchie nei comuni di Norcia (20), Poggiodomo (2), Preci (7), Cascia (20) e Monteleone di Spoleto (2).\nSede di Spoleto-Norcia.\nIl 13 maggio 1972 Giuliano Agresti, gi\u00e0 arcivescovo di Spoleto, venne nominato anche vescovo di Norcia, unendo cos\u00ec \"in persona episcopi\" le due sedi.\nIl 30 settembre 1986, con il decreto \"Instantibus votis\" della Congregazione per i Vescovi, \u00e8 stata stabilita la \"plena\" unione delle diocesi di Spoleto e Norcia e la nuova circoscrizione ecclesiastica ha assunto il nome attuale.\nCronotassi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 109.290 persone contava 104.800 battezzati, corrispondenti al 95,9% del totale."}
{"id": "504279", "revid": "14002", "url": "https://it.wikipedia.org/wiki?curid=504279", "title": "Diocesi di Spoleto-Norcia", "text": ""}
{"id": "504280", "revid": "110157", "url": "https://it.wikipedia.org/wiki?curid=504280", "title": "Parker Brothers", "text": "Parker Brothers \u00e8 una casa editrice di giochi da tavolo e giocattoli statunitense nonch\u00e9 un marchio. La societ\u00e0 ha pubblicato pi\u00f9 di 1800 giochi; tra i prodotti pi\u00f9 noti vi \u00e8 \"Monopoly\", \"Cluedo\" (conosciuto come \"Clue\" in Nord America) e \"RisiKo!\". Parker Brothers \u00e8 controllata da Hasbro.\nStoria.\nLa Parker Brothers fu fondata da George S. Parker, che pubblic\u00f2 il suo primo gioco nel 1883, all'et\u00e0 di 16 anni. La societ\u00e0 fu dapprima chiamata \"George S. Parker Company\", con sede a Salem (Massachusetts). Quando il fratello di George, Charles, si un\u00ec all'affare nel 1888, il nome della societ\u00e0 fu mutato nella forma pi\u00f9 familiare; nel 1898, un terzo fratello, Edward H. Parker, si un\u00ec alla stessa. Per molti anni George Parker progett\u00f2 da s\u00e9 la maggior parte dei giochi e ne scrisse tutte le regole. Molti giochi erano basati su importanti fatti del giorno: \"Klondike\" sulla febbre dell'oro in Alaska e \"War in Cuba\" sull'incombente Guerra ispano-americana.\nL'industria del gioco stava crescendo e la societ\u00e0 stava diventando molto redditizia. Nel 1906 la Parker Brothers pubblic\u00f2 il gioco \"Rook\", il maggior successo dell'anno in tema di giochi di carte, che rapidamente divenne il pi\u00f9 venduto del paese. Durante la Grande depressione, in un periodo in cui molte societ\u00e0 uscirono dagli affari, la Parker Brothers realizz\u00f2 un nuovo gioco da tavolo chiamato \"Monopoly\". Sebbene la societ\u00e0 avesse da principio scartato il gioco nel 1934 (fu proposto da Charles Darrow, disoccupato dopo la crisi del 1929), fu deciso di pubblicarlo l'anno successivo. Fu un successo immediato e la Parker Brothers ebbe difficolt\u00e0 per un bel po' di tempo a fronteggiare le richieste. La stessa continu\u00f2 a crescere per i dieci anni successivi, producendo giochi attuali quali Cluedo, RisiKo! e \"Sorry!\".\nAnche dopo la morte di George Parker, la societ\u00e0 rimase in famiglia, fino al 1968, quando la General Mills la acquist\u00f2. Dopodich\u00e9 la Parker Brothers realizz\u00f2 il primo \"Nerf ball\" ed i prodotti \"Nerf\" divennero presto un altro grosso hit nazionale. La societ\u00e0 cominci\u00f2 a produrre versioni elettroniche dei suoi popolari giochi da tavolo alla fine degli anni '70 ed agli inizi degli anni \u201880. In quest'ultimo periodo vennero alla luce dei videogiochi per diversi sistemi, quali Frogger, Q*bert e Spider-Man (videogioco 1982). Fu allora che la General Mills cedette la societ\u00e0 alla Kenner, che fu acquisita nel 1987 da Tonka. Infine, nel 1991, la Parker Brothers fu venduta al gigante del giocattolo Hasbro. L'eredit\u00e0 della famiglia Parker \u00e8 proseguita da Larry H. Parker, un illustre avvocato i cui uffici si estendono dal sud della California a tutto l'Arizona. Larry \u00e8 il pronipote di George S. Parker.\nEredit\u00e0.\nParker Brothers \u00e8 stata una societ\u00e0 innovativa sin dall'inizio. Alla fine del XIX secolo, fu la prima a pubblicizzare i giochi sui quotidiani. Molti dei suoi prodotti sono tuttora venduti."}
{"id": "504281", "revid": "125790153", "url": "https://it.wikipedia.org/wiki?curid=504281", "title": "Diocesi di Susa", "text": "La diocesi di Susa (in latino: \"Dioecesis Segusiensis\") \u00e8 una sede della Chiesa cattolica in Italia suffraganea dell'arcidiocesi di Torino appartenente alla regione ecclesiastica Piemonte. Nel 2020 contava 74.466 battezzati su 82.740 abitanti. La sede \u00e8 vacante, in attesa che l'arcivescovo (titolo personale) eletto Roberto Repole ne prenda possesso.\nTerritorio.\nLa diocesi comprende la Val di Susa e la Val Cenischia. Confina a nord con l'arcidiocesi di Chamb\u00e9ry, San Giovanni di Moriana e Tarantasia, in Francia, e con l'arcidiocesi di Torino (con la quale confina anche ad est e in parte a sud), a sud con la diocesi di Pinerolo, ad ovest con la diocesi di Gap, in Francia.\nSede vescovile \u00e8 la citt\u00e0 di Susa, dove si trova la cattedrale di San Giusto.\nParrocchie e vicarie.\nIl territorio si estende su 1.062\u00a0km\u00b2 ed \u00e8 suddiviso in 61 parrocchie, raggruppate in 9 vicarie:\nIstituti religiosi.\nNel 2018 la diocesi ospita le seguenti comunit\u00e0 religiose:\nStoria.\nSusa \u00e8 ricordata per la prima volta nelle carte relative alla fondazione dell'abbazia di San Pietro di Novalesa nel 726. Nell'887 la citt\u00e0 ed il territorio facevano parte della diocesi di Saint-Jean de Maurienne. Risale all'XI secolo la fondazione dell'abbazia di San Giusto in Susa, attuale cattedrale diocesana, che per molti secoli fu abbazia \"nullius dioecesis\". Le abbazie e i centri religiosi della Valle di Susa testimoniano ancora oggi l'importanza, durante il Medioevo, di questo territorio quale luogo di transito per i pellegrini diretti a Roma attraverso la Via Francigena o a Santiago di Compostela per il Cammino.\nLa diocesi fu eretta il 3 agosto 1772 da papa Clemente XIV con la bolla \"Quod nobis\", ricavandone il territorio dalle giurisdizioni delle abbazie \"nullius\" di San Giusto di Susa e di San Pietro di Novalesa, e dall'arcidiocesi di Torino. Nel 1794 furono annesse alla diocesi di Susa le parrocchie dell'alta Valle appartenute un tempo all'arcidiocesi di Torino e amministrate dalla prevostura di San Lorenzo di Oulx, assegnate nel 1748 alla diocesi di Pinerolo.\nDopo sei anni di sede vacante, durante i quali la diocesi fu retta dal vicario capitolare Ludovico Giuseppe Majneri, il 20 luglio 1778 fu nominato il primo vescovo segusino, Giuseppe Francesco Maria Ferraris, dei signori di Genola, dottore in teologia, insigne oratore e teologo della Cattedrale di Pinerolo. La nomina a vescovo fu conferita con atto di papa Pio VI su presentazione del re di Sardegna Vittorio Amedeo III di Savoia; il vescovo fece il suo ingresso nella diocesi il 22 novembre 1778.\nNell'agosto del 1800, a causa delle guerre napoleoniche, fu impossibile nominare un nuovo vescovo, e la diocesi rimase vacante fino al 1\u00ba giugno 1803, quando, in occasione del riordino delle diocesi piemontesi voluto da Bonaparte, quella di Susa fu soppressa da papa Pio VII e incorporata nell'arcidiocesi di Torino. La diocesi fu ristabilita il 17 luglio 1817 dallo stesso papa Pio VII con la bolla \"Beati Petri\". La soppressione del 1803 aveva colpito anche l'abbazia \"nullius\" di San Michele della Chiusa, che nel 1817 fu pure ristabilita, ma perdette il privilegio dell'esenzione dalla giurisdizione episcopale e fu annessa alla diocesi di Susa.\nI primi vescovi, dopo la sua restaurazione, dovettero impegnarsi per ricostruire le strutture diocesane, andate perse nel periodo francese: Giuseppe Prin (1817-1822) ripristin\u00f2 il seminario vescovile e gli uffici diocesani; Francesco Vincenzo Lombard (1824-1830) indisse il primo sinodo diocesano nel 1829. Particolare attenzione merita l'opera di Edoardo Giuseppe Rosaz, fondatore della congregazione religiosa delle Suore francescane missionarie di Susa, nominato vescovo di Susa il 31 dicembre 1877 e che govern\u00f2 la diocesi fino alla sua morte nel 1903. Nel 1930 inizi\u00f2 il suo processo di canonizzazione; fu proclamato beato il 14 luglio 1991, durante la visita pastorale a Susa di papa Giovanni Paolo II.\nTra i vescovi del Novecento si ricordano: Carlo Marozio (1903-1910), che indisse il secondo sinodo diocesano e celebr\u00f2 il millenario del martirio di san Giusto; Giuseppe Castelli (1910-1921), che celebr\u00f2 il primo congresso eucaristico diocesano nel giugno 1920; Umberto Rossi (1921-1932), che celebr\u00f2 altri cinque congressi eucaristici e diede vita all'azione cattolica diocesana; Umberto Ugliengo (1932-1953), a cui si devono il terzo sinodo diocesano, tre congressi eucaristici, due congressi mariani e la consacrazione della diocesi al Sacro Cuore di Ges\u00f9; Giuseppe Garneri (1954-1978), che fece costruire il santuario diocesano della Madonna del Rocciamelone a Mompantero.\nIl 21 novembre 1961, con la lettera apostolica \"In Alpium Cottiarum\", papa Giovanni XXIII ha proclamato la Beata Maria Vergine del Rocciamelone e San Giusto di Novalesa patroni principali della diocesi.\nDal 19 febbraio 2022 \u00e8 unita \"in persona episcopi\" all'arcidiocesi di Torino.\nIstituzioni culturali diocesane.\nNel 2000, nell'ambito del progetto culturale della CEI, la diocesi di Susa, tra le prime in Piemonte grazie al lavoro preliminare svolto da Severino Savi, ha fondato il museo diocesano d'arte sacra, nucleo del sistema museale diocesano, affiancandolo al centro culturale diocesano e all'archivio diocesano. Il museo ha sede nei locali adiacenti all'antica chiesa della Madonna del Ponte e raccoglie oggetti d'arte appartenuti al tesoro della cattedrale e al tesoro della Chiesa della Madonna del Ponte, assieme a opere di oreficeria, di statuaria lignea e lapidea e di tessuti provenienti da varie zone della diocesi. Tra i beni pi\u00f9 preziosi, un reliquiario attribuito al VII secolo e il \"Trittico di Rotario\" del 1358. Il museo comprende quattro sezioni distaccate: Bardonecchia, Giaglione, Novalesa e San Giorio di Susa.\nLa biblioteca diocesana venne istituita in occasione della fondazione del seminario vescovile nel 1778. Oggi \u00e8 costituita da un fondo di circa 45.000 volumi, con alcuni pezzi antichi, tra cui un messale della Novalesa del XII secolo, un breviario del XIV secolo, un pontificale miniato del 1497 e una bibbia xilografata del 1542.\nI locali del seminario ospitano anche l'archivio storico diocesano, organizzato e inventariato nel 2000. Esso \u00e8 costituito soprattutto dai fondi provenienti dall'archivio storico del capitolo di San Giusto di Susa e dall'archivio storico vescovile, e comprende documenti dal 1029, atto di fondazione dell'abbazia di San Giusto, ad oggi. A questi fondi se ne sono aggiunti altri, frutto del recupero del patrimonio documentario valsusino (personalit\u00e0 importanti, confraternite, parrocchie).\nAlla diocesi di Susa appartiene il settimanale locale La Valsusa, fondato nel 1897 dal vescovo Rosaz con il nome \"Il Rocciamelone\", al quale dopo la prima guerra mondiale venne chiamato a collaborare il primo nucleo di suore che si dedicheranno alla stampa, le Paoline.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nVescovi di origine valsusina.\nElenco dei vescovi originari della diocesi, dopo la sua erezione:\nCalendario liturgico proprio della diocesi.\nIl calendario liturgico proprio della diocesi ricorda e celebra i seguenti santi e beati:\nSanti e beati.\nDalla sua istituzione, la diocesi ha visto alcuni esempi di santit\u00e0 nel suo territorio:\nNel 2021 era in corso un'inchiesta diocesana sul laico Emilio Giaccone, fondatore dell'Ente Nazionale Assistenza Orfani dei Lavoratori Italiani (Enaoli).\nStatistiche.\nLa diocesi nel 2020 su una popolazione di 82.740 persone contava 74.466 battezzati, corrispondenti al 90,0% del totale."}
{"id": "504282", "revid": "41310", "url": "https://it.wikipedia.org/wiki?curid=504282", "title": "Budella", "text": ""}
{"id": "504283", "revid": "1935652", "url": "https://it.wikipedia.org/wiki?curid=504283", "title": "Abbazia territoriale di Subiaco", "text": "Labbazia territoriale di Subiaco (in latino: \"Abbatia Territorialis Sublacensis\") \u00e8 una sede della Chiesa cattolica in Italia immediatamente soggetta alla Santa Sede appartenente alla regione ecclesiastica Lazio. Nel 2019 contava 36 battezzati su 36 abitanti. \u00c8 retta dall'abate Mauro Meacci.\nTerritorio.\nFino al 2002 l'abbazia territoriale di Subiaco estendeva la sua giurisdizione su 29 parrocchie nei comuni di Camerata Nuova, Cervara di Roma, Cerreto Laziale, Gerano, Canterano, Rocca Santo Stefano, Agosta, Marano Equo, Subiaco, Affile, Arcinazzo Romano, Bellegra, Roiate, Jenne e Trevi nel Lazio.\nCon il decreto \"Venerabilis Abbatia Sublacensis\" della Congregazione per i vescovi, il territorio \u00e8 stato limitato ai soli monasteri di Santa Scolastica e di San Benedetto (o Sacro Speco) e alle propriet\u00e0 benedettine sul monte Taleo e nell'altura di Collelungo.\nAll'interno del monastero di Santa Scolastica si trova la cattedrale omonima, che \u00e8 anche l'unica parrocchia dell'abbazia territoriale.\nStoria.\nIl monastero di Santa Scolastica di Subiaco, all'origine dell'abbazia territoriale omonima, fu uno dei tredici monasteri fondati da san Benedetto da Norcia nella prima met\u00e0 del VI secolo nel territorio sublacense.\nFondamentale per la conoscenza della storia del monastero e delle varie esenzioni e privilegi di cui fu dotata \u00e8 il \"Regesto sublacense\". Dopo la distruzione ad opera dei Saraceni, il monastero dei santi Benedetto e Scolastica (oggi Santa Scolastica) fu ricostruito e ottenne da papa Leone VII le prime propriet\u00e0 e soprattutto, il 29 maggio 939, l'esenzione dalla giurisdizione episcopale. Un'ulteriore concessione fu data dall'imperatore Ottone I l'11 gennaio 967, in base alla quale l'abbazia sublacense ottenne l\"immunitas\" su una serie di terre e castelli di sua propriet\u00e0, diventando cos\u00ec uno stato autonomo nel contesto del Sacro romano impero; l'autonomia temporale perdur\u00f2 fino al 1753.\n\u00abUn altro documento importante del Regesto \u00e8 il privilegio di Giovanni XVIII (1004-1009) del 21 luglio 1005, con cui venivano confermati i possedimenti e i diritti dell'abbazia ed erano sottratti ai poteri d'ordine del vescovo diocesano non solo il monastero, ma anche le chiese rurali. Quindi si pu\u00f2 parlare di abbazia \"nullius\" solo per il monastero e le chiese incorporate a esso. Il privilegio venne confermato anche da Leone IX (1049-1054) nel 1051.\u00bb\nL'XI e il XII secolo \u00e8 l'et\u00e0 d'oro del monastero di Subiaco, governato da \u00abfigure di abati di grande rilievo\u00bb, tra cui Pietro II (992-1003), venerato come santo, Umberto (1051-1060), che costru\u00ec la prima cappella del \"Sacro Speco\", e Giovanni VII (1068-1120), che il \"Chronicon sublacense\" chiama \"gloriosissimus abbas\".\nNella seconda met\u00e0 del XIV secolo l'abbazia entr\u00f2 in crisi, sempre pi\u00f9 alla merc\u00e9 dei casati e delle famiglie pi\u00f9 potenti dell'epoca, turbata anche dallo scisma che divideva allora la Chiesa cattolica. Papa Urbano VI nel 1388 depose l'abate Francesco da Padova e nomin\u00f2 al suo posto Tommaso da Celano, documentato per la prima volta come abate di Subiaco il 15 dicembre 1389. Con questa decisione, il papa tolse ai monaci la libert\u00e0 di scegliere il proprio abate, e dette inizio alla serie degli abati curiali, nominati cio\u00e8 dalla Santa Sede. Scrive Egidi, che \u00abla riforma di Urbano VI fu suggerita assai probabilmente dal bisogno che sentiva il papa di avere l'abbazia pi\u00f9 sicura e meno facile a prestare orecchio ai suoi nemici\u2026 Tra i monaci e l'abate scelto dalla curia spesso non v'era legame di comune religione monastica, sempre v'era naturale contrasto d'interessi. L'abate curiale in fondo non \u00e8 che un ufficiale pontificio e assai spesso un favorito, un membro di una potente famiglia; governa per conto e in favore della Corte romana, riscuotendo le decime e i censi, ma non trascura, spesso anzi l'ha in cima dei suoi pensieri, il proprio interesse, e fa fruttare pi\u00f9 lautamente che gli \u00e8 possibile la carica che occupa.\u00bb\nQualche decennio dopo, anche l'abbazia di Subiaco, come molte altre istituzioni ecclesiastiche dell'epoca, fu concessa \"in commendam\" ai cardinali di Curia. Quando i monasteri sublacensi furono annessi alla Congregazione cassinese (1514), si venne a creare una duplice gerarchia: da una parte i cardinali abati commendatari, che esercitavano la giurisdizione temporale e spirituale sui territori e le chiese che dipendevano dal governo abbaziale; dall'altra gli abati claustrali, eletti dal capitolo della Congregazione cassinese, che avevano la sola funzione di amministrare la vita religiosa interna ai due monasteri di Subiaco. Il primo abate commendatario \u00e8 stato Juan de Torquemada, che entr\u00f2 in carica il 16 gennaio 1456: durante il suo governo l'abbazia fu dotata nel 1465 di una tipografia, la prima in Italia.\nRodrigo Borgia, futuro papa Alessandro VI e abate commendatario dal 1471 alla sua elezione al soglio pontificio, port\u00f2 a termine i restauri della rocca di Subiaco, iniziata dai suoi predecessori, che divenne da questo momento la dimora abituale dei commendatari nei periodi in cui soggiornavano a Subiaco. Dopo Rodrigo Borgia, la commenda abbaziale pass\u00f2 alla famiglia dei Colonna, che la mantenne per oltre un secolo, fino al 1608.\nSecolari furono i contrasti con i vescovi di Tivoli per la giurisdizione spirituale sulle parrocchie contese fra le due istituzioni. La questione fu risolta nel XVII secolo quando divennero abati commendatari i Barberini, che attraverso una serie di \"transazioni\" con i vescovi limitrofi definirono una volta per sempre il territorio di competenza dell'abbazia \"nullius\" sublacense. Nel 1638 una prima transazione, quella con il vescovo di Tivoli Giulio Roma, pose fine alla giurisdizione del vescovo tiburtino su Subiaco e altri castelli del territorio; questa transazione fu approvata da papa Urbano VIII, pure lui della famiglia Barberini, con la bolla \"Sacrosanctae militantis ecclesiae\" del 15 novembre. L'anno successivo altre due transazioni con i vescovi di Palestrina e di Anagni portarono sotto la giurisdizione spirituale degli abati commendatari sublacensi i territori di Ponza (oggi Arcinazzo Romano) Affile, Roiate, Civitella (oggi Bellegra), Jenne e Trevi; anche queste transazioni furono approvate da Urbano VIII.\nQueste decisioni costituirono in via definitiva la diocesi abbaziale di Subiaco. Ai commendatari spett\u00f2 il compito di creare una organizzazione diocesana con le proprie strutture, con una propria curia e con un proprio archivio separato e distinto da quello del monastero. Questi conservano gli atti di numerose visite pastorali compiute dai commendatari; la prima \u00e8 quella fatta nel 1640 da Emilio Bonaventura Altieri, vescovo di Camerino e futuro papa Clemente X, su incarico del cardinale Antonio Barberini. Nella bolla \"Sacrosanctae militantis ecclesiae\" Urbano VIII ingiunse al commendatario Antonio Barberini la celebrazione di un sinodo diocesano, che tuttavia non celebr\u00f2. Il primo sinodo venne indetto nel mese di giugno del 1674 nel monastero di Santa Scolastica dal commendatario Carlo Barberini, \"abbatiae sublacensis abbatem, et perpetuum commendatarium, eiusque Dioeceseos Ordinarium\".\nCon la nascita di una vera e propria diocesi, i commendatari utilizzarono sempre pi\u00f9 spesso la collegiata di Sant'Andrea, nel centro di Subiaco, come cattedrale \"de facto\", entrando cos\u00ec in contrasto con i monaci, che rivendicavano per la loro chiesa abbaziale di Santa Scolastica il privilegio della cattedralit\u00e0. La chiesa di Sant'Andrea sub\u00ec notevoli restauri e rifacimenti con il cardinale Giovanni Angelo Braschi, che mantenne il titolo di abate commendatario anche quando, il 15 febbraio 1775, venne eletto papa con il nome di Pio VI. A lui si deve anche l'istituzione del seminario diocesano nell'edificio adiacente a Sant'Andrea, che dot\u00f2 con una ricca biblioteca di oltre 5.000 volumi, che costituiscono oggi il fondo pi\u00f9 importante della biblioteca monastica.\nNel 1753 papa Benedetto XIV, con la bolla \"Commendatam Nobis\" del 7 novembre, pose fine al potere temporale degli abati commendatari, affidando al nuovo abate Giovanni Francesco Banchieri solo la giurisdizione spirituale sull'abbazia e la sua diocesi, mentre il territorio, dal punto di vista civile, fu integrato stabilmente nello Stato Pontificio sotto l'autorit\u00e0 della Camera apostolica.\nPer porre fine ai dissidi fra il capitolo abbaziale di Santa Scolastica e quello secolare di Sant'Andrea, papa Leone XIII, con il decreto \"Ad quaestionum germina\" della Congregazione concistoriale del 26 aprile 1892, stabil\u00ec che unica cattedrale dell'abbazia \"nullius\" fosse la chiesa monastica di Santa Scolastica, e concesse alla basilica di Sant'Andrea il titolo di concattedrale.\nPapa Pio X \u00e8 stato l'ultimo abate commendatario. Infatti, con la costituzione apostolica \"Coenobium Sublacense\" del 21 marzo 1915, papa Benedetto XV soppresse dopo quattro secoli la commenda e il titolo di \"abate commendatario\"; in un primo momento, la diocesi abbaziale fu affidata in amministrazione apostolica all'abate generale sublacense Mauro Serafini, fino alla nomina del primo abate ordinario nel 1917 nella persona di Simone Lorenzo Salvi, gi\u00e0 abate claustrale dal 1909.\nNegli anni Trenta del XX secolo l'abate Salvi trasfer\u00ec il seminario diocesano dall'antica sede presso la concattedrale di Sant'Andrea all'interno del monastero di Santa Scolastica.\nIl 16 luglio 2002, con il decreto \"Venerabilis Abbatia Sublacensis\" della Congregazione per i vescovi, l'abbazia, pur conservando il privilegio della territorialit\u00e0, ha ceduto la cura pastorale delle parrocchie alle diocesi vicine: Camerata Nuova, Cervara di Roma, Cerreto Laziale, Gerano, Canterano, Agosta, Marano Equo, Subiaco, Affile, Arcinazzo Romano e Jenne alla diocesi di Tivoli; Rocca Santo Stefano, Bellegra e Roiate alla sede suburbicaria di Palestrina; e Trevi nel Lazio alla diocesi di Anagni-Alatri.\nCronotassi degli abati.\nSi omettono i periodi di sede vacante non superiori ai 2 anni o non storicamente accertati.\nLa seguente cronotassi \u00e8 costituita di quattro sezioni:\nStatistiche.\nL'abbazia territoriale nel 2019 su una popolazione di 36 persone contava 36 battezzati, corrispondenti al 100,0% del totale."}
{"id": "504284", "revid": "125264811", "url": "https://it.wikipedia.org/wiki?curid=504284", "title": "Francesco Giavazzi", "text": "Formazione e carriera.\nLaureato in Ingegneria elettronica al Politecnico di Milano nel 1972, ha conseguito il dottorato in Economia presso il MIT di Boston (Stati Uniti) nel 1978. Gi\u00e0 professore all'Universit\u00e0 degli Studi di Padova e all'Universit\u00e0 Ca' Foscari di Venezia, attualmente insegna politica economica all'Universit\u00e0 Bocconi di Milano, della quale \u00e8 stato \"pro-rettore alla ricerca\" fra il 2000 ed il 2002; inoltre \u00e8 un regolare \"professore in visita\" al MIT di Boston.\nFra il 1992 e il 1994 \u00e8 stato dirigente generale del Ministero del Tesoro, responsabile della ricerca economica, gestione del debito pubblico e delle privatizzazioni. \u00c8 stato membro del consiglio di amministrazione e del comitato esecutivo dell'Istituto Nazionale delle Assicurazioni (Ina), dal 1992, quando fu privatizzata, fino alla conclusione dell'offerta pubblica di acquisto (opa) lanciata dalle Assicurazioni Generali.\nSuccessivamente \u00e8 stato vicepresidente del Banco di Napoli (1998-2000) in rappresentanza dello stesso Istituto Nazionale delle Assicurazioni.\nDal 1998 al 2000 \u00e8 stato anche consigliere economico della Presidenza del Consiglio dei ministri durante il Governo D'Alema II. Dal 2000 al 2010 \u00e8 stato membro del gruppo di consiglieri economici del Presidente della Commissione europea. Dal 2000 fa inoltre parte del Consiglio di amministrazione, come indipendente, di Vitale &amp; Associati SpA.\n\u00c8 ricercatore e membro del comitato esecutivo del CEPR (\"Centre for Economic Policy Research\") di Londra, e \"associato di ricerca\" del \"National Bureau of Economic Research (Nber)\" di Boston (Stati Uniti). Collabora con il \"Corriere della Sera\" dal 2004 di cui \u00e8 editorialista economico ed \u00e8 fra i fondatori del sito di critica politica ed economica. Dal 2004, inoltre, \u00e8 membro del Comitato dei garanti della Scuola Galileiana di Studi Superiori. Dal 2005 entra nel Consiglio di Amministrazione come indipendente di Arsenale di Venezia SpA. Nel 2006 ha aderito al Tavolo dei volenterosi promosso da Daniele Capezzone. Dopo alcuni convegni, il progetto \u00e8 stato per\u00f2 abbandonato proprio dall'ex segretario di Radicali Italiani per la creazione di Decidere.net.\nHa vinto, nel 2007, l'undicesima edizione del premio \"\u00c8 giornalismo\", riconoscimento ideato e fondato da Indro Montanelli, Enzo Biagi, Giorgio Bocca e Giancarlo Aneri. Dal 2008 entra nel Consiglio di Amministrazione, come indipendente, di Autogrill SpA. Nel maggio 2012 viene chiamato in qualit\u00e0 di esperto dal Presidente del Consiglio Mario Monti a collaborare all'analisi di Spending Review della spesa pubblica italiana. Nel 2021 viene nominato consigliere economico del Governo Draghi.\nPensiero.\nLe opinioni in materia economica di Francesco Giavazzi, espresse sui suoi libri e sugli editoriali in prima pagina sul \"Corriere della Sera\", richiamano principalmente il liberalismo classico e il liberismo filoamericano, vicino alle idee della scuola di Chicago, di Milton Friedman e di Luigi Einaudi. A livello politico, pur non essendosi mai schierato ufficialmente, ha dichiarato in alcune occasioni di riconoscere il Partito Radicale di Marco Pannella come unico sostenitore autentico delle sue proposte economiche.\nHa sostenuto con Alberto Alesina che l'abolizione dell'articolo 18 dello Statuto dei Lavoratori genererebbe un incremento della produttivit\u00e0 delle imprese italiane: \"Il guaio \u00e8 che la maggior flessibilit\u00e0 \u00e8 stata ottenuta imponendo un costo elevato ai giovani, mentre i lavoratori pi\u00f9 anziani continuavano ad essere protetti da contratti a tempo indeterminato. E, se occupati in imprese con pi\u00f9 di quindici dipendenti (ecco un altro fattore di iniquit\u00e0), protetti anche dall'articolo 18 che ne sancisce l'illicenziabilit\u00e0 per motivi economici. E se poi la loro azienda \u00e8 in difficolt\u00e0 li soccorre la cassa integrazione, un istituto sconosciuto alla gran maggioranza dei giovani.\".\nLibri.\nFrancesco Giavazzi \u00e8 anche scrittore di saggi economici destinati al grande pubblico. Nel 2005 pubblica \"Lobby d'Italia\" per la Biblioteca Universale Rizzoli, un libro che denuncia i paradossi ed i problemi dell'economia italiana causati dalle mille corporazioni come tassisti, farmacisti titolari di farmacie, professori universitari, notai, avvocati, ecc. ecc. Nel 2006 pubblica \"Goodbye Europa\", un libro scritto a quattro mani con l'economista Alberto Alesina, dedicato ad illustrare i problemi attuali dell'integrazione europea, ed una loro possibile arginazione e soluzione.\nL'anno seguente esce, sempre per i tipi di Alesina, \"Il liberismo \u00e8 di sinistra\", un saggio nel quale descrive le riforme liberali che dovrebbero essere attuate in Italia. Il titolo \u00e8 in realt\u00e0 una provocazione che intende spiegare come le vere riforme liberali, se scritte ed attuate bene, possano in realt\u00e0 risollevare lo status di quelle categorie sociali pi\u00f9 deboli meglio di quanto possa fare l'assistenzialismo ed il collettivismo.\nNell'autunno 2008 nel pieno della crisi economico-finanziaria scoppiata in seguito al fallimento della Lehman Brothers pubblica, ancora una volta con Alesina, \"La Crisi. Pu\u00f2 la politica salvare il mondo?\", un libro che ha l'obiettivo di smontare tutti i possibili slogan fatalisti contro il capitalismo moderno, mettendo in luce la cattiva politica, un conflitto tra mercato e stato, tra regolatori e regolati, aiutando a capire anche come l'Italia pu\u00f2 continuare a crescere.\nNel 2019 pubblica, insieme a Favero e Alesina, \"Austerity, when it works and when it doesn't\". Il libro costituisce una voce fuori dal coro: dopo tante critiche mosse da altri economisti alle politiche di austerit\u00e0, i tre autori si prefiggono di mostrare come l'austerit\u00e0 sia necessaria nel momento in cui il debito pubblico \u00e8 troppo alto, cos\u00ec da avere pesanti ricadute sulla crescita. Essa funziona non se applicata aumentando le tasse, ma tagliando la spesa pubblica. L'incremento fiscale infatti causa le recessioni di cui parlano gli economisti che avversano le misure di austerit\u00e0, di contro il taglio alla spesa supporta gli investimenti e la crescita portando ad una veloce ripresa economica. Il libro adotta uno stile narrativo con cui si descrive, a suffragio della tesi, i momenti storici in cui i governi hanno adottato politiche di austerit\u00e0."}
{"id": "504285", "revid": "28592", "url": "https://it.wikipedia.org/wiki?curid=504285", "title": "Berengario d'Ivrea", "text": ""}
{"id": "504290", "revid": "224230", "url": "https://it.wikipedia.org/wiki?curid=504290", "title": "Teofano (moglie di Romano II)", "text": ""}
{"id": "504292", "revid": "322321", "url": "https://it.wikipedia.org/wiki?curid=504292", "title": "Diocesi di Volterra", "text": "La diocesi di Volterra (in latino: \"Dioecesis Volaterrana\") \u00e8 una sede della Chiesa cattolica in Italia suffraganea dell'arcidiocesi di Pisa appartenente alla regione ecclesiastica Toscana. Nel 2020 contava 89.301 battezzati su 94.533 abitanti. La sede \u00e8 vacante, in attesa che il vescovo eletto Roberto Campiotti ne prenda possesso.\nTerritorio.\nLa diocesi abbraccia 23 comuni della Toscana, situate a cavallo fra 5 province: Pisa, dove si trovano la maggior parte delle parrocchie, Siena, Firenze, Livorno e Grosseto. La diocesi comprende: per intero i comuni di Bibbona, Casale Marittimo, Castelnuovo di Val di Cecina, Chianni, Gambassi Terme, Guardistallo, Lajatico, Montaione, Montecatini Val di Cecina, Montescudaio, Peccioli, Pomarance, Radicondoli, Volterra; e in parte i comuni di Casole d'Elsa, Castelfiorentino, Cecina, Massa Marittima, Monterotondo Marittimo, Montieri, Palaia, San Gimignano e Terricciola.\nSede vescovile \u00e8 la citt\u00e0 di Volterra, dove si trova la cattedrale di Santa Maria Assunta. A Montignoso, frazione di Gambassi Terme, sorge il santuario diocesano di Nostra Signora di Fatima.\nParrocchie e vicariati.\nIl territorio si estende su 1.743\u00a0km\u00b2 ed \u00e8 suddiviso in 88 parrocchie, raggruppate in 6 vicariati:\nSanti e beati venerati in diocesi.\nLa diocesi venera i seguenti santi e beati:\nIstituzioni culturali diocesane.\nIl museo diocesano d'arte sacra fu istituito, come museo dell'Opera del Duomo, nel 1932 ed aveva sede nella canonica della cattedrale, oggi palazzo vescovile. Dopo varie vicissitudini e diverse chiusure, il museo \u00e8 stato trasferito nel 2017 nell'ex chiesa di Sant'Agostino. Esso conserva opere provenienti per lo pi\u00f9 dalla cattedrale e dalle chiese della citt\u00e0, nonch\u00e9 da alcune chiese della diocesi.\nIl seminario vescovile Sant'Andrea ospita la biblioteca diocesana, che conserva all'incirca 15.000 volumi, raccolti soprattutto all'inizio del Settecento e nella prima met\u00e0 dell'Ottocento grazie all'attenzione e alla munificenza del vescovo Giuseppe Gaetano Incontri.\nIl palazzo vescovile \u00e8 sede dell'archivio storico diocesano il cui complesso documentario \u00e8 costituito da 1591 pergamene contenenti documenti compresi tra l'anno 834 e il 1806 e da 3323 unit\u00e0 archivistiche comprese tra l'anno 1265 e il 1978. L'archivio \u00e8 costituito dai documenti della curia vescovile, delle parrocchie della diocesi, di diversi enti ecclesiastici, del capitolo della cattedrale e di alcuni monasteri.\nStoria.\nLa tradizione cattolica attribuisce l'evangelizzazione della citt\u00e0 etrusca di Volterra a san Romolo, inviato da san Pietro, e da papa Lino, nativo di Volterra e secondo vescovo di Roma, nonch\u00e9 compagno di viaggio e vicario dell'Apostolo.\nRaffaello Maffei (morto nel 1522), grande umanista ed erudito volterrano ma operante in Roma, trascrisse parte della tradizione orale, e fece ricerche per ritrovare la casa nativa della famiglia di Lino, che apparteneva alla gens Murria (de'Mauri). Ritrovandola nel luogo ove successivamente sorse il convento attiguo all'omonima Chiesa. L'evangelizzazione di Volterra e di Fiesole \u00e8 sempre stata attribuita a San Romolo e ai suoi compagni Carissimo, Dolcissimo e Crescenzio, nella seconda parte del I secolo.\nI primi riscontri documentali della diocesi di Volterra risalgono al II/III secolo, con il ritrovamento di lapidi funerarie paleocristiane presenti e visibili al Museo Guarnacci, provenienti dalle catacombe delle Balze.\nAlla seconda met\u00e0 del V secolo risale un documento importante: la lettera di papa Gelasio I (492) nella quale il pontefice riprende il Vescovo volterrano. Dalla lettera gi\u00e0 si evince che la Chiesa di Volterra era ben formata e aveva accumulato molti beni. I primi vescovi citati sono Eumanzio e Opilione, immediati predecessori di Eucaristio, forse un diacono volterrano, che intrig\u00f2 per occupare la cattedra vescovile, ma fu accusato di simonia e di altri crimini e perci\u00f2 condannato da papa Gelasio. Lo stesso epistolario menziona il vescovo Elpidio, successore di Eucaristio, che fu presente al concilio simmachiano del 6 novembre 502.\nFin dall'alto medioevo erano venerati a Volterra i santi Giusto, Clemente e Ottaviano, che probabilmente erano eremiti locali del VI secolo; tradizioni successive li trasformarono in africani che erano fuggiti dall'Africa in seguito alle persecuzioni dei Vandali; dal XIV secolo Giusto fu venerato come vescovo volterrano. Al culto di questi santi si aggiunse anche quello delle martiri Attinia e Greciniana, le cui reliquie furono scoperte nel 1140 presso la chiesa di San Clemente di Volterra.\nFino al IX secolo sono pochi i vescovi che si possono storicamente attribuire alla sede volterrana: Gaudenzio, menzionato nell'epistolario di papa Pelagio I (556-561); Geminiano, che prese parte al concilio lateranense del 649, e Marciano, presente al concilio di papa Agatone del 680, nei quali fu condannata l'eresia monotelita; Gaudenziano, di cui resta una testimonianza epigrafica risalente all'epoca del re longobardo Cuniperto (688-700); e Tommaso, il cui nome appare in una bolla di papa Stefano II del 752.\nA partire dall'epoca franca (774), in mancanza di un vero centro di potere civile, i vescovi assunsero un ruolo sempre pi\u00f9 importante nella vita cittadina, grazie anche ai numerosi privilegi concessi loro dagli imperatori e ancora oggi conservati nell'archivio storico diocesano; il pi\u00f9 antico di questi \u00e8 il privilegio concesso da Ludovico I al vescovo Grippo nell'ottobre dell'821. \u00abTra i vescovi di questo periodo meritano di essere ricordati Andrea (845-853), sotto il cui episcopato venne istituita la vita comune dei canonici presso la cattedrale, Gaugino (874-882), gi\u00e0 cancelliere dell'imperatore Ludovico II, e Adalardo (918- 929), sotto cui fu sancita l'autonomia patrimoniale dei canonici della cattedrale.\u00bb\nCon il vescovo Guido (1042-1061) si rafforz\u00f2 il potere civile dei vescovi sulla citt\u00e0 di Volterra e su altri castelli del territorio; prese cos\u00ec avvio un processo, che port\u00f2 alla nascita e all'affermarsi della signoria vescovile, in particolare nel XII secolo. Sono da ricordare: Ruggero Gisalbertini (1103-1132), della nobile famiglia lombarda dei Gisalbertini, che fece ricostruire la cattedrale, consacrata da papa Callisto II nel 1120, introdusse i Camaldolesi nell'abbazia dei Santi Giusto e Clemente fondata nel 1034 dal vescovo Gunfredo, e che, nominato arcivescovo di Pisa (circa 1122), conserv\u00f2 la carica di vescovo di Volterra fino alla morte; Galgano (1150-1168), ritenuto, ma senza prove, della famiglia dei Pannocchieschi, durante il cui episcopato raggiunse il suo culmine il potere temporale dei vescovi volterrani, e che venne ucciso per la sua opposizione ai primi tentativi di autonomia comunale; Ugo Saladini (1171-1184), venerato come santo, tenace difensore dei diritti della Chiesa e che fond\u00f2 un collegio per i chierici. Il potere temporale dei vescovi entr\u00f2 in crisi all'inizio del XIII secolo, durante gli episcopati di Ildebrando (1185-1211) e Pagano (1212-1239), entrambi della famiglia dei Pannocchieschi, che invano lottarono contro il comune per conservare i propri privilegi e il proprio potere sulla citt\u00e0.\nRisale all'XI secolo la prima fondazione monastica nel territorio della diocesi, con il monastero benedettino dei Santi Giusto e Clemente, fondato nel 1034 e passato in seguito ai Camaldolesi. Nel 1201 arrivarono in diocesi i Cistercensi, gli Olivetani nel 1339; i Francescani sono attestati a partire dal 1238, le Clarisse dal 1244 e gli Agostiniani dal 1279.\nGli atti di un sinodo celebrato dal vescovo Filippo Belforti nel 1356 ci informano che all'epoca la diocesi era suddivisa in 6 \"sesti\", termine antico per indicare i vicariati diocesani, e cio\u00e8 la citt\u00e0 di Volterra, la Val d'Elsa, la Val d'Era, le Valli di Cecina e Marina, la Val di Strove e il sesto della Montagna, per un totale di 480 chiese, 51 pievi e 29 monasteri.\nQuesto territorio diocesano rimase sostanzialmente invariato fino alla fine del XVI secolo. Infatti, nel 1592 Volterra cedette una porzione del suo territorio a vantaggio dell'erezione della diocesi di Colle di Val d'Elsa, a cui furono annessi i pievanati di Balli, Molli, Pernina, Mensano, Scola, Castello e Con\u00e8o, con le rispettive parrocchie. Inoltre, fin dal 1462 la pieve di San Gimignano aveva ricevuto dai pontefici ampi privilegi ed esenzioni dalla giurisdizione dei vescovi volterrani. I ripetuti conflitti tra i vescovi e i prevosti di San Gimignano furono risolti da papa Pio VI che, con la bolla \"Dum nos singuli\" del 18 settembre 1782, decise lo scorporo della prepositura di San Gimignano, con le sue pievi e parrocchie, dalla diocesi di Volterra e la sua annessione a quella di Colle di Val d'Elsa.\nI primi tentativi di fondazione del seminario vescovile furono messi in atto dal vescovo Guido Serguidi (1574-1598), organizzato poi con maggior successo dal vescovo Niccol\u00f2 Sacchetti nel 1640; con la partenza degli Olivetani, il loro monastero presso Sant'Andrea a Porta Marcali fu adattato alla fine del Settecento come nuova sede del seminario.\nNel XVIII secolo Giuseppe Dumesnil, sgradito alla popolazione e malato di mente, venne confinato a Castel Sant'Angelo a Roma fino alla morte, mentre la sede episcopale fu affidata ai vescovi coadiutori Filippo Nicola Cecina, titolare di Zenopoli, morto prima del Dumesnil, e Alessandro Galletti, titolare di Soli, che gli succedette sulla cattedra volterrana nel 1781.\nIl 22 agosto 1855, in forza della bolla \"Vel ab antiquis\" di papa Pio IX, la diocesi, fino ad allora immediatamente soggetta alla Santa Sede, divenne suffraganea dell'arcidiocesi di Pisa. Per compensare la perdita dell'autonomia ecclesiastica, il 1\u00ba agosto 1856, con la bolla \"Ubi primum placuit\", lo stesso papa concesse ai vescovi di Volterra il privilegio di indossare il pallio.\nIl 27 luglio 1954 la diocesi ha ceduto una porzione del suo territorio all'arcidiocesi di Siena, comprendente i territori dei comuni di Chiusdino e Monticiano.\nIl 23 settembre 1989 il vescovo Vasco Giuseppe Bertelli accolse la visita pastorale alla diocesi di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 94.533 persone contava 89.301 battezzati, corrispondenti al 94,5% del totale."}
{"id": "504297", "revid": "1123126", "url": "https://it.wikipedia.org/wiki?curid=504297", "title": "Abbazia territoriale di Montecassino", "text": "Labbazia territoriale di Montecassino (in latino: \"Abbatia Territorialis Montis Cassini\") \u00e8 una sede della Chiesa cattolica in Italia immediatamente soggetta alla Santa Sede, appartenente alla regione ecclesiastica Lazio. Nel 2019 contava 18 battezzati su 18 abitanti. \u00c8 retta dall'abate Donato Ogliari, O.S.B.\nTerritorio.\nFino al 2014 l'abbazia territoriale estendeva la sua giurisdizione sulla cosiddetta Terra di San Benedetto; con la bolla \"Contemplationi faventes\" del 23 ottobre 2014 papa Francesco ha ridotto il territorio alla sola abbazia.\nAll'interno del monastero si trova la cattedrale dedicata a Santa Maria Assunta e San Benedetto abate, che \u00e8 anche l'unica parrocchia dell'abbazia territoriale.\nStoria.\nLe origini.\nQuando san Benedetto verso l'anno 529 fond\u00f2 l'abbazia di Montecassino nell'acropoli che si ergeva sul monte dell'antico castrum \"Casinum\", sul confine meridionale del \"Latium novum\", sembra che egli ottenesse quell'edificio pubblico grazie all'appoggio delle famiglie locali pi\u00f9 in vista e con il beneplacito delle autorit\u00e0 ecclesiastiche pi\u00f9 vicine, probabilmente\u00a0\u2013 trovandosi da tempo vacante la sede episcopale di Cassino \u2013, quel Costanzo, vescovo di Aquino, la cui stima verso Benedetto \u00e8 ricordata nel II libro dei \u201cDialoghi\u201d di san Gregorio Magno.\nLa citt\u00e0 di \"Casinum\", gi\u00e0 piazzaforte sannitica, poi fedele a Roma, era stata anch'essa travolta nel V secolo dalle incursioni di Visigoti e Vandali. Dei vescovi che ne occuparono la sede un solo nome gode di un certo credito storico, quel \"Severus Cassinas\", di cui \u00e8 attestata la partecipazione al sinodo romano del 487, e alla cui memoria restarono fedeli gli stessi monaci cassinesi, che lo ricordavano gi\u00e0 nei pi\u00f9 antichi calendari di Montecassino risalenti alla fine del secolo VIII; altri due vescovi sono attribuiti alla sede di Cassino, Caprario \"episcopus Cassitanus\", intervenuto al concilio romano del 465, .\nIn questo spazio privo delle cure di un effettivo pastore san Benedetto cominci\u00f2 ben presto ad esercitare un'opera di evangelizzazione con l'autorevolezza di un carisma che non sfugg\u00ec allo stesso re dei Goti, Totila, il quale si rec\u00f2 in visita da lui poco prima di assediare Roma nel dicembre del 546, ricevendone tra l'altro la predizione della sua morte imminente. I primi quattro successori del santo nel governo di Montecassino furono Costantino, Simplicio, Vitale e Bonito, l'ultimo dei quali vide il monastero distrutto dai Longobardi di Zetone attorno al 580, con il conseguente esilio della comunit\u00e0 monastica a Roma e la sua probabile estinzione.\nSi apre infatti a questo punto un vuoto di documentazione che termina solo intorno al 718, allorch\u00e9 il nobile pellegrino Petronace, proveniente da Brescia e inviato a Montecassino da papa Gregorio II, getta le basi per la rinascita dell'antico monastero, grazie anche alla politica di collaborazione tra ducato beneventano, nel cui territorio ricade Montecassino, e Sede Apostolica. E proprio il duca di Benevento Gisulfo II compie nel 744 un atto epocale per il futuro dell'abbazia cassinese, facendole dono di \u201ctutte le montagne e le pianure all'intorno\u201d: era questo infatti il primitivo nucleo della Terra di San Benedetto, corrispondente al territorio compreso tra le contee di Aquino, Teano, Comino, Venafro e il ducato di Gaeta. Qualche anno dopo, nel 748, papa Zaccaria emetteva in favore dell'abbazia un primo privilegio di esenzione, a noi pervenuto in una redazione spuria, elaborata nondimeno sulla base di un documento genuino dello stesso papa, andato perduto.\nEra un primo abbozzo alla forma della giurisdizione spirituale di Montecassino, poi confermata nel privilegio di incerta datazione, emesso da papa Niccol\u00f2 I (858-867), nel quale \u00e8 riconosciuta la totale esenzione dell'abbazia da qualsiasi giurisdizione episcopale. La Sede Apostolica garantiva cos\u00ec in modo espresso l'opera di governo ecclesiastico degli abati cassinesi a partire specialmente da Gisulfo (\u2020 817), che in pianura aveva fondato il nuovo monastero del Salvatore costituendo in esso il centro sia dell'organizzazione curtense nella \"Terra Sancti Benedicti\" sia della futura citt\u00e0 fondata dall'abate Bertario con il nome grecizzante di \"Eulogimenopoli\" (citt\u00e0 di Benedetto), in seguito sostituito da quello di San Germano (l'attuale Cassino).\nTali prerogative che si manifestarono anche nella fondazione di nuovi centri abitati, furono confermate nel privilegio di papa Giovanni VIII del 22 maggio 882, proprio alla vigilia della seconda distruzione del monastero ad opera dei Saraceni, che il 22 ottobre 883 provocarono la morte dello stesso abate Bertario e il lungo esilio, prima a Teano (883-914) poi a Capua (914-948), della comunit\u00e0 monastica.\nDal secolo X alle soglie dell'et\u00e0 moderna.\nIl definitivo ristabilimento dei monaci a Montecassino dopo l'esilio coincide con il governo dell'abate Aligerno (948[-950]-985). Questi il 7 giugno 967 otteneva con il beneplacito dell'imperatore Ottone I la concessione di un ampio privilegio da parte di Pandolfo I Capodiferro, principe di Capua e Benevento, il quale gli riconosceva la facolt\u00e0 di costruire torri e castelli in tutti i possedimenti monastici, senza interferenza alcuna da parte di privati o agenti pubblici. Favorita in parallelo dall'esenzione pontificia e dalla protezione imperiale, la Terra di San Benedetto si consolida e si allarga sempre pi\u00f9, mentre tra XI e XII secolo il monastero cassinese raggiunge il massimo splendore, di cui \u00e8 simbolo l'abate Desiderio (1058-1087), il futuro papa Vittore III.\nMontecassino appare, come scrive il Baronio, un vero e proprio \u201cvivaio di santi pastori\u201d, al punto che diversi monaci ricoprono in quegli anni le cattedre episcopali di Gaeta, Fondi, Sora, Isernia, come pure Benevento, Salerno, Napoli.\nLa consacrazione della basilica cassinese da parte di papa Alessandro II il 1\u00ba ottobre 1071, con la partecipazione di numerosi arcivescovi, vescovi e signori locali, \u00e8 come un sigillo impresso su quest'aurea et\u00e0 in cui Montecassino come Cluny contribu\u00ec alla riforma della Chiesa propugnata dalla Sede Apostolica. Negli anni successivi tuttavia la fine del regno normanno, i contrasti legati alla successione degli Svevi e la stessa dominazione sveva fino alla morte di Federico II (13 dicembre 1250) avrebbero avuto gravi ripercussioni nella Terra di San Benedetto, non senza qualche raggio di luce, come la precoce presenza dei Francescani a San Germano per concessione dell'abate Landolfo Sinibaldo (1227-1236).\nSolo con il nuovo re Carlo I d'Angi\u00f2 nell'abbazia e nel territorio di sua pertinenza si iniziava un nuovo periodo di stabilit\u00e0 promosso dall'abate Bernardo Aiglerio (1263-1282), gi\u00e0 monaco dell'abbazia benedettina di Saint-Martin di Savigny, amico di san Tommaso d'Aquino, il quale oltre ad inchieste formali per il recupero di diritti, redditi e servizi dovuti all'abbazia dai singoli e dai centri abitati che le gravitavano intorno, celebr\u00f2 anche nel 1275 il primo sinodo diocesano di cui si abbia notizia. Tra la fine del XIII e gli inizi del XIV secolo si registrano brevi ed instabili abbaziati, finch\u00e9 papa Giovanni XXII, nel quadro del programma di ristabilimento dell'egemonia guelfo-angioina in Italia, il 2 maggio 1322 con la bolla \"Supernus opifex\" elev\u00f2 l'abbazia al rango di sede episcopale. Sar\u00e0 poi papa Urbano V che dopo aver riservato a s\u00e9 la carica abbaziale, con la bolla \"Romanus Pontifex\" il 31 marzo 1367 soppresse l'episcopato e ripristin\u00f2 lo \"status\" abbaziale.\nE proprio verso la fine del Trecento ha inizio la costruzione del principale santuario mariano diocesano di \"Santa Maria de Piternis a Colleragni\" nei pressi di Cervaro, sul luogo dei presunti miracoli operati dalla Vergine. Nondimeno i tremendi effetti del terremoto del 1349, le complicazioni causate dallo scisma d'Occidente (1378), le contese per la successione nel regno di Napoli fino all'avvento di Alfonso V d'Aragona (1442), gravarono pesantemente sulle sorti di Montecassino, che tra l'altro a partire dal 1454 fino alla fine del XV secolo fu affidato a quattro abati commendatari, uno dei quali fu papa Paolo II.\nDal XVI al XVII secolo.\nAnnessa nel 1504 alla Congregazione di Santa Giustina detta \"de Unitate\", che da quel momento prende il nome di \"Cassinese\", l'abbazia, parte integrante del regno napoletano ormai attratto nell'orbita spagnola, rinacque ancora una volta sotto la guida dell'abate Eusebio Fontana, che diede inizio alla serie delle visite pastorali e dett\u00f2 pure statuti per il clero della citt\u00e0 di San Germano. In questo periodo furono inoltre celebrati sinodi, tra i quali di particolare risonanza quello indetto dall'abate Crisostomo d'Alessandro (1527-1531).\nAncora in attuazione delle norme dettate dal Concilio di Trento, nel 1590 fu istituito il seminario diocesano.\nNel corso del Seicento non mancarono episodi di contrasto tra l'abbazia e la citt\u00e0 di San Germano, che aspirava ad ottenere il titolo di citt\u00e0 regia liberandosi cos\u00ec dai pesi feudali, seguita in ci\u00f2 dal capitolo dei canonici della collegiata di San Germano, che cercavano di avere un proprio vescovo svincolandosi cos\u00ec dalla giurisdizione spirituale degli abati. Un'istanza del 1674 in tal senso presso la Congregazione dei vescovi e regolari fu respinta dalla Sacra Rota il 30 aprile 1677; quindi il 22 marzo 1686 papa Innocenzo XI con la bolla \"Alias in causa\" poneva sulla questione un \u201cperpetuo silenzio\u201d. Ancora il 4 agosto 1725 papa Benedetto XIII con la bolla \"Quod inscrutabilis\" ratificava la volont\u00e0 espressa nel Concilio romano di quello stesso anno, favorevole alla giurisdizione diocesana degli abati di Montecassino.\nDalle soppressioni ottocentesche al Vaticano II.\nPromulgata il 13 febbraio 1807 la legge napoleonica di soppressione degli Ordini monastici nel regno, il 21 febbraio 1810 segu\u00ec una lettera ministeriale con la quale l'abate Aurelio Visconti era privato della giurisdizione pastorale, e i paesi della diocesi divisi tra i vescovi confinanti, i quali tuttavia continuarono a collaborare con l'abate, che la Sede Apostolica riconosceva infatti come unico legittimo pastore del territorio cassinese.\nSolo nel 1815, con il ritorno di Ferdinando IV di Borbone sul trono del regno di Napoli e grazie all'appoggio congiunto del sovrano e di papa Pio VII, veniva ripristinato l'esercizio della giurisdizione spirituale, ormai libera dai condizionamenti del potere feudale e della connessa giurisdizione civile, come fu poi confermato dal concordato del 16 febbraio 1818.\nIl 19 novembre 1834 papa Gregorio XVI con la bolla \"Romanus Pontifex\", abolendo la giurisdizione prepositurale di cui aveva goduto nei secoli Atina, pose quest'ultima sotto l'autorit\u00e0 dell'abbazia di Montecassino. Nel 1838 cedette le parrocchie calabresi di Cetraro e di Fella (frazione del comune di Bonifati) alla diocesi di San Marco Argentano.\nRipristinata la carica di preposito da papa Leone XIII nel 1878, essa fu attribuita agli abati cassinesi, mentre la chiesa atinate di Santa Maria veniva dichiarata concattedrale. Infine con il decreto \"Ad Casinum\" della Congregazione per i Vescovi del 21 marzo 1977 l'intero territorio della prepositura di Atina \u00e8 stato conglobato con quello dell'abbazia territoriale di Montecassino, mentre nel contempo si dichiarava soppressa la denominazione di \u201cprepositura\u201d. Con lo stesso decreto numerose parrocchie furono sottratte alla giurisdizione dell'abbazia e annesse a diverse diocesi dell'Abruzzo, del Molise, del Lazio e della Campania. Contestualmente, l'abbazia estese la sua giurisdizione sui comuni di Acquafondata e Viticuso, che erano appartenuti alle diocesi di Isernia e Venafro e sulla parrocchia di Camino nel comune di Rocca d'Evandro che era appartenuta alle diocesi di Calvi e Teano.\nCon la fine del Regno delle Due Sicilie e proclamato il Regno d'Italia il 17 marzo 1861, una nuova legge di soppressione delle corporazioni religiose colpiva il 7 luglio 1866 anche Montecassino, che veniva dichiarato monumento nazionale, mentre l'abate conservava la sua funzione di Ordinario della diocesi cassinese, la chiesa abbaziale costituiva la cattedrale, e il monastero stesso ospitava la residenza del capitolo formato dalla comunit\u00e0 dei monaci, oltre che gli uffici della curia e il seminario diocesano. L'8 dicembre 1889 anche il nuovo seminario diocesano di san Giuseppe sorgeva all'interno del monastero, in aggiunta all'altro gi\u00e0 fondato in San Germano alla fine del XVI secolo. In seguito l'abate Bonifacio Maria Krug, in applicazione della riforma dei seminari voluta da papa Pio X, avrebbe unificato i due istituti.\nProprio al Krug (\u2020 1909) succedeva l'abate Gregorio Diamare (1865-1945), durante il cui governo si registrano ben quattro congressi eucaristici diocesani, e nel 1910 la fondazione di un \"ricreatorio\" per i giovani di Cassino, onde favorirne la formazione morale, spirituale e religiosa. Il 12 marzo 1928 la consacrazione episcopale ne coronava l'impegno pastorale.\nSar\u00e0 lui a vivere in prima persona durante la Seconda guerra mondiale il dramma del bombardamento di Montecassino avvenuto il 15 febbraio 1944, prodigandosi anche per salvare la vita dei suoi fedeli. Scomparso l'anno seguente, gli succedeva nell'opera di ricostruzione materiale e morale l'abate Ildefonso Rea (1945-1971), che non solo provvide a riedificare il monumentale monastero ma anche le tante chiese e parrocchie della diocesi tra il Cassinate e la Valle di Comino, ricche di monumenti dell'arte medievale. Divenuto anch'egli vescovo nel 1962, partecip\u00f2 con impegno ai lavori del Concilio Vaticano II, e proprio nel corso dell'assise ecumenica papa Paolo VI, accompagnato da una folta schiera di padri conciliari, il 24 ottobre 1964 consacrava la nuova basilica di Montecassino, proclamando san Benedetto patrono principale di tutta l'Europa. Era come il pi\u00f9 alto riconoscimento anche della plurisecolare missione evangelizzatrice dell'abbazia cassinese.\nDopo il Concilio Vaticano II.\nPapa Giovanni Paolo II si rec\u00f2 in pellegrinaggio a Montecassino il 20 settembre 1980 in occasione del XV centenario della nascita di san Benedetto. Il 24 maggio 2009 papa Benedetto XVI comp\u00ec una visita pastorale a Cassino e Montecassino.\nFino al 2014 l'abbazia territoriale di Montecassino comprendeva 53 parrocchie per un totale di circa 80.000 battezzati e si estendeva nella parte sud orientale del Lazio e nell'estremo nord della Campania, nei comuni di Cassino (dove aveva sede), Castelnuovo Parano, Cervaro, San Giorgio a Liri, Pignataro Interamna, San Vittore del Lazio, Sant'Andrea del Garigliano, Sant'Ambrogio sul Garigliano, Sant'Apollinare, Vallemaio, Viticuso, Acquafondata, Vallerotonda, Sant'Elia Fiumerapido, Atina, Belmonte Castello, Villa Latina, in provincia di Frosinone e Rocca d'Evandro e San Pietro Infine in provincia di Caserta.\nCon la bolla \"Contemplationi faventes\" del 23 ottobre 2014 papa Francesco, applicando il motu proprio \"Catholica Ecclesia\" del 23 ottobre 1976, ha ridotto il territorio dell'abbazia territoriale alla sola chiesa abbaziale e al monastero, con le immediate pertinenze. Il resto dell'antico territorio \u00e8 passato alla diocesi di Sora-Aquino-Pontecorvo, che contestualmente ha mutato il proprio nome in quello di Sora-Cassino-Aquino-Pontecorvo.\nCronotassi degli abati.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'abbazia territoriale nel 2019 su una popolazione di 18 persone contava 18 battezzati, corrispondenti al 100,0% del totale."}
{"id": "504298", "revid": "31886", "url": "https://it.wikipedia.org/wiki?curid=504298", "title": "Commissione bulgara per i toponimi antartici", "text": "La Commissione bulgara per i toponimi antartici \u00e8 stata creata dall'Istituto antartico bulgaro nel 1994 e, dal 2001, \u00e8 un'istituzione affiliata al Ministero degli affari esterni della Bulgaria. La Commissione approva nomi bulgari per le localit\u00e0 geografiche dell'Antartide, tali nomi sono formalmente dati dal Presidente della Repubblica secondo la Costituzione Bulgara e la pratica internazionale stabilita.\nI nomi geografici nell'Antartide riflettono la storia dell'esplorazione antartica. Le nazioni impegnate nella ricerca antartica danno nuovi nomi ad entit\u00e0 geografiche anonime per scopi di orientamento, logistici e di cooperazione scientifica internazionale. Ci sono quasi 18.000 toponimi antartici diversi, tra cui oltre un migliaio di questi dati dalla Bulgaria. Poich\u00e9 la Base San Clemente di Ocrida, una base antartica bulgara \u00e8 situata alle Isole Shetland Meridionali, la maggior parte dei nomi geografici bulgari \u00e8 concentrata in questa regione.\nNel 1995 la Commissione ha sviluppato le sue che, in particolare, introducevano il sistema diretto per la romanizzazione della lingua bulgara che sar\u00e0 pi\u00f9 tardi adottato per l'impiego ufficiale in Bulgaria, e finalmente codificato dalla del 2009.\nIl lavoro della Commissione riceve appoggio dall'informazione geografica e dalla cartografia, materie che studiano le misurazioni topografiche effettuate in Antartide, come l'indagine del 1995/96 sull'Isola Livingston e la spedizione topografica Tanga del 2004/05. La Commissione ha pubblicato la prima carta topografica bulgara dell'Isola Livingston e dell'Isola Greenwich nel 2005.\nLa Commissione bulgara per i toponimi antartici coopera con altre autorit\u00e0 nazionali per nomi geografici antartici e con il Comitato scientifico per la ricerca in Antartide (SCAR). L'elenco dettagliato dei toponimi antartici bulgari \u00e8 pubblicato regolarmente nel sito web della Commissione, ed anche nell'indice dei nomi geografici antartici stilato dallo SCAR."}
{"id": "504299", "revid": "125436447", "url": "https://it.wikipedia.org/wiki?curid=504299", "title": "Acido poliglicolico", "text": "L'acido poliglicolico o poliglicolide (PGA) \u00e8 un polimero biodegradabile, termoplastico ed il pi\u00f9 semplice membro della famiglia di poliesteri lineari alifatici. Pu\u00f2 essere sintetizzato tramite condensazione o polimerizzazione ad apertura d'anello dell'acido glicolico. L'acido poliglicolico \u00e8 noto sin dal 1954 come un polimero capace di formare fibre molto resistenti, tuttavia a causa della sua instabilit\u00e0 idrolitica il suo uso \u00e8 stato limitato. Attualmente il PGA ed i suoi copolimeri sono ampiamente utilizzati come materiali per la preparazione di suture riassorbibili e sono anche al centro di studi in campo biomedico.\nPropriet\u00e0 fisiche.\nL'acido poliglicolico possiede una temperatura di transizione vetrosa compresa fra i 35-40\u00a0\u00b0C ed una temperatura di fusione individuabile fra i 225-230\u00a0\u00b0C. Questo polimero \u00e8 anche caratterizzato da un elevato grado di cristallinit\u00e0 (attorno al 45-55%), che lo rende insolubile in acqua. La solubilit\u00e0 dell'acido poliglicolico in generale rappresenta un caso del tutto particolare, in quanto la sua forma ad alto peso molecolare \u00e8 insolubile in pressoch\u00e9 qualunque solvente organico comunemente usato (acetone, diclorometano, cloroformio, acetato di etile e tetraidrofurano), mentre gli oligomeri a basso peso sono caratterizzati da propriet\u00e0 fisiche sufficientemente diverse da essere invece solubili. Solventi contenenti un elevato numero di atomi di fluoro, quali 1,1,1,3,3,3-esafluoro-2-propanolo e esafluoroacetone sono tuttavia in grado di dissolvere l'acido poliglicolico al alto PM, permettendo la preparazione di soluzioni utili nella preparazione di fibre e film. Le fibre di PGA, che si presentano molto rigide, sono caratterizzate da un valore elevato del modulo di Young pari a 7\u00a0GPa.\nSintesi.\nL'acido poliglicolico pu\u00f2 essere preparato seguendo diversi processi di sintesi che fanno uso di differenti substrati:\nLa condensazione dell'acido glicolico \u00e8 la via sintentica pi\u00f9 semplice, tuttavia non \u00e8 particolarmente efficiente, in quanto porta alla produzione di un polimero a basso PM. La procedura tipo prevede di riscaldare operando a pressione atmosferica l'acido glicolico a 175-185\u00a0\u00b0C fino a che l'acqua che si forma durante la reazione non cessa di distillare. Successivamente la pressione viene portata a 150\u00a0mm Hg, senza alterare la temperatura, e dopo circa due ore di reazione si ottiene la conversione pressoch\u00e9 completa ad acido poliglicolico.\nIl procedimento pi\u00f9 comunemente usato per produrre l'acido glicolico consiste nella polimerizzazione ad apertura d'anello del glicolide, il diestere ciclico dell'acido glicolico. Questo dimero pu\u00f2 essere preparato tramite trattamento termico a pressione ridotta del PGA a basso PM. La polimerizzazione ad apertura d'anello richiede un catalizzatore che pu\u00f2 essere scelto fra i composti dell'antimonio, come il triossido di diantimonio o i trialogenuri di antimonio, i composti dello zinco (zinco lattato) ed i composti dello stagno, come lo stagno ottoato (Stagno(II)-2-Etilesanoato) o gli alcossidi dello stagno. Lo stagno ottoato \u00e8 in particolare il catalizzatore pi\u00f9 soventemente utilizzato, in quanto rientra nella lista degli stabilizzanti alimentari approvati dalla Food and Drug Administration e viene pertanto considerato innocuo. Altre sostanze sono state testate con successo come catalizzatori per questo tipo di polimerizzazione e fra queste si annoverano alluminio isopropossido, calcio acetilacetonato e un certo numero di alcossidi dei lantanidi (ad es. ittrio isopropossido. La procedura per preparare l'acido poliglicolico prevede l'aggiunta di una quantit\u00e0 catalitica dell'iniziatore prescelto ad un recipiente di reazione contenente il glicolide in atmosfera di azoto ad una temperatura di 195\u00a0\u00b0C. La reazione viene fatta proseguire per circa due ore, alzando poi la temperatura a 230\u00a0\u00b0C per un'ulteriore mezz'ora. Infine, una volta solidificato, il polimero ad alto PM ottenuto viene recuperato.\nUna nuova procedura per la preparazione dell'acido poliglicolico \u00e8 rappresentata dalla condensazione di alogenoacetati con formula generica X-CH2COO-M+ (dove M rappresenta un elemento metallico monovalente come sodio ed X \u00e8 invece un alogeno come cloro), che porta alla formazione di PGA e piccoli cristalli di un sale. La condensazione viene eseguita scaldanto un alogenoacetato, quale ad esempio il sodio cloroacetato, ad una temperatura fra 160-180\u00a0\u00b0C, con un flusso continuo di azoto. Durante la reazione si formano il polimero e cloruro di sodio, quest'ultimo in forma di un precipitato intrappolato nella matrice di PGA; il sale viene facilmente rimosso con lavaggi di acqua.\nL'acido poliglicolico viene preparato anche per mezzo di una reazione con catalisi acidi fra monossido di carbonio e formaldeide o paraformaldeide o triossano. Lavorando in un'atmosfera di monossido di carbonio si caricano in un'autoclave acido clorosolforico, diclorometano e triossano, quindi si immette monossido di carbonio fino al raggiungimento di uno specifico valore di pressione; la reazione viene fatta procedere a circa 180\u00a0\u00b0C per due ore. Al termine il monossido non reagito viene ventilato e si pu\u00f2 recuperare dall'autoclave una miscela di PGA a basso ed alto PM.\nDegradazione.\nIl PGA \u00e8 caratterizzato da instabilit\u00e0 idrolitica a causa della presenza nella sua struttura di una serie di legami estere. Il processo di degradazione \u00e8 erosivo e sembra seguire due passaggi, durante i quali il polimero viene riconvertito ad acido glicolico. Nella prima fase l'acqua si insinua nelle regioni amorfe non cristalline del materiale, scindendo i legami estere presenti; la seconda fase inizia quando la regione amorfa \u00e8 stata erosa, lasciando esposta all'azione dell'acqua la porzione cristallina del polimero. Quando la struttura cristallina collassa, la catena polimerica si dissolve.\nQuando esposto a condizioni fisiologiche l'acido poliglicolico di degrada ad opera di processi di idrolisi casuale, ma anche ad opera di alcune classi di enzimi, in particolare appartenenti alla famiglia delle esterasi. Il prodotto di degradazione, l'acido glicolico, \u00e8 non tossico e pu\u00f2 entrare nel ciclo di Krebs, al termine del quale viene secreto in forma di acqua e anidride carbonica. Una parte dell'acido glicolico viene anche eliminata in forma di urina.\nGli studi condotti su suture realizzate in acido poliglicolico hanno mostrato come il materiale perda la met\u00e0 della sua resistenza in circa due settimane ed il 100% in un mese. Il polimero viene poi completamente riassorbito dall'organismo in una finestra temporale di 4-6 mesi.\nUsi.\nBench\u00e9 noto sin dal 1954, l'acido poliglicolico trov\u00f2 pochi utilizzi a causa della sua facilit\u00e0 a degradarsi, se comparato con altri materiali sintetici. Tuttavia nel 1962 il PGA fu utilizzato per sviluppare la prima sutura sintetica riassorbibile, venendo brevettato col nome \"Dexon\".[1] Poich\u00e9 le fibre di acido poliglicolico sono resistenti ed in grado di degradare fino a monomeri idrosolubili, le suture preparate con questo materiale riscossero un notevole successo nel campo della chirurgia, in particolare per il vantaggio di non dover eseguire successive operazioni per la rimozione dei punti. Utilizzando acido poliglicolico sono stati preparati anche Dispositivi medici impiantabili biodegradabili, come viti, piatti, bacchette e spilli.\nIl ruolo giocato dal PGA nel campo delle suture biodegradabili hanno poi aperto la via all'utilizzo di questo materiale anche in campo biomedico, ad esempio nel settore dell'ingegneria dei tessuti e del rilascio controllato di farmaci. Scaffold per l'ingegneria dei tessuti sono stati preparati con PGA secondo diversi approcci, ma il pi\u00f9 utilizzato prevede l'utilizzo di tecniche di tipo tessile per costruire strutture in forma di \"non-tessuti\" (now-wovens) altamente fibrose entro cui crescere cellule.\nCopolimeri.\nAllo scopo di ottenere un polimero con caratteristiche specifiche, diversi copolimeri dell'acido poliglicolico sono stati preparati usando altri monomeri. I copolimeri presentano caratteristiche intermedie in termini di velocit\u00e0 di degradazione e solubilit\u00e0 a seconda del rapporto fra i vari monomeri usati nella sintesi e della natura stessa di tali monomeri. I copolimeri pi\u00f9 noti del PGA, che vengono anch'essi impiegati nel campo delle suture riassorbilibili, sono l'acido poli(lattico-\"co\"-glicolico) acido glicolico pi\u00f9 acido lattico, poli(glicolide-\"co\"-caprolattone) acido glicolico pi\u00f9 \u03b5-caprolattone e poli(glicolide-\"co\"-trimetilene carbonato) acido glicolico pi\u00f9 trimetilene carbonato."}
{"id": "504300", "revid": "125752786", "url": "https://it.wikipedia.org/wiki?curid=504300", "title": "Abbazia territoriale di Monte Oliveto Maggiore", "text": "Labbazia territoriale di Monte Oliveto Maggiore (in latino: \"Abbatia territorialis Sanctae Mariae Montis Oliveti Maioris\") \u00e8 una sede della Chiesa cattolica in Italia immediatamente soggetta alla Santa Sede, appartenente alla regione ecclesiastica Toscana. Nel 2019 contava 550 battezzati su 550 abitanti. \u00c8 retta dall'abate ordinario Diego Gualtiero Rosa, O.S.B.Oliv., che \u00e8 anche \"ex officio\" abate generale della Congregazione benedettina olivetana.\nTerritorio.\nLa diocesi abbaziale comprende 4 parrocchie nel comune di Asciano (provincia di Siena) in Toscana, per un totale di circa 500 abitanti.\nSede abbaziale \u00e8 la cattedrale della Nativit\u00e0 di Maria di Monte Oliveto Maggiore, nella frazione Chiusure di Asciano.\nLe altre tre parrocchie sono:\nTutte le parrocchie sono officiate da sacerdoti membri della congregazione olivetana; non ci sono sacerdoti secolari.\nStoria.\nL'abbazia di Monte Oliveto venne fondata nel 1313 da san Bernardo Tolomei (1272-1348), maestro di diritto nello Studio senese e appartenente a una delle famiglie nobili pi\u00f9 potenti di Siena; giunto al quarantesimo anno di et\u00e0 si ritir\u00f2 in questo luogo solitario conosciuto come il \"deserto\" di Accona, propriet\u00e0 della sua famiglia.\nLa fondazione del monastero fu approvata nel 1319 dal vescovo di Arezzo Guido Tarlati, il quale impose ai religiosi l'osservanza della regola benedettina. La costruzione del monastero inizi\u00f2 nel 1320 e nel 1344 la nuova Congregazione olivetana venne ufficialmente approvata da papa Clemente VI.\nL'abbazia ebbe sempre una grande importanza nel territorio senese. Infatti i suoi possedimenti arrivavano fino al borgo di Chiusure e nella Val d'Asso. Il fatto di essere anche dei grandi proprietari terrieri fece avere agli olivetani anche un ruolo nell'organizzazione agricola del territorio delle Crete. L'imponente complesso religioso si trova nell'area meridionale del comune di Asciano. L'abbazia di Monte Oliveto Maggiore \u00e8 archicenobio e casa madre di tutte le altre comunit\u00e0 olivetane del mondo; l'abate di Monte Oliveto \u00e8 \"ex officio\" abate generale di tutta la Congregazione benedettina olivetana.\nIl 18 gennaio 1766, con la bolla \"Credita divinitus\" di papa Clemente XIII, Monte Oliveto ottenne l'esenzione dalla giurisdizione dei vescovi di Arezzo, erigendosi quindi in \"abbatia nullius dioecesis,\" privilegio confermato da papa Leone XIII nel 1899.\nIl 1\u00ba maggio 1953 fu istituito il capitolo dell'abbazia in virt\u00f9 della bolla \"Nullus hominum\" di papa Pio XII. La chiesa abbaziale \u00e8 pertanto la cattedrale dell'abate ordinario.\nFino al 1947 l'abbazia non aveva pertinenze parrocchiali e la giurisdizione dell'abate era circoscritta ai soli confini del monastero. In tre diverse occasioni, nel 1947, nel 1963 e nel 1975, per provvedimento della Santa Sede, furono giuridicamente affidate all'abbazia le parrocchie circostanti tutte situate nel comune di Asciano e gi\u00e0 appartenenti alle diocesi di Arezzo e di Chiusi e Pienza. Si venne cos\u00ec a formare la giurisdizione dell'abbazia territoriale, suddivisa nelle attuali quattro parrocchie di Monte Oliveto, Vescona, Pievina e Chiusure.\nCronotassi degli abati dal 1900 ad oggi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'abbazia territoriale nel 2019 su una popolazione di 550 persone contava 550 battezzati, corrispondenti al 100,0% del totale."}
{"id": "504301", "revid": "110157", "url": "https://it.wikipedia.org/wiki?curid=504301", "title": "Abbazia territoriale della Santissima Trinit\u00e0 di Cava de' Tirreni", "text": "Labbazia territoriale della Santissima Trinit\u00e0 di Cava de' Tirreni (in latino: \"Abbatia Territorialis Sanctissimae Trinitatis Cavensis\") \u00e8 una sede della Chiesa cattolica in Italia suffraganea dell'arcidiocesi di Salerno-Campagna-Acerno appartenente alla regione ecclesiastica Campania. Nel 2019 contava 20 battezzati su 20 abitanti. \u00c8 retta dall'abate Michele Petruzzelli, O.S.B.\nTerritorio.\nLa circoscrizione ecclesiastica comprende la sola abbazia, che costituisce anche l'unica parrocchia. Rientra sotto la giurisdizione dell'abbazia territoriale anche il santuario di Maria Santissima Avvocata sopra Maiori.\nL'abbazia sorge in collina, a circa 400 metri s.l.m., a 3 km dal centro dalla citt\u00e0 di Cava de' Tirreni e a poca distanza dalla costiera amalfitana e dall'agro nocerino.\nL'abbazia territoriale aveva anche giurisdizione sul territorio circostante, che il 20 agosto 2012, in forza di un decreto della Congregazione per i vescovi che ha avuto esecuzione il 19 gennaio 2013, \u00e8 stato assegnato all'arcidiocesi di Amalfi-Cava de' Tirreni, che ha cos\u00ec acquisito le parrocchie delle frazioni di Corpo di Cava e di San Cesareo, nel comune di Cava de' Tirreni, e di Dragonea nel comune di Vietri sul Mare. Queste stesse tre parrocchie facevano gi\u00e0 parte della diocesi di Cava de' Tirreni fino al 1979, quando, con un decreto della medesima Congregazione, erano state cedute all'abbazia.\nCollegio e scuola.\nNel 1867 fu istituito il collegio San Benedetto e le scuole. Si cominci\u00f2 con il liceo classico, pareggiato alle scuole governative nel 1894. A questo seguirono negli anni anche il liceo scientifico, le medie inferiori e le ultime classi delle elementari.\nOltre ai collegiali, le scuole furono aperte a semiconvittori (studenti che pranzano e rimangono a studiare nel pomeriggio in appositi locali con l'aiuto di professori) ed esterni (frequentano solo le scuole). Dal 1985 la frequenza alle scuole \u00e8 stata aperta anche alle studentesse.\nIl collegio e le scuole hanno sofferto la crisi della scuola cattolica italiana e cos\u00ec, dopo quasi un secolo e mezzo di storia, nel 1992 \u00e8 stata chiusa la scuola elementare, successivamente nel 1994 la scuola media, nel 2002 \u00e8 stato chiuso il collegio, il liceo classico nel 2003. Per ultimo nel 2005 \u00e8 stato chiuso anche il liceo scientifico.\nBeni culturali.\nOpere d'arte.\nDurante i secoli della sua storia, l'abbazia si \u00e8 arricchita di molte opere d'arte di epoche diverse: edifici, affreschi, mosaici, sarcofagi, sculture, quadri, codici miniati e oggetti preziosi. In particolare:\nArchivio abbaziale.\nLa nascita dell'archivio dell'abbazia cavense risale al 1025, quando il principe Guaimario III di Salerno e suo figlio Guaimario IV concessero, con un diploma a sant'Alferio, la propriet\u00e0 della grotta Arsicia con il circostante territorio. A partire da quel momento ebbe inizio la raccolta dei diplomi, bolle, privilegi, donazioni, lasciti testamenti tuttora custoditi.\nFino al XVI secolo gli atti dell'abbazia non erano facilmente rintracciabili all'interno dell'archivio. Non esisteva un inventario redatto in modo organico che consentisse di accedere immediatamente al documento desiderato. Fino a tutto il Cinquecento la struttura dell'archivio rimase misterioso fino a quando non si avvert\u00ec l'esigenza di riordinare in maniera sistematica i documenti.\nIl primo ordinamento fu eseguito catalogando con criteri topografici terre, feudi e benefici vari. Va ricordata l'opera voluta dall'abate Manso e realizzata in gran parte del napoletano dom Agostino Venieri che, durante il governo abbaziale di Ambrogio Rastellini da Puppio, riordin\u00f2 le serie archivistiche riponendo tutta la raccolta in 120 arche suddivise per topografia e toponomastica. In questo periodo fu assiduo frequentatore dell'archivio lo storico Giovanni Antonio Summonte autore della \"Histoira della Citt\u00e0 e Regno di Napoli\".\nUn nuovo riordino si rese necessario e fu iniziato durante l'abbaziato di don Tiberio Ortiz intorno all'anno 1779 e continu\u00f2 sotto il governo dell'abate dom Raffaele Pasca che volle anche la ristrutturazione delle sale dell'archivio. Il riordino fu eseguito da Salvatore Maria Di Blasi e da Emanuele Caputo che tennero conto delle nuove tecniche archivistiche che andavano diffondendosi in vari paese europei. Nel 1808, l'archivio dell'abbazia fu salvato dallo smembramento, nonostante il decreto di Gioacchino Murat del 22 dicembre che istituiva a Napoli il Grande Archivio del Regno. In deroga al decreto fu stabilito che gli archivi delle abbazie di Montecassino, Cava e Montevergine continuavano ad esistere conservando ed accrescendo le biblioteche e gli archivi posseduti.\nDopo la restaurazione borbonica, l'archivio cavense, fu pi\u00f9 volte sottoposto ad ispezioni da parte dei soprintendenti, mandati dal ministero degli interni, che mossero alcune osservazioni circa la tenuta e l'organizzazione dell'archivio; ci\u00f2 non risult\u00f2 gradito ai monaci cavensi e si innesc\u00f2 una lunga polemica tra il ministero dell'interno e l'abate Mazzacane che nel 1824 prefer\u00ec rinunciare all'abbaziato. L'archivio fu cos\u00ec momentaneamente affidato a Gabriele Moccaldi e poi al nuovo archivista, il siciliano Ignazio Rossi. Si ritorn\u00f2 a rapporti normali tra l'abbazia ed il ministero quando, attenendosi alla legge del 1818, conformandosi al modello del grande Archivio napoletano, Ignazio Rossi nel 1839 propose, al soprintendente generale Antonio Spinelli, un nuovo progetto per la formazione dell'indice generale dell'archivio cavense.\nGli anni successivi, contrassegnati da fermenti politici, registrarono un momentaneo calo d'interesse per l'archivio cavense fino a quando, con la soppressione del 1866, l'abbazia di Cava venne dichiarata monumento nazionale.\n\"Codex diplomaticus Cavensis\".\nNel 1873 \u00e8 stato pubblicato il primo volume del \"Codex diplomaticus Cavensis\", un progetto che prevede la pubblicazione integrale del materiale d'archivio. Interrotto nel 1893, con le stampe dell'ottavo volume, il progetto \u00e8 ripreso circa un secolo dopo, nel 1984, quando ha visto la luce il IX volume, seguito dal X nel 1990. Il periodo cronologico coperto dai primi dieci volumi va dal 792 al 1080. Nel 2015 sono stati pubblicati, dopo quattro anni di lavoro, i volumi XI e XII che coprono il periodo 1081-1090.\nStoria.\n1011: La fondazione.\nIl fondatore dell'abbazia della Santissima Trinit\u00e0 de' La Cava fu sant'Alferio Pappacarbone, nobile salernitano di origine longobarda formatosi a Cluny, che nel 1011 si ritir\u00f2 sotto la grande grotta \"Arsicia\" alle falde del monte Finestra nell'attuale territorio del comune di Cava de' Tirreni, per trascorrervi vita eremitica. Ma Alferio non rimase solo, presto la sua santit\u00e0 attrasse in quel luogo numerosi discepoli, tanto da indurlo ad erigere, sul piano scosceso tra la grotta ed il fiume Selano, una chiesa di discrete dimensioni, e costruire ad occidente della medesima, utilizzando anche fabbriche preesistenti, un piccolo monastero, il nucleo originale dell'odierna abbazia. Le originarie costruzioni e le tracce di fabbriche romaniche risalenti al I secolo d.C. sono ancora in parte visibili nei sotterranei dell'attuale basilica.\nLa fondazione del nucleo monastico \u00e8 fatta per\u00f2 risalire all'anno 988, perch\u00e9 Alferio non fu il primo abitatore della grotta. Nella grotta Arsicia gi\u00e0 dal 988, il monaco di Montecassino Liuzio, detto anche Leone da Ostia, di ritorno da un pellegrinaggio in Palestina, vi aveva soggiornato per qualche tempo.\nNel 1025, Alferio aveva da poco terminata la chiesa, quando il principe Guaimario III di Salerno e suo figlio Guaimario IV con un diploma donarono alla nuova comunit\u00e0 la zona boschiva e le terre coltivate tutte intorno alla grotta Arsicia tra il fiume Selano e i due rigagnoli suoi affluenti Sassovivo e Giungolo. Con lo stesso diploma fu conferito alla comunit\u00e0 monastica, tra gli altri privilegi, l'esenzione dalle imposte e la libera designazione degli abati da parte del predecessore o, per elezione, dalla comunit\u00e0 stessa.\nXI-XIII secolo: I Santi Abati.\nI primi tre secoli di storia furono splendidi e si accompagnarono con la santit\u00e0: i primi quattro abati sono stati riconosciuti santi dalla Chiesa ossia Alferio, Leone I, Pietro I e Costabile, come beati furono riconosciuti Simeone, Falcone, Marino, Benincasa, Pietro II, Balsamo, Leonardo e Leone II.\nTra di essi si distinse san Pietro I, nipote di Alferio, che ampli\u00f2 notevolmente il monastero e fond\u00f2 una potente congregazione monastica, l\"Ordo Cavensis\" (Ordine di Cava), con centinaia di chiese e monasteri dipendenti sparsi in tutta l'Italia meridionale. In tal modo essa estese la sua influenza spirituale e temporale in tutto il Mezzogiorno d'Italia, grazie anche al favore dei principi salernitani che la fecero oggetto della loro benevolenza. Furono pi\u00f9 di 3000 i monaci a cui l'abate Pietro diede l'abito. Papa Urbano II, che lo aveva conosciuto a Cluny, nel 1092 visit\u00f2 l'Abbazia e ne consacr\u00f2 la basilica.\nI principi e signori, oltre ad offrire feudi, beni e privilegi, donarono all'abbazia o la propriet\u00e0 o il diritto di patronato su chiese e monasteri. I vescovi ambivano di avere nelle loro diocesi i Cavensi per il bene che vi operavano. I papi, oltre la conferma delle donazioni, concessero il privilegio dell'esenzione. In questo modo l'abate di Cava de' Tirreni fin\u00ec per avere una giurisdizione spirituale, dipendente solo dal Papa, sulle terre e sulle chiese di cui la \"Badia\" aveva la propriet\u00e0. Da parte sua Cava costituiva per i papi un caposaldo di cui potevano fidarsi pienamente, tanto da affidarle in custodia alcuni antipapi.\nXIV-XV secolo: L'abbazia nel periodo della commenda cardinalizia.\nIl XIV secolo rappresenta per la comunit\u00e0 monastica un periodo di ripiegamento su s\u00e9 stessa. Fu particolarmente curata la difesa e l'amministrazione dei beni temporali, furono prodotte splendide opere d'arte, ma l'incidenza dell'azione spirituale e sociale della badia, anche a causa dei rivolgimenti politici, si esaur\u00ec quasi del tutto.\nIl 7 agosto 1394 papa Bonifacio IX aveva conferito il titolo di citt\u00e0 alla terra de La Cava, elevandola a diocesi.\"porter\u00eca\"\nIl monastero, non venne pi\u00f9 governato da un abate, ma da un priore sottoposto al vescovo e la comunit\u00e0 dei monaci formava il capitolo della cattedrale. Il vescovo che doveva essere un secolare, godeva di tutti i privilegi e di tutti i diritti di un abate regolare sull'abbazia cavense e doveva risiedere alla Badia, la cui chiesa venne dichiarata cattedrale della nuova diocesi.\nUn nuovo rivolgimento la Badia lo visse nel 1431, quando l'abate Angelotto Fosco fu elevato alla dignit\u00e0 cardinalizia e volle comunque ritenere in commenda, percependone le rendite, l'abbazia e la diocesi cavense. Inizi\u00f2, cos\u00ec, il periodo degli abati commendatari.\nL'abbazia fu tenuta in commenda per oltre settant'anni da abati che non risiedevano abitualmente nel monastero, che affidavano a vicari generali; in alcuni casi i vicari erano anche insigniti di carattere episcopale. Dal 1457 al 1459 fu vicario generale dell'abate commendatario Ludovico Scarampi, Niccol\u00f2 Forteguerri, imparentato con papa Pio II, che aveva per madre una Vittoria Forteguerri.\nNei primi anni i vicari curarono l'amministrazione dei beni e riuscirono a migliorare la gestione dei possedimenti monastici impostata nel 1359 dall'abate Mainiero. La maggior parte dei contratti agrari a medio termine stipulati per la concessione in uso dei propri fondi erano del tipo ad \"complantandum\" (pastinato) e per tale motivo con il passare degli anni alcuni possedimenti, come quelli del priorato di Santa Maria di Cursosimum nei pressi di Noja, si ridussero.\nNegli anni successivi, i fiduciari iniziarono ad utilizzare una nuova forma contrattuale che veniva chiamata \"pastinatio ad medietatem\" (una sorta di sottospecie della mezzadria), con cui l'abbazia percepiva la met\u00e0 dei frutti del terreno, che poteva essere in parte corrisposta in denaro. Ma le cose non andarono meglio. A causa della difficolt\u00e0 che si riscontravano per il trasporto delle merci al monastero, spesso le derrate venivano valutate in denaro. L'affittuario il pi\u00f9 delle volte riusciva a pagare meno del dovuto, raggirando il fiduciario del commendatario, che non conoscendo bene l'entit\u00e0 dei terreni dati in affitto,\nera portato a credere che la diminuzione di quanto gli veniva corrisposto era in relazione alla scarsit\u00e0 del raccolto. E cos\u00ec, anno dopo anno, le rendite del monastero tendevano a diminuire.\nIl problema dei minori introiti fu per\u00f2 ben presto arginato sottoponendo a maggiore rigore la verifica dei cespiti, dei redditi e l'esazione dei crediti. I registri redatti durante il governo dei commendatari servirono come veri e propri strumenti di controllo. Risale al periodo del cardinale Scarampi, presumibilmente all'anno 1459, il \"Liber censum Cav\u00e6\" contenente la registrazione di una serie di cespiti, con le relative entrate annuali, dislocati nella valle metelliana e classificati per zone omogenee. Un vero e proprio libro dei censi e dei redditi, il \"Primum regestrum et Inventarium domini Joannis de Aragonia\", fu invece scritto da Tommaso de Lippis commissario e procuratore del monastero sotto il governo del commendatario Giovanni d'Aragona.\nQuando nel 1485 papa Innocenzo VIII confer\u00ec la commenda al cardinale Oliviero Carafa, l'abbazia della Santissima Trinit\u00e0 aveva ormai perso il suo antico splendore di virt\u00f9 e di santit\u00e0. Nel monastero, nei priorati, nelle parrocchie e nelle chiese pi\u00f9 remote i pochi monaci rimasti vivevano senza il rispetto della regola in assoluta libert\u00e0 ed autonomia. Per l'abbazia della Santissima Trinit\u00e0 de La Cava, cos\u00ec come era gi\u00e0 successo per tanti altri monasteri che da tempo versavano nelle stesse condizioni miserande, si rese necessario riformare la regola cenobitica. Il cardinale Oliviero Carafa decise di rinunciare alla commenda e riport\u00f2 nel monastero benedettino la vita claustrale regolare. Pertanto, il 10 aprile 1497 con bolla di papa Alessandro VI, il monastero cavense fu unito al movimento monastico riformato della Congregazione di Santa Giustina di Padova (detta poi Cassinese). Dopo quasi un secolo di miserie cos\u00ec cess\u00f2 di esistere l\"Ordo Cavensis\".\nL'unione contrastata dell'abbazia alla Congregazione di Santa Giustina.\nL'annessione dell'abbazia cavense alla Congregazione di Santa Giustina fu in un primo momento voluta ma poi contrastata dal popolo di Cava. I monaci, che avevano ritenuto la \"giurisdizione episcopale cavense\" voluta da Papa Bonifacio IX la principale causa dei propri mali, furono essi stessi a chiedere al cardinale Oliviero Carafa di includere, nelle clausole che andava a stipulare per il passaggio dell'abbazia alla congregazione di Santa Giustina, oltre alla sua rinunzia alla commenda, anche la soppressione, alla sua morte, della giurisdizionale del vescovato di Cava.\nI monaci della congregazione, guidati da dom Bessarione da Cipro, partendo dal monastero di San Severino e Sossio di Napoli, presero possesso dell'abbazia cavense.\nMa non fu un possesso pacifico, l'unione fu contrastata da pi\u00f9 parti. La Vicaria di Napoli, si intromise sistematicamente nella gestione temporale dell'abbazia mentre, la universit\u00e0 della Citt\u00e0 de La Cava, che non aveva gradito la clausola della soppressione del vescovato perch\u00e9 ritenuta lesiva del proprio prestigio e diritto della \"urbs episcopalis cavensis\", nel dicembre del 1503, insorgeva contro i monaci.\nIl contrasto esplose quando l'abate Michele di Tarsia si rifiut\u00f2 di riconoscere l'impegno in precedenza assunto dall'abate Arsenio di far erigere un nuovo vescovato cavense costituendone la relativa mensa. L'abate Michele ottenne anche dal Papa Giulio II la dichiarazione di revoca e nullit\u00e0 dell'accordo precedentemente stabilito tra l'abate Arsenio e la universit\u00e0 de La Cava.\nMa i cavesi non si rassegnarono. Il 6 marzo 1507, Mercoled\u00ec delle Ceneri, la popolazione capeggiata da Ferdinando Castriota, dalla famiglia Longo e da altri esponenti della universit\u00e0, prendendo a pretesto alcune questioni di pascoli e sfruttamento di boschi sorte con i benedettini, fece irruzione nel monastero e mise a saccheggio le celle e l'appartamento dell'abate. I monaci si rifugiarono nel priorato di Sant\u2019Angelo in Grotta a Nocera Inferiore, mentre la chiesa dell'abbazia venne affidata a dei preti diocesani.\nIl Nunzio apostolico a Napoli cardinale Niccol\u00f2 Fieschi, dopo circa 15 giorni, rimise i religiosi nel possesso della badia e scomunic\u00f2 i cavesi.\nXVI-XVIII secolo: la rinascita.\nNel corso dei secoli XVI-XVIII l'abbazia fu rinnovata anche architettonicamente. L'abate dom Giulio De Palma ricostru\u00ec la chiesa, il seminario, il noviziato, e varie altre parti del monastero, ma rimangono ancora cospicui elementi medievali. Importante l'archivio, con circa 15000 pergamene dall'VIII al XIX secolo e la biblioteca che raccoglie, tra l'altro, preziosi manoscritti e incunaboli.\nXIX-XXI secolo: le soppressioni, la restaurazione, il ridimensionamento territoriale.\nLa soppressione napoleonica, per merito dell'abate don Carlo Mazzacane, pass\u00f2 senza arrecare gravi danni alla badia: 25 monaci rimasero a guardia dello Stabilimento (tale fu il titolo dato all'abbazia) e il Mazzacane ne fu il direttore. La restaurazione, dopo la caduta di Napoleone, port\u00f2 a un rinnovamento dello spirito religioso.\nIn seguito alla legge di soppressione del 7 luglio 1867, la Badia fu dichiarata \"Monumento Nazionale\" e affidata in custodia pro tempore alla comunit\u00e0 monastica salvandosi, in questo modo, dalla rovina a cui andarono incontro tante altre illustri abbazie italiane.\nNel 1972 il territorio dell'abbazia si ridusse per la cessione delle 21 parrocchie site nella provincia di Salerno e l'unica (Tramutola) in provincia di Potenza alla cura dei vescovi locali.\nL'abbazia territoriale sub\u00ec un'ulteriore ristrutturazione nel 1979, quando il suo territorio fu ridotto a solo 4 parrocchie, con annessa la gestione dei santuari di Maria Santissima Avvocata sopra Maiori, dell'Avvocatella in San Cesareo e di San Vincenzo Ferreri in Dragonea.\nIn forza del decreto \"Sanctissimae Trinitatis Cavensis\" della Congregazione per i Vescovi del 20 agosto 2012 le parrocchie delle frazioni di Corpo di Cava e di San Cesareo nel comune di Cava de' Tirreni e quella della frazione di Dragonea nel comune di Vietri sul Mare sono passate sotto la giurisdizione dell'arcidiocesi di Amalfi-Cava de' Tirreni. Il decreto ha avuto esecuzione il 19 gennaio 2013. Rimane alla comunit\u00e0 monastica, oltre alla cura della cattedrale monastica, anche la cura del santuario della Madonna Avvocata sopra Maiori, di propriet\u00e0 della badia.\nIl potere temporale dell'Abbazia, feudi e dipendenze.\nDalla sua fondazione ai giorni nostri l'abbazia ha svolto un ruolo fondamentale nelle vicende sociali civili e religiose di molti centri dislocati nel mezzogiorno d'Italia dove estendeva il suo dominio diretto.\nL\"Ordo Cavensis\", al massimo della propria potenza, aveva fittissime diramazioni in Basilicata, Calabria, Puglia, Campania e perfino a Roma. Secondo il monaco benedettino Paul Guillaume, storico ed archivista dell'abbazia nel secolo XIX, appartenevano all'ordine cavense almeno 77 abbazie, 100 priorati, 20 monasteri, 10 obbedienze, 273 chiese.\nCome ordinari immediatamente soggetti alla Santa Sede, gli abati ebbero piena giurisdizione episcopale su molti centri del salernitano, Capograssi (ora frazione di Serramezzana), Capolicchio (ora Cannicchio frazione di Pollica), Casalicchio (ora Casal Velino), Castellabate, Marittima Agnone, Matonti (ora frazione di Laureana Cilento), Ogliastro, Perdifumo, Pertosa, Polla, Roccapiemonte, Santa Barbara (ora frazione di Ceraso), Santa Lucia (ora frazione di Sessa Cilento), San Mango, Serramezzana, Tramutola, su alcune chiese di Salerno, Santa Maria de domno, Sant'Angelo a Caprullo, e sulla chiesa di Sant'Angelo in Grotta di Nocera Inferiore e di San Giovanni a mare di Minori.\nGli abati svolsero anche funzioni nella vita politica, sociale ed economica delle comunit\u00e0 controllate con profonde ripercussioni nei rapporti con le popolazioni locali. L'abbazia, nei vasti possedimenti feudali, spesso fu molestata nella sua gestione civile e religiosa sia dai potenti di turno che dai propri vassalli.\nDa ci\u00f2 trasse origine l'inquietudine che caratterizz\u00f2 pi\u00f9 di una volta nei secoli passati i rapporti tra i monaci ed i propri vassalli.\nSingolare \u00e8 stata l'antitetica correlazione odio-amore tra l'abbazia e la citt\u00e0 de La Cava che, orgogliosi della loro demanialit\u00e0, ricorrevano spesso alla Regia Camera della Sommaria per non essere molestati per il pagamento di tributi che ritenevano esosi e/o non dovuti. Non era soltanto il prestigio e l'orgoglio a contrapporre i cavesi all'abbazia della SS. Trinit\u00e0. Al fondo delle questioni vi era un complesso d'interessi, diritti, privilegi e immunit\u00e0. \u00c8 appena il caso di ricordare quanto gi\u00e0 sopra riferito, per questione di pascoli e foreste, il 6 marzo 1507 mercoled\u00ec delle Ceneri, i cavesi insorsero e si ribellarono al dominio dell'abbazia, fecero irruzione nel monastero saccheggiando le celle dei monaci e l'appartamento dell'abate.\nIl monastero fino alla fine dell'Ottocento raccolse tra i suoi membri quasi esclusivamente esponenti dell'aristocrazia e si fregiava degli appellativi di \"sacro e reale\". Gli abati invece si fregiavano del titolo di barone di Tramutola.\nCronotassi degli abati.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'abbazia territoriale nel 2019 su una popolazione di 20 persone contava 20 battezzati, corrispondenti al 100,0% del totale."}
{"id": "504309", "revid": "713714", "url": "https://it.wikipedia.org/wiki?curid=504309", "title": "Comunit\u00e0 montana Marsica 1", "text": "La comunit\u00e0 montana Marsica 1 (zona E) era stata istituita con la legge regionale 7 marzo 1977, n. 13 della regione Abruzzo, che ne ha anche approvato lo statuto.\n\u00c8 stata accorpata alla Comunit\u00e0 montana Montagna Marsicana con sede ad Avezzano dopo una riduzione delle comunit\u00e0 montane abruzzesi che sono passate da 19 ad 11 nel 2008.\nLa Comunit\u00e0 montana Marsica 1, la cui sede era situata nel comune di Avezzano, comprendeva diciassette comuni della provincia dell'Aquila:"}
{"id": "504311", "revid": "78273", "url": "https://it.wikipedia.org/wiki?curid=504311", "title": "Alfried Krupp", "text": ""}
{"id": "504323", "revid": "125057509", "url": "https://it.wikipedia.org/wiki?curid=504323", "title": "Punta La Marmora", "text": "Punta La Marmora (in lingua sarda Perda Crap\u00ecas) con i suoi 1.834 metri \u00e8 la vetta pi\u00f9 elevata della Sardegna. Si trova nel Massiccio del Gennargentu, nel territorio amministrativo dei comuni di Arzana e Desulo.\nDescrizione.\nOrigine e significato del nome.\nLa vetta porta il nome del generale e scienziato Alberto Ferrero della Marmora, che descrisse l'Isola in due opere scientifico-letterarie; \"Voyage en Sardaigne\", del 1826 e \"Itin\u00e9raire de l'\u00eele de Sardaigne\", del 1860. Il toponimo della montagna, nella lingua sarda, \u00e8 \"Perda Crap\u00ecas\" o \"Perdas Crap\u00ecas\" che significa \"Pietre Spaccate, Fessurate\", per via della natura scistosa delle sue rocce che tendono a frantumarsi.\nTerritorio.\nLe rocce che formano la montagna, prevalentemente scisti, sono di natura metamorfica e risalgono al Paleozoico, epoca in cui ebbe inizio l'orogenesi ercinica.\nLa cima si presenta arrotondata e spoglia, ma le pendici sono parzialmente ricoperte da una vegetazione erbacea ed arbustiva particolare e condizionata, in maniera molto marcata, dalle caratteristiche climatiche sfavorevoli. Sul versante occidentale, nella localit\u00e0 di \"Su S\u00f9ssiu\" o \"S'Iss\u00f9ssiu\" che nel dialetto locale significa \"frana o colata di massi,\" vegeta un piccolo bosco di tassi millenari (\"Taxus baccata\").\nNelle giornate terse dalla cima si pu\u00f2 ammirare un panorama che spazia su una gran parte della Sardegna. Si possono individuare sia le montagne della Corsica meridionale sia le colline di Cagliari, nonch\u00e9 i mari che circondano l'isola.\nClima.\nDurante la stagione invernale si verificano frequenti precipitazioni nevose, si superano sempre i due metri di neve in media (in alcuni punti si hanno nevai di svariati metri). I mesi di gennaio e febbraio sono quelli in cui si verificano le nevicate pi\u00f9 copiose; la persistenza del manto nevoso \u00e8 sempre notevole. Le nevicate invernali e primaverili talvolta creano dei nevai che resistono fino a giugno inoltrato. Di particolare forza sono i venti che sferzano la cima, con raffiche superiori ai 100\u00a0km/h.\nFlora e fauna.\nLa particolarit\u00e0 del clima ha consentito la sopravvivenza di una flora tipica montana. La specie pi\u00f9 comune \u00e8 il ginepro nano (\"Juniperus nana\"), spesso associato alla peverina di Gibilterra (\"Gerastium gibraltaricum\"), al timo erba-barona (\"Thymus herba-barona\"), alla viola sardo-corsa (\"Viola corsica\") ed all'avena altissima (\"Arrhenatherum elatius\"). Nelle zone ventose sono presenti anche l'astragalo del Gennargentu (\"Astragalus genargenteus\"), la fienarola compressa (\"Poa compressa\"), la gramigna di Sardegna (\"Trisetum gracile\"), la festuca di Moris (\"Festuca morisiana\") ed il pal\u00e9o comune (\"Brachypodium pinnatum\"). Tra le rocce vegetano specie come la sassifraga sardo-corsa (\"Saxifraga cervicornis\"), la costolina appenninica (\"Robertia taraxacoides\"), la fienarola di Balbis (\"Poa balbisii\"), il garofano sicuro, l'arenaria balearica (\"Arenaria balearica\"), lo sparviere, l'asplenio settentrionale (\"Asplenium septentrionale\") e la cinquefoglia di Sardegna (\"Potentilla crassinervia\").\nLa fauna \u00e8 rappresentata dall'aquila reale (\"Aquila chrysaetos\") e dal muflone (\"Ovis musimon\"), che trovano tra queste montagne il loro habitat naturale.\nEscursionismo.\nLa vetta \u00e8 raggiungibile percorrendo alcuni sentieri escursionistici, curati dall'Ente foreste della Sardegna. Lungo il tragitto si trovano diversi punti panoramici ed aree attrezzate per la sosta. I percorsi attraverso i quali \u00e8 possibile raggiungere la cima sono:"}
{"id": "504325", "revid": "1602064", "url": "https://it.wikipedia.org/wiki?curid=504325", "title": "Giunto omocinetico", "text": "Un giunto omocinetico \u00e8 un qualunque dispositivo, scollegabile, di trasmissione del moto rotatorio tra due alberi (o altri elementi rotanti) che mantenga costante nel tempo, cio\u00e8 indipendente dall'angolo di rotazione dell'albero, il rapporto di trasmissione.\nIl rapporto di trasmissione \u00e8 definito come:\nformula_1\ndove formula_2 e formula_3 sono, rispettivamente, la velocit\u00e0 angolare in uscita e quella in ingresso.\nIn pratica, la velocit\u00e0 angolare dei due alberi collegati risulta proporzionale secondo t istante per istante.\nNel giunto omocinetico il rapporto di trasmissione \u00e8 unitario, proprio per la definizione di omocineticit\u00e0.\nLa grande differenza rispetto al giunto cardanico \u00e8 appunto che il rapporto rimane costante (e unitario) per qualunque inclinazione (entro i limiti meccanici) tra l'asse movente e il cedente. \nTali giunti sono anche noti come giunti a velocit\u00e0 costante (CVJ, Constant Velocity Joint). \nRealizzazioni e utilizzi.\nNe esistono svariati tipi, dai pi\u00f9 semplici, che collegano rigidamente due alberi disposti sullo stesso asse di rotazione, ai pi\u00f9 complessi che trasmettono il moto tra alberi disallineati e in moto relativo (cio\u00e8 i cui assi di rotazione, formano un angolo che varia nel tempo). In particolari condizioni due \ngiunti cardanici in serie possono essere usati per creare un giunto omocinetico.\nAd esempio, nelle automobili a trazione anteriore, giunti di questo tipo sono utilizzati per connettere i semiassi ai mozzi delle ruote sterzanti da un lato e al differenziale dall'altro, il che rende possibile la trasmissione del moto pur con la sterzatura e le oscillazioni consentite dalla sospensione, tra il gruppo mozzo-ruota e il telaio."}
{"id": "504327", "revid": "1318658", "url": "https://it.wikipedia.org/wiki?curid=504327", "title": "Arrondissement di Largenti\u00e8re", "text": "L\"arrondissement\" di Largenti\u00e8re \u00e8 un \"arrondissement\" dipartimentale della Francia situato nel dipartimento dell'Ard\u00e8che, nella regione dell'Alvernia-Rodano-Alpi.\nStoria.\nFu creato nel 1800, sulla base dei preesistenti distretti.\nIn seguito alla modificazione amministrativa del 22 febbraio 2007, vi sono stati trasferiti i cantoni di Antraigues-sur-Volane, Aubenas, Vals-les-Bains e Villeneuve-de-Berg dall'arrondissement di Privas.\nComposizione.\nL\"arrondissement\" \u00e8 composto da 148 comuni raggruppati in 14 cantoni:"}
{"id": "504328", "revid": "964", "url": "https://it.wikipedia.org/wiki?curid=504328", "title": "Canuto il Grande", "text": " Gli storici lo considerano il pi\u00f9 importante sovrano dell'impero fattuale del Mare del Nord: questo titolo \"imperiale\" costituisce tuttavia una convenzione storiografica ed egli non port\u00f2 mai un titolo imperiale.\nBiografia.\nGiovent\u00f9.\nEra il figlio di re Sweyn Barbaforcuta di Danimarca. L'identit\u00e0 della madre di Canuto \u00e8 controversa: pi\u00f9 fonti coeve menzionano che la sua origine era polacca, identificando \u015awi\u0119tos\u0142awa, figlia di Miecislao I di Polonia, chiamata anche Sigrid la Superba o Gunhild di Venedia come sua possibile madre, ma la sua esistenza viene messa in discussione da alcuni storici.\nSi sa ben poco della vita di Canuto prima del 1013.\nI primi tempi in Inghilterra.\nAveva meno di venti anni quando accompagn\u00f2 il padre nella sua conquista vittoriosa dell'Inghilterra nell'agosto del 1013. Mentre re Sweyn andava a conquistare l'Inghilterra, Canuto fu lasciato con il resto dell'esercito danese a Gainsborough. In seguito alla morte improvvisa del padre nel febbraio successivo, Canuto fu proclamato re dall'esercito danese. Tuttavia l'assemblea di magnati si rifiut\u00f2 di accettarlo e vot\u00f2 invece per reinstaurare il re sconfitto Ethelred Il Malconsigliato, al momento in esilio in Normandia. Ethelred mise insieme in fretta un esercito, costringendo Canuto ad abbandonare l'Inghilterra e a salpare per la Danimarca con quel che restava del suo esercito. Quando salp\u00f2 da Sandwich, Canuto mutil\u00f2 gli ostaggi che erano stati dati a suo padre come garanzia di sostegno da parte dei nobili locali. Mand\u00f2 un forte messaggio che tutti gli spergiuri sarebbero stati puniti.\nL'esilio in Danimarca.\nIl fratello maggiore di Canuto Harald divenne re di Danimarca alla morte del loro padre. Canuto sugger\u00ec che governassero insieme il Regno, ma l'appello non fu raccolto dal fratello. Tuttavia Harald gli promise la sua assistenza e il sostegno per la conquista dell'Inghilterra se Canuto avesse rinunciato ai suoi diritti sul trono danese. Canuto non rispose e attese che si presentasse un'opportunit\u00e0 per rivendicare il diritto al trono d'Inghilterra.\nLa conquista dell'Inghilterra.\nCanuto si diresse in Inghilterra nell'estate del 1015 con una forza danese di circa diecimila uomini. Questa volta si un\u00ec al suo cognato norvegese, Eir\u00edkr H\u00e1konarson, che era un soldato provetto e uno statista. Fortunatamente per Canuto, un forte capo mercenario, Thorkell l'Alto, garant\u00ec la sua alleanza. Anche il Conte Eadric si un\u00ec ai danesi con quaranta navi.\nLa forza d'invasione sbarc\u00f2 nel Wessex, occupandolo rapidamente. La Northumbria cadde subito dopo, e Canuto giustizi\u00f2 il suo conte Uhtred per aver rotto il giuramento fatto a Sweyn Barbaforcuta due anni prima.\nNell'aprile del 1016, Canuto giunse con la sua flotta attraverso il Tamigi e assedi\u00f2 Londra. Il re Ethelred mor\u00ec all'improvviso durante l'assedio e suo figlio Edmondo il Coraggioso venne proclamato re. Quando Edmondo lasci\u00f2 Londra per raccogliere un esercito nelle campagne, fu intercettato da Canuto a Ashingdon, Essex. Segu\u00ec una battaglia decisiva, ed Edmondo fu costretto ad arrendersi per ottenere la pace.\nIncontrandosi su un'isola sul fiume Severn, Canuto ed Edmondo si accordarono per la divisione del regno, pattuendo che colui dei due che fosse morto per primo, avrebbe lasciato i suoi dom\u00ecnii all'altro.\nLa morte di Edmondo nel novembre del 1016 lasci\u00f2 Canuto come unico governante, portando alla sua acclamazione come re dal Witan nel gennaio 1017.\nPer associare la sua linea con la dinastia inglese sconfitta e assicurarsi da un attacco proveniente dalla Normandia dove i figli di Etelredo I, Edoardo il Confessore e Alfred Aetheling, si trovavano in esilio, Canuto si spos\u00f2 (luglio 1017) con la vedova di Etelredo, Emma di Normandia. Proclam\u00f2 loro figlio Canuto l'Ardito come erede, preferendolo ad Harold, il figlio illegittimo avuto da \u00c6lfgifu di Northampton.\nRe d'Inghilterra.\nCome re d'Inghilterra, Canuto un\u00ec le istituzioni e il personale inglese e danese. La sua mutilazione degli ostaggi presi da suo padre \u00e8 ricordata soprattutto come un fatto non proprio del suo governo.\nDividendo il paese (1017) nelle quattro grandi contee di Wessex, Mercia, Anglia orientale e Northumbria, istitu\u00ec il sistema delle signorie che sarebbe stato alla base del governo inglese per secoli. L'ultimo Danegeld mai pagato, una somma di 82.500 sterline, and\u00f2 a Canuto nel 1018. Quello stesso anno si sent\u00ec abbastanza sicuro da rimandare in Danimarca la flotta di invasione con 72.000 sterline.\nCanuto ripristin\u00f2 le leggi approvate sotto re Edgar. Tuttavia riform\u00f2 le leggi esistenti e inizi\u00f2 una nuova serie di leggi e proclami. Due leggi significative furono quella di \"On Heriots and Reliefs\", e \"Inheritance in Case of Intestacy\". Rafforz\u00f2 il sistema di coniatura, e inizi\u00f2 il conio di una serie di nuove monete che avrebbero avuto lo stesso peso di quelle usate in Danimarca ed in altre parti della Scandinavia. Questo aument\u00f2 enormemente il commercio dell'Inghilterra, la cui economia era in crisi dopo gli anni di disordini sociali.\nRe di Danimarca.\nNel 1018 (o 1019), Canuto fu proclamato re di Danimarca a seguito della morte di suo fratello Harald II, e nomin\u00f2 suo cognato, il jarl (conte) Ulf Thorgilsson, governatore di Danimarca e tutore di Canuto l'Ardito, giovane figlio di Canuto. \nQuando il re svedese Anund Jacob di Svezia e il re norvegese Sant'Olaf approfittarono dell'assenza di Canuto ed attaccarono la Danimarca, Ulf Thorgilsson convinse gli uomini liberi a eleggere il giovane Canuto l'Ardito re, poich\u00e9 erano scontenti della prolungata assenza di Canuto. Questo fu uno stratagemma di Ulf, poich\u00e9 il suo ruolo come tutore del giovane principe lo avrebbe fatto diventare il vero governatore della Danimarca.\nQuando Canuto venne a sapere che cosa era accaduto, nel 1026 ritorn\u00f2 in Danimarca, e con l'aiuto di Ulf Thorgilsson sconfisse gli svedesi e i norvegesi nella Battaglia dell'Helge\u00e5. Questo aiuto, tuttavia, non fu sufficiente a Canuto per perdonare Ulf del suo tentativo di spodestarlo. Durante un banchetto a Roskilde, i due cognati stavano giocando a scacchi ed iniziarono a litigare. Il giorno dopo, il Natale del 1026, Canuto lo fece uccidere da un huscarl nella chiesa della santissima Trinit\u00e0 (chiesa precedente alla cattedrale di Roskilde).\nRe di Norvegia.\nNel 1028 Canuto conquist\u00f2 la Norvegia con una flotta di cinquanta navi partite dall'Inghilterra. In un'assemblea a Trondheim fu ufficialmente incoronato re. Il suo nuovo titolo era \"Re di tutta l'Inghilterra e di Danimarca, Norvegia e parte della Svezia\". Il suo tentativo di governare la Norvegia attraverso \u00c6lfgifu di Northampton (la sua concubina o moglie in more danico) e il figlio avuto da lei, Svein, termin\u00f2 in una ribellione e la restaurazione della vecchia dinastia norvegese con Magnus I.\nCorrado II, imperatore del Sacro Romano Impero, fu amico di Canuto e fece sposare suo figlio Enrico con la figlia di Canuto, Gunilde. L'imperatore diede a Canuto sia lo Schleswig che la Pomerania da governare. L'ultima fu probabilmente il feudo di Canuto, giacch\u00e9 Boleslao I di Polonia mand\u00f2 il suo esercito per aiutare Canuto nella conquista dell'Inghilterra.\nLa fine.\nCanuto mor\u00ec nel 1035, a Shaftesbury nel Dorset, e fu sepolto nella cattedrale di Winchester. Alla sua morte, al suo posto sal\u00ec al trono di Danimarca Hartacanuto, per regnare come Canuto II. Harold prese il potere in Inghilterra fino alla sua morte, avvenuta nel 1040.\nLe relazioni con la Chiesa.\n\u00c8 difficile dire se la devozione di Canuto per la Chiesa provenisse da una profonda convinzione religiosa o era solamente un mezzo per consolidare e aumentare il suo potere politico. Sebbene Canuto fosse accettato come un monarca cristiano dopo la conquista, l'esercito che port\u00f2 in Inghilterra era per lo pi\u00f9 pagano, e dovette accettare di tollerare la religione pagana. Le sue prime azioni, come l'esecuzione di potenti conti in Inghilterra nel 1016 e la sua aperta relazione con \u00c6lfgifu di Northampton, lo resero scomodo alla Chiesa. Tuttavia il suo trattamento nei confronti della chiesa non pot\u00e9 essere pi\u00f9 sincero. Canuto non solo restaur\u00f2 tutte le chiese e i monasteri che erano stati saccheggiati dal suo esercito, ma ne costru\u00ec di nuovi. Divenne un grande patrono della riforma monastica, che era popolare sia tra la popolazione ecclesiastica che tra quella secolare.\nIl pellegrinaggio di Canuto a Roma nel 1027 fu un altro segno della sua devozione alla fede cristiana. Ancora si dibatte se and\u00f2 per redimersi dai peccati o per partecipare all'incoronazione dell'Imperatore Corrado II allo scopo di migliorare le relazioni tra i due poteri. Mentre era a Roma, Canuto ottenne l'accordo del papa nel ridurre le tasse pagate dagli arcivescovi inglesi per ricevere il loro pallio. Si mise inoltre d'accordo con altri capi cristiani affinch\u00e9 i pellegrini inglesi potessero pagare tasse ridotte o non pagarle sulla strada per Roma, e che fosse garantita la loro sicurezza durante il pellegrinaggio.\nIl successo come re d'Inghilterra.\nCanuto \u00e8 generalmente considerato come un re d'Inghilterra saggio e di successo, sebbene questa impressione possa essere in parte attribuita al suo buon trattamento della chiesa, che controllava gli storici dell'epoca. Tuttavia \u00e8 certo che diede all'Inghilterra pi\u00f9 di due decenni di pace e prosperit\u00e0. La chiesa medievale amava l'ordine e credeva nel sostegno di un governo buono ed efficiente, se le circostanze lo permettevano. Cos\u00ec lo vediamo descritto ancora oggi come un uomo religioso, nonostante il fatto che vivesse apertamente in una relazione bigama e nonostante la sua responsabilit\u00e0 per i molti omicidi politici.\nLa leggenda delle onde.\nCanuto \u00e8 ricordato anche per la leggenda che lo vuole comandare alle onde di tornare indietro. Secondo la leggenda, egli si era stancato delle adulazioni dei suoi cortigiani. Quando uno di questi adulatori disse che il re poteva persino ottenere l'obbedienza del mare, Canuto gli dimostr\u00f2 che si sbagliava con una dimostrazione pratica per far capire che anche i poteri del re avevano dei limiti. Sfortunatamente questa leggenda \u00e8 solitamente mal interpretata, e viene detto che era lui a credersi cos\u00ec potente che persino gli elementi naturali gli avrebbero obbedito, e che il suo insuccesso di comandare le onde lo fece sembrare matto. \u00c8 molto probabile che questa leggenda sia una semplice propaganda pro-Canuto."}
{"id": "504329", "revid": "124577145", "url": "https://it.wikipedia.org/wiki?curid=504329", "title": "Francesco Geminiani", "text": "Biografia.\nFiglio del noto violinista Giuliano, che fu il suo primo maestro, prosegu\u00ec gli studi sotto la guida di Alessandro Scarlatti, divenne poi allievo di Carlo Ambrogio Lonati, soprannominato \"Il gobbo\", abile violinista e da ultimo pass\u00f2 nella scuola di Corelli. Dal 1707 rimpiazz\u00f2 il padre alla Cappella Palatina di Lucca. Nel 1711 divenne primo violino e direttore d'orchestra del teatro dell'Opera di Napoli. Dopo un breve ritorno a Lucca, nel 1714 si rec\u00f2 a Londra dove le sue brillanti esecuzioni gli diedero in poco tempo una gran reputazione. Due anni dopo il suo arrivo a Londra pubblic\u00f2 12 sonate per violino e basso, o clavicembalo, che dedic\u00f2 al barone di Kielmansegge, ciambellano del re Giorgio I. Quest'opera ebbe un brillante successo. Il barone, che era il principale protettore di Geminiani, ne parl\u00f2 al re e ottenne il permesso di far eseguire in sua presenza, da Geminiani, qualcuna delle sue produzioni. Fu H\u00e4ndel in quell'occasione a sedere al clavicembalo e Geminiani suon\u00f2 in maniera tale da giustificare la protezione dei suoi amici.\nSfortunatamente, era tanto amante della pittura da indebitarsi spesso per soddisfare le sue fantasie in questo genere d'arte e per procurarsi quadri di valore. Le sue imprudenze finanziarie in questo campo si spinsero cos\u00ec lontano che fu obbligato a mettersi sotto la protezione di una legge che assicurava la libert\u00e0 delle persone legate all'ambiente dell'alta nobilt\u00e0 inglese: il conte di Essex lo mise cos\u00ec sulla lista dei suoi domestici.\nIl posto di maestro di musica e compositore dello stato d'Irlanda era divenuto vacante nel 1727, ed il conte d'Essex lo richiese a Robert Walpole per Geminiani, ma questi lo rifiut\u00f2, dicendo che un cattolico non poteva occuparlo. Il posto fu cos\u00ec dato a Mathieu Bubourg che era stato allievo di colui il quale aveva rifiutato l'incarico. Ci\u00f2 nonostante le opere che Geminiani pubblicava ogni anno accrescevano la sua reputazione. Oltre ai suoi \"concerti\", aveva arrangiato i \"soli\" di Corelli e sei sonate dello stesso autore. Ma la pubblicazione di queste diverse opere aveva poco migliorato la sua situazione. In un viaggio che l'autore fece a Parigi, entr\u00f2 in relazione con padre Castel che fece stampare, nel Journal des savants una \"analisi apologetica\" della \"guida armonica\". Di ritorno in Inghilterra, Geminiani la tradusse in inglese e la pubblic\u00f2 per tacitare le critiche.\nDopo altri viaggi ed un soggiorno a Parigi, durante il quale fece stampare edizioni rivedute e corrette di molte sue opere, Geminiani ritorn\u00f2 in Inghilterra nel 1755, vi fece apparire nuove composizioni e inizi\u00f2 a pubblicare una sorta di giornale di musica, sotto il titolo di \"The Harmonical Miscellaney\", ma lo scarso successo riscosso da questa iniziativa lo fece desistere dall'impresa dopo appena 2 numeri. Nel 1761 Geminiani and\u00f2 in Irlanda, dove Bubourg, che era allora a capo dell'orchestra del re, l'accolse con la riconoscenza che doveva al suo antico maestro. Geminiani aveva impiegato parecchi anni a raccogliere materiali considerevoli per un libro sulla musica, ma una donna che era al suo servizio, e che senza dubbio vi era entrata al solo scopo di derubarlo, gli sottrasse il manoscritto, che non si \u00e8 pi\u00f9 potuto ritrovare in seguito. Questa perdita fece una impressione profonda sullo spirito di Geminiani e acceler\u00f2 probabilmente la fine della sua vita. Mor\u00ec a Dublino il 17 settembre 1762.\nConsiderazioni sull'artista.\nCome esecutore Geminiani sembrava avere un talento di prim'ordine, perch\u00e9 non si conoscono contestazioni su questo aspetto, l'opinione non \u00e8 invece unanime al riguardo delle sue composizioni. Avison le cita come modello di eccellente musica strumentale, ne loda soprattutto la modulazione dolce e piena di espressivit\u00e0, l'armonia sempre perfetta e la naturalezza dei passaggi. Burney dice, al contrario, che le sue composizioni sono s\u00ec ardite e piene d'invenzione, ma difettose nel ritmo e nella melodia, e che esse contengono cos\u00ec poche frasi che un musicista che si sbagliasse, suonando la sua parte, farebbe molta fatica a ritrovarsi al punto giusto. Quale che sia la verit\u00e0, \u00e8 indubbio che cerc\u00f2 di allontanarsi dallo stile antico di Corelli, ma se le forme delle composizioni sono pi\u00f9 moderne, non vi si trovano la ricchezza e la purezza di stile del suo maestro. Come scrittore didattico, Geminiani merita elogi per il trattato \"The art of playing on the violin...\" che \u00e8 un buon libro elementare, \nGeminiani e la Massoneria.\nFrancesco Geminiani fu in assoluto il primo italiano ad essere stato iniziato in Massoneria; entr\u00f2 nella Loggia londinese \"Queen's Head\" il 1\u00ba febbraio 1725. . Fu passato Compagno ed elevato a Maestro il 12 maggio dello stesso anno.\nAl musicista, che gi\u00e0 aveva vissuto e svolto la sua attivit\u00e0 artistica a Napoli, fu affidata dal gran maestro della Prima gran loggia d'Inghilterra Lord Henry Hare terzo Barone di Coleraine (1693-1749), unitamente al Fratello George Olivaros, la Deputation per costituire nella capitale del Regno di Napoli una loggia massonica regolare. Il documento fu siglato d'ordine del gran maestro ad opera del segretario della Grand Lodge of England fratello William Reid l'11 maggio 1728 e conferito ai due fratelli italiani il 22 maggio 1728, data ufficiale della nascita della Loggia \"Perfetta Unione\".\nSaggi e trattati.\nIn quest'ultima opera, presuppone la conoscenza delle note e si impegna a spiegare al lettore, l'uso del manico del violino e la maniera di servirsi dell'archetto. In un'incisione che fece preparare a questo proposito, divise il manico in 12 parti, in toni interi e in semitoni, esigendo che l'allievo portasse questo schema sul manico del suo violino, con un pastello a cera, e, per mostrarne l'uso, traccia pi\u00f9 scale con l'indicazione della diteggiatura e delle sei differenti posizioni della mano, chiarendo infine questa parte per mezzo di eloquenti esempi. Insegna inoltre a servirsi dell'archetto; come bisogna tenerlo e posarlo sulle corde per ottenere dei bei suoni, come lo si debba sollevare e la maniera di ottenere il \"forte\" e il \"piano\". Tutte queste regole sono seguite da una serie di esempi o, piuttosto, da 12 soli per violino, con accompagnamento di basso, in tutti gli stili, in tutti i toni e in tutti i movimenti.\nQuest'opera, che non consiste che in passaggi molto brevi, e alla quale si pretende che l'autore abbia lavorato per vent'anni, fu tradotta in francese a Parigi nel 1756. Vi apparve sotto il titolo di: \"Guide harmonique, ou dictionnaire harmonique\""}
{"id": "504330", "revid": "1924342", "url": "https://it.wikipedia.org/wiki?curid=504330", "title": "Youssou N'Dour", "text": "Dall'aprile del 2012 \u00e8 ministro consigliere di Macky Sall.\nHa contribuito a lanciare un genere di musica popolare senegalese, noto come \"mbalax\", a livello internazionale, aggiungendo strumenti moderni come la chitarra a strumenti tradizionali come il sabar.\nBiografia.\nNel 1975, appena sedicenne, entr\u00f2 nell'orchestra Star Band di Ibra Kasse, iniziando cos\u00ec una lunga esperienza tra le band di Dakar. A 21 anni Youssou, con il musicista El Hadj Faye, crea il suo primo gruppo, gli Etoile de Dakar, dove nasce e cresce lo mbalax, vale a dire l'ultima evoluzione della musica senegalese. In questo periodo la sua prima hit \u00e8 la canzone \"Xaalis\".\nIl 16 ottobre 2000, Youssou N'Dour \u00e8 stato nominato Ambasciatore di buona volont\u00e0 dell'Organizzazione per l'Alimentazione e l'Agricoltura delle Nazioni Unite (FAO).\nSuper Etoile de Dakar.\nNel 1981 i due musicisti si separano e Youssou d\u00e0 vita al gruppo Super Etoile de Dakar. Con le canzoni \"Waalo Waalo\", \"Ndakaaru\" e \"Independence\" getta le basi per il suo successo: la sua voce, la sua autorit\u00e0 all'interno del gruppo ed il suo carisma crescente lo portano ad essere il nuovo ambasciatore della musica senegalese. I primi album, usciti solo su musicassetta, sono prodotti dall'etichetta Editions Madingo. Youssou raffina la sua immagine di un buon musulmano, non beve, non fuma e, da figlio esemplare, continua a vivere a Medina, il quartiere di Dakar dove \u00e8 nato e cresciuto. Dopo qualche iniziale difficolt\u00e0 nel 1984 inizia, partendo da Parigi, il suo primo tour in Europa, passando per Germania, Svezia, Finlandia, Norvegia e Svizzera. In Francia contatta l'etichetta discografica Celluloid, con cui inizia a collaborare. Tornati in patria, i Super Etoile iniziano un tour africano che li porta dalla Mauritania alla Costa d'Avorio.\nNel 1988 Youssou partecipa assieme a Bruce Springsteen, Peter Gabriel, Sting e Tracy Chapman allo Human Rights Now!, una serie di concerti tenuti in nome di Amnesty International. Nel 1989 esce il suo primo album internazionale, \"The Lion\" (\"Ga\u00efnde\", in wolof), prodotto e distribuito dalla Virgin. La canzone \"Shaking the Tree\" \u00e8 prodotta in duo con Peter Gabriel. Nell'ottobre 1990, in concomitanza con il suo nuovo tour europeo, esce \"Set\", ancora prodotto dalla Virgin (a dicembre 1989 lo stesso album era stato distribuito in Senegal solo su musicassetta).Inoltre collabora con Claudio Baglioni in un brano dell'album di quest'ultimo\"Oltre\"\nIl successo\nIl celebre duetto con Neneh Cherry, con la quale cant\u00f2 \"7 Seconds\", 1.500.000 di copie vendute, fu un successo in tutto il mondo e trascin\u00f2, nel 1994, il nuovo album The Guide (Wommat) al vertice delle classifiche europee, portando cos\u00ec la star senegalese a conquistare i mercati al di fuori dell'Africa. L'album contiene anche due canzoni di Bob Dylan, \"Chimes of Freedom\" e \"Undecided\".\nNel 1996 duetta con il cantautore italiano Massimo Di Cataldo nel brano \"Anime (Rou)\".\nAnni 2000.\nNel 2000 Herbie Hancock durante un suo concerto alla Royal Festival Hall di Londra volle con s\u00e9 la cantante italiana Giorgia Todrani con cui Youssou N'Dour duett\u00f2.\nNel 2006 ha recitato nel film inglese Amazing Grace al fianco di Ioan Gruffudd.\nNel 2008 ha riarrangiato in collaborazione con Patti Smith, Francesco Renga, Irene Grandi e Simphiwe Dana il brano \"Birima\", inciso nel 2000, in favore dell'omonimo progetto di microcredito.\nNel 2009 \u00e8 protagonista al 59\u00ba Festival di Sanremo in un trio formato assieme a Pupo e Paolo Belli con il brano \"L'opportunit\u00e0\", una canzone-messaggio contro la discriminazione razziale e a favore di una maggiore integrazione. Pupo, in un'intervista ai telegiornali, ribaltando il luogo comune ha dichiarato che \u00abYoussou ha dimostrato di non essere un razzista perch\u00e9 ha cantato con noi\u00bb.\nAnni 2020.\nNell'ottobre 2020, Youssou N'Dour si \u00e8 unito alla prestigiosa Accademia reale svedese, secondo l'istituzione."}
{"id": "504331", "revid": "68105", "url": "https://it.wikipedia.org/wiki?curid=504331", "title": "Barberino del Mugello", "text": ""}
{"id": "504332", "revid": "124831879", "url": "https://it.wikipedia.org/wiki?curid=504332", "title": "Via Cecilia", "text": " \nLa via Cecilia () era una antica via romana che staccandosi dalla via Salaria al 35\u00ba miglio da Roma raggiungeva la costa adriatica.\nPercorso.\nIl suo percorso costeggiava Amiternum (nella piana di L'Aquila e raggiungeva anche \"Hatria\" (l'odierna Atri). Un ramo della via Cecilia attraversava anche \"Interamnia Praetuttiorum\" (Teramo) (dopo aver oltrepassato la limitrofa Necropoli di Ponte Messato) e quindi probabilmente raggiungeva la costa a \"Castrum Novum\" (Giulianova), a una distanza di circa 151 miglia da Roma.\nVi \u00e8 incertezza su chi sia stato il costruttore della via Cecilia, che potrebbe identificarsi con il console Lucio Cecilio Metello Calvo nel 142 a.C. oppure con Lucio Cecilio Metello Diademato nel 117 a.C. \nAnche il percorso della via Cecilia \u00e8 alquanto incerto e in fase di discussione. \nAl riguardo vi sono due documenti: un'iscrizione rinvenuta a Roma, vicino a Porta Collina, con la quale si ricorda l'appalto di alcune opere di risistemazione della via la cui datazione potrebbe essere del periodo di Silla; il secondo documento \u00e8 una pietra miliare ritrovata a Sant'Omero, in provincia di Teramo, nel territorio del Piceno. \nIn questa pietra si citano il console \"L. Caecilius Q.f. Metellus\", che si presume possa essere il costruttore della via, e la distanza da Roma \u00e8 di 119 miglia. \nNel 1956, nel Comune di Mompeo (Rieti) nel terreno Vocabolo Campo, \u00e8 stato trovato un Cippo Miliare posto proprio dall\u2019imperatore Augusto nel 16 \u2013 15 a.C. per indicare il trentacinquesimo miglio di distanza da Roma (circa 52 Km): il suo ritrovamento testimonia ormai con certezza il passaggio in questa terra della via consolare che con ogni probabilit\u00e0 si innestava dalla Salaria e collegava Roma con la Sabina attraversando anche la Valle del Farfa; lungo il suo tragitto i Romani costruirono le loro opere, tra cui un ponte, parzialmente conservato lungo il corso del Farfa. \nIl cippo miliare (conservato presso il Castello Baronale di Mompeo, \u00e8 alto: 1,75 m. e ha una circonferenza di 2 m) \u00e8 stato ricavato dalla pietra locale, presenta affinit\u00e0 con gli esemplari rinvenuti lungo la Via Salaria e reca un\u2019iscrizione:\nReperti.\nL'opinione diffusa tra gli studiosi, che trova un riscontro negli atlanti storici, la Cecilia si distaccava dalla Salaria in territorio sabino (nella zona di Trebula Mutuesca, a monte di Rieti come appare nella mappa del Barrington Atlas), avrebbe poi costeggiato Amiternum a sud dell'Anfiteatro dove sono visibili gli scavi di un tratto della stessa, passava rasente il teatro dove poco dopo c'\u00e8 un grande sepolcro e superava lo spartiacque appenninico, con un percorso incerto (attuale via Teramana di Marruci o in linea retta ad Arischia dove c'\u00e8 il resto di un sepolcro), in quello che oggi si chiama il Passo delle Capannelle, a 1300\u00a0m sul livello del mare, per poi scendere la valle del \"Vomanus\" (Vomano) che divide la catena del Gran Sasso dalla catena dei Monti della Laga.\nDopo le Capannelle, in localit\u00e0 Porcinari, esiste un tratto visibile con le \"crepedines\" ancora \"in situ\" e in localit\u00e0 Paladini ritrovati i resti del pilone di un ponte.\nAltre pietre miliari sono state trovate nella zona di Poggio Umbricchio (il cippo indicante il miglio romano CIIII conservato nella locale chiesa) e a Valle San Giovanni (il cippo indicante il miglio CXIIII).\nGerhard Radke, studioso e autore della pubblicazione sulle \"Viae publicae Romanae nella Realencyclop\u00e4die der classischen Altertumswissenschaft\", ha per\u00f2 contestato l'opinione comune, poggiando la sua tesi sul fatto che una via di grande comunicazione romana con poca probabilit\u00e0 avrebbe seguito un percorso impervio come quello appena indicato.\nRadke \u00e8 invece dell'opinione che la via Cecilia ricalcasse esattamente, nella prima parte, la vecchia via Salaria; da Ascoli si sarebbe diretta verso \"Castrum Novum\" (l'odierna Giulianova) e \"Hadria\" (l'odierna Atri). Il prolungamento della Cecilia dunque avrebbe sostanzialmente interessato solamente l'area che in et\u00e0 augustea far\u00e0 parte della regio V Picenum."}
{"id": "504334", "revid": "124976266", "url": "https://it.wikipedia.org/wiki?curid=504334", "title": "Douglas A-4 Skyhawk", "text": "Il Douglas A-4 Skyhawk (\"falco del cielo\" in inglese) \u00e8 un aereo da attacco leggero di costruzione statunitense, in grado di decollare anche dalle portaerei in virt\u00f9 della propria leggerezza. Il progetto iniziale era della Douglas Aircraft Company, poi pass\u00f2 in mano alla McDonnell Douglas (oggi Boeing).\nHa avuto una carriera operativa molto lunga, considerando che ha volato per la prima volta il 22 giugno 1954 e che alcuni esemplari, in forza all'aviazione del Kuwait, hanno preso parte alla Prima Guerra del Golfo.\nLo Skyhawk \u00e8 stato prodotto in quasi 3.000 esemplari fino al 1979, quando la sua produzione ebbe termine. Attualmente \u00e8 impiegato ancora in paesi come Brasile e Argentina. Gli esemplari in uso nell'aeronautica argentina hanno beneficiato di profondi aggiornamenti, con l'installazione dei motori General Electric F404 e la dotazione dei radar APG-66. L'Argentina avrebbe voluto gli F-16, ma gli A-4M, gi\u00e0 molto pi\u00f9 moderni dei precedenti B, C, e Q, ulteriormente aggiornati con radar moderni (proprio l'APG-66), sono diventati molto appetibili come sostituti degli ultimi A-4 di due generazioni antecedenti.\nStoria del progetto.\nLo Skyhawk \u00e8 stato inizialmente progettato, sviluppato e costruito dalla Douglas Aircraft Company attorno al 1950. Il capo progettista era Ed Heinemann, famoso progettista della Douglas. Era inteso come rimpiazzo dell'A-1 Skyraider ad elica, aereo altrettanto di successo e che avrebbe avuto una vita operativa come macchina da attacco controguerriglia ancora per decenni.\nInizialmente conosciuto come A4D secondo la vecchia nomenclatura della US Navy (ovvero il quarto aereo d'attacco prodotto dalla Douglas), era un minuscolo apparecchio a corto raggio d'azione, eppure pensato per portare pesanti carichi, anche armi nucleari, decollando dalle portaerei americane.\nViste poi le difficolt\u00e0 economiche, la Douglas si fuse con la McDonnell Aircraft Corporation nel 1967, formando la McDonnell Douglas.\nTecnica.\nMonoplano metallico a reazione, con un unico turbogetto in coda, lo Skyhawk era dotato di una tozza ala a delta a larga corda, cos\u00ec compatta da non necessitare dell'applicazione di cerniere per poterla ripiegare durante il parcheggio sulle portaerei.\nApparecchio davvero minuscolo in ogni dettaglio, aveva un muso piccolo, un abitacolo stretto e un radar solamente telemetrico sistemato dietro un cupolino dielettrico, due piccole prese d'aria fisse ma dotate di paretine per la separazione dello strato limite, posizionate nella parte alta della fusoliera, appena sopra le ali a delta, che sono in posizione bassa. Anche i piani di coda erano a delta, con una posizione sulla coda, poco sopra la fusoliera. La vela verticale era leggermente a freccia, anche se in pianta era sostanzialmente a delta.\nSotto al motore, un turbogetto assiale, con circa 3.000 litri di carburante a disposizione e 1-3 serbatoi eventualmente trasportabili (oltre alla possibilit\u00e0 di rifornimento in volo), vi era un gancio per intercettare i cavi sistemati sul ponte delle portaerei.\nIl carrello d'atterraggio era sistemato nelle ali e sotto il muso, con delle gambe molto alte, tanto che consentiva il trasporto di pesanti carichi esterni, inclusi agganci multipli per bombe e razzi. Nella linea di mezzeria era presente una rastrelliera per un massimo di 6 armi, con due triplette in tandem di bombe Mk 82 da 500 libbre, 227\u00a0kg nominali. Carichi simili erano possibili sotto le ali, nei punti d'aggancio interni, per un totale di 2-4 tonnellate. Dopo le prime serie, dalla versione E sono apparsi altri 2 punti d'aggancio alari, esterni a quelli originariamente installati nella semiala interna. L'armamento di base era di due cannoni Mk 12 da 20\u00a0mm, per un totale di circa 400 colpi, alla radice alare, sotto le prese d'aria e dotate di una paratia di protezione per il resto della fusoliera.\nImpiego operativo.\nL' A-4 ha largamente combattuto in Vietnam, nel Medio Oriente (specie durante la guerra del Kippur), alle Falkland e infine nel Golfo, 1991. Alcuni esemplari sono ancora in servizio, ma difficilmente entreranno ancora in azione in guerra.\nArgentina.\nDurante la guerra delle Falkland una quarantina di A-4B e C, residuati di 75 esemplari forniti circa 15 anni prima, e una dozzina di Q sia dell'Aeronautica, sia della Marina argentina attaccarono la flotta britannica e talvolta le truppe al suolo, come durante la Battaglia di Goose Green.\nAddirittura si corse il rischio di uno scontro tra portaerei quando all'inizio della campagna inglese di riconquista la portaerei \"Veinticinco de Mayo\" argentina, ex britannica della classe Colossus, arriv\u00f2 ad un passo dal lanciare 8 A-4Q contro la flotta britannica, scortati da altri 2 aerei armati di missili AIM-9B Sidewinder . Ma le catapulte della portaerei erano in pessimo stato e ci\u00f2, unito alla mancanza di sufficiente vento, fece annullare l'ordine di lancio per le macchine, giudicate troppo pesanti per un decollo in sicurezza (ancora oggi le portaerei sono solite mettere la prua al vento quando si tratta di lanciare aerei al massimo carico).\nAlmeno 19 aerei dell'Aeronautica vennero persi oltre a 3 della Marina, ma i loro attacchi diedero buoni risultati provocando gli affondamenti delle fregate \"Antelope\" e \"Ardent\", del cacciatorpediniere \"Coventry\" e della nave da sbarco logistica \"Sir Galahad\". Molte altre navi vennero danneggiate, e spesso solo la mancata esplosione delle bombe le salv\u00f2. Le bombe non esplodevano perch\u00e9 venivano sganciate con gli aerei talmente bassi e veloci che la spoletta non aveva il tempo di azionarsi, ritardata da un meccanismo ad elica necessitante di 19 giri e 1/2 per attivarsi, salvando l'aereo dalle schegge della propria arma in caso di sganci a bassa quota. Ma questo significava spesso colpi a segno sulle navi senza esplosione successiva. I piloti argentini di Skyhawk combatterono con grande coraggio e stoicismo, sopportando tutte le minacce della difesa britannica. Almeno 150 missioni vennero volate dagli A-4 della Marina argentina, i pi\u00f9 efficaci in quanto i piloti erano specificamente addestrati agli attacchi antinave.\nLa prima azione degna di nota venne eseguita da 8 aerei contro la fregata Type 22 \"Brilliant\" e il cacciatorpediniere Type 42 \"Glasgow\". I primi 4 vennero respinti dall'azione della \"Brilliant\", che con i missili Seawolf abbatt\u00e9 2 aerei a pelo d'acqua, e un terzo, per evitare un missile, fin\u00ec in acqua. Con l'allontanamento dell'ultimo aereo, ne arrivarono altri 4, ma stavolta, come sarebbe stato con la \"Broadsword\" (assieme al \"Coventry\"), il computer di tiro si blocc\u00f2 nel momento decisivo, e gli argentini riuscirono a passare le difese antiaeree, deboli a bassa quota e a distanza ridotta, del \"Glasgow\" (per questo i Type 42 operavano con le Type 22), e lo colpirono con una bomba che, pur non esplodendo, sfond\u00f2 le murate del vascello e lo costrinse a ritirarsi dalle operazioni per la falla causata (con le condizioni di mare dell'Atlantico del Sud era il minimo). Cos\u00ec l'attacco, sebbene molto costoso (in quest'azione i Seawolf abbatterono quasi tutti gli aerei che poterono distruggere fino alla fine del conflitto), riusc\u00ec a mettere KO un'importante nave britannica.\nIl 22 maggio attaccarono pesantemente le navi inglesi a San Carlos, subendo perdite e causando danni alle navi britanniche, come nel caso della fregata \"Ardent\", che affond\u00f2 in serata, ma che fu attaccata, pare, anche da altri aerei argentini oltre che dagli Skyhawks. Comunque la perdita di numerosi aerei comport\u00f2 un giorno di pausa assoluta in cui entrambi gli schieramenti ne approfittarono per riprendersi dai danni subiti.\nIl giorno 24 maggio venne portata un'altra serie di attacchi, con l'affondamento della \"Antelope\", anch'essa della classe Type 21, tramite 2 bombe da 454\u00a0kg che la colpirono in pieno, ma che rimasero inesplose per la troppo ridotta quota di sgancio, non sufficiente per l'armamento della spoletta.Ma il tentativo di disinnesco di una di queste fall\u00ec e l'esplosione uccise un artificiere britannico, ferendone un altro. La nave si ritrov\u00f2 con un immenso cratere tra la linea di galleggiamento e il fumaiolo. Le fiamme raggiunsero i depositi delle munizioni e ne scatur\u00ec una tremenda esplosione, che a suo tempo fece il giro del mondo nelle immagini trasmesse dalle televisioni. La nave affond\u00f2 spezzata in 2 tronconi il giorno dopo.\nIl 25 maggio, come ci si attendeva per via del fatto che la giornata era la festa nazionale dell'Argentina, venne fatto uno sforzo considerevole da parte dei reparti aerei nemici che in forze attaccarono la flotta britannica. Una forza navale britannica venne schierata per tentare di sorprendere i jet argentini prima che si abbassassero per portare gli attacchi alle navi. Ma non funzion\u00f2, proprio come accadde alla coppia \"Glasgow\"/\"Brilliant\". 4 Skyhawk attaccarono a bassissima quota le navi inglesi, ma vennero avvistati dal radar di scoperta aerea del cacciatorpediniere \"Coventry\" (Classe Type 42 ). Questa per\u00f2 fu l'unica cosa che funzion\u00f2 nel piano britannico. Infatti, al momento di sparare i missili contro gli attaccanti, i radar di tiro non ne vollero sapere di funzionare, fallendo l'aggancio sui cacciabombardieri.\nIl \"Coventry\" aveva la possibilit\u00e0 di essere coperto dai missili Seawolf della \"Broadsword\", fregata Type 22 che aveva il compito di difendere la compagna armata dei Sea Dart a lungo raggio. Invece, prima avvenne una avaria dovuta al mancato riscaldamento dei circuiti del calcolatore, che nel gelo del Sud Atlantico spesso non riusciva a partire senza essere attivato con un certo anticipo, e quando questo avrebbe potuto sparare i missili, si dovette interrompere la procedura a causa del frapporsi del \"Coventry\" tra la fregata e gli aerei poi, per via di un'accostata a destra. Il cacciatorpediniere britannico a quel punto non poteva n\u00e9 difendersi n\u00e9 essere difeso, ma lanci\u00f2 un Sea Dart senza controllo, per provare a spaventare gli attaccanti. Non avendo il suo cannone da 114mm Mk 8 un radar di tiro esso era virtualmente inutile contro gli aeroplani, tanto che si rinunci\u00f2 anche ad impiegarlo, cos\u00ec rimasero solo 2 mitragliere da 20mm Oerlikon, poco pi\u00f9 che residuati della seconda guerra mondiale. Tutto fu vano, e la manovra di scampo serv\u00ec solo a togliere l'orizzonte di tiro alla \"Broadsword\", oltre che mostrare il fianco: centrato da 3 bombe, forse da 454\u00a0kg l'una, si ritrov\u00f2 una fiancata devastata e affond\u00f2 in 45 minuti con la perdita di 20 marinai dell'equipaggio.\nIl 30 maggio, si verific\u00f2 l'ultimo attacco contro la flotta britannica d'alto mare. 4 A-4 volarono verso le portaerei assieme ad un Super Etendard con l'ultimo Exocet. 2 aerei su 4 vennero abbattuti dai missili Sea Dart mentre volavano sotto gli 11 metri di quota, il missile venne, a quanto dicono i britannici (la cosa venne contestata dagli argentini), abbattuto da una cannonata di una fregata Type 21, l\"Avenger\" (nome molto indicativo considerando che era consorella delle fregate affondate), che rivendic\u00f2 anche uno dei cacciabombardieri. I missili Sea Dart non avrebbero dovuto colpire aerei sotto i 30 metri di quota, ma in quel caso accadde che essi funzionarono al di l\u00e0 delle aspettative, rimediando parzialmente alle catastrofiche esperienze precedenti.\nL'ultimo attacco, l'8 giugno, vide l'affondamento della nave da sbarco logistica Sir \"Galahad\" e la quasi demolizione della \"Sir Tristan\", in quella che \u00e8 rimasta considerata come la 'tragedia di Bluff Cove', dal nome della localit\u00e0 in cui le navi britanniche stavano conducendo l'operazione di sbarco. GLi A-4 affondarono anche un mezzo da sbarco, ma subirono la caccia spietata di una furibonda coppia di Sea Harrier britannici che si misero, dopo aver assistito alla scena sorpresi e impotenti, alla loro caccia. Sopra la cresta delle onde e a velocit\u00e0 elevatissime, abbatterono con i missili Aim-9L Sidewinder, 3 aerei su 4.\nNegli ultimi anni, le macchine superstiti sono state aggiornate con missili e armi varie, ma la loro sostituzione si \u00e8 verificata con la fornitura di circa 40 A-4R, cacciabombardieri multiruolo dotati di molti aggiornamenti. Gi\u00e0 si trattava di macchine del tipo M, dei Marines, scelte tra le pi\u00f9 efficienti di quelle messe in riserva dopo la sostituzione con gli AV-8B. Le macchine hanno avuto aggiornamenti importanti, con elettronica rinnovata e addirittura il radar APG-66 dell'F-16 nel muso, come gi\u00e0 accaduto con gli A-4 della Nuova Zelanda. Originariamente si pensava agli F-16 di seconda mano, ma i costi vennero giudicati eccessivi e cos\u00ec si scelsero gli A-4R con una dotazione avionica simile a quella del Fighting Falcon.\nIsraele.\nI primi A-4 arrivarono nei tardi anni '60, a seguito della diversa politica degli USA verso Israele: questo accadde dopo la guerra del 1967, nonostante l'episodio della Liberty, nave americana attaccata dagli aerei israeliani e gravemente danneggiata. Gli aerei vennero usati durante la Guerra d'Attrito contro l'Egitto, nel 1969-71.\nAi tempi della guerra del Kippur, dopo le massicce forniture americane post-1967, decine di A-4 vennero impiegati e perduti nei primi giorni di guerra, riducendo pesantemente la linea di volo circa 150 aerei iniziali. I primi due aerei abbattuti nel Sinai erano A-4. Almeno 80 vennero prontamente forniti dagli USA in rimpiazzo. Per fortuna gli A-4 avevano tubi di scarico allungati per limitare i danni dei missili portatili SA-7 Grail, incontrati nella precedente guerra d'attrito. Molti A-4 furono tenuti in riserva o utilizzati come addestratori pre-operativi fino alla loro definitiva radiazione avvenuta il 15 dicembre 2015. Anche questo aereo ha messo in evidenza l'ingegnosit\u00e0 degli israeliani, i quali sostituirono i cannoni Colt Mk.12 da 20\u00a0mm con i cannoni DEFA da 30\u00a0mm smontati dai Mirage III radiati.\nKuwait.\nAlcuni aerei del Kuwait vennero usati per contrattaccare le truppe di invasione irachene, nell'agosto 1990, resistendo per 2 giorni e operando anche da autostrade; si rifugiarono poi in Arabia Saudita. Tornarono in azione assieme agli alleati durante l'Operazione Desert Storm, subendo una sola perdita a causa della contraerea.\nStati Uniti.\nNella guerra del Vietnam, la macchina entr\u00f2 subito in azione, dopo l'incidente del Golfo del Tonchino. Moltissime missioni vennero volate sia da parte della Marina che dal Corpo dei Marines, ma verso la fine del conflitto l'US Navy lo stava sostituendo con l'A-7 Corsair II.\nGli Skyhawk causarono molti danni, ma subirono anche molte perdite. Tuttavia ottennero anche una vittoria aerea, abbattendo un MiG-17 addirittura con razzi Zuni da 127\u00a0mm.\nGrazie alla sua notevole maneggevolezza l'A-4 venne usato anche come \"aggressor\" della scuola Top Gun, specialmente nei modelli alleggeriti e potenziati, capaci di ratei di rollio, si dice, di 720 gradi al secondo; erano di una tale maneggevolezza che perfino gli F-14 Tomcat venivano spesso battuti negli scontri aerei simulati.\nGli A-4M furono gli ultimi impiegati da reparti di prima linea, era la versione specifica per i Marines, dotata di molti aggiornamenti ed avionica molto potenziata.\nBrasile.\nL'aviazione navale brasiliana ha acquisito negli anni 14 velivoli (11 AF-1 e 3 AF-1A). Di questi 12 sono in ammodernamento nella versione AF-1B.\nVersioni.\nVista la longevit\u00e0 dell'aeroplano, ne sono state prodotte molte versioni (seguono disposte cronologicamente):\nL'A-4 Skyhawk nella cultura di massa.\nFumetti.\nA-4 appare (in varie versioni) molto spesso nel celebre fumetto a tema aeronautico \"Buck Danny\""}
{"id": "504338", "revid": "1347902", "url": "https://it.wikipedia.org/wiki?curid=504338", "title": "Polyus", "text": "Il veicolo Polyus, conosciuto anche come Polus, Skif-DM, o 17F19DM, era un prototipo di piattaforma di armi orbitale progettata per respingere attacchi ASAT con un cannone recoilless. Aveva un FGB (l'acronimo russo di modulo cargo, simile a quello di Zarja, che \u00e8 stato il primo componente della Stazione Spaziale Internazionale) derivato da un veicolo TKS per controllarne l'orbita. Era equipaggiato con un laser per \"accecare\" i sensori delle armi in avvicinamento e poteva lanciare obiettivi di prova per testare il sistema di controllo di fuoco.\nPolyus venne lanciato il 15 maggio 1987, durante il primo volo del razzo Energia.\nPer motivi tecnici il carico era stato lanciato rovesciato ed era stato predisposto per separarsi da Energia, ruotare di 180 gradi e quindi completare il lancio verso l'orbita. Il razzo Energia funzion\u00f2 perfettamente, ma dopo la separazione dal razzo, Polyus ruot\u00f2 di 360 gradi anzich\u00e9 dei 180 che erano stati previsti, all'accensione del motore lo rallent\u00f2 e cadde nel oceano Pacifico meridionale."}
{"id": "504339", "revid": "49980", "url": "https://it.wikipedia.org/wiki?curid=504339", "title": "Via Caecilia", "text": ""}
{"id": "504345", "revid": "12290", "url": "https://it.wikipedia.org/wiki?curid=504345", "title": "Batman - Anno due", "text": ""}
{"id": "504346", "revid": "125827653", "url": "https://it.wikipedia.org/wiki?curid=504346", "title": "Chytridiomycota", "text": "I chitridimicoti (Chytridiomycota ) costituiscono una divisione del regno dei funghi che contiene due classi e sei ordini. Il nome fa riferimento al chitridio (dal greco, \"chytridion \" = piccola pentola), la struttura che contiene le spore.\nAppartengono a questa divisione specie acquatiche con ife cenocitiche o scarsamente settate. Le spore sono uni-flagellate (zoospore) e la presenza di flagelli in queste spore port\u00f2 all'esclusione del phylum dal regno Fungi. La reinclusione \u00e8 recente ed \u00e8 stata possibile a seguito di studi di carattere molecolare.\nDescrizione.\nI funghi della divisione Chytridiomycota si presentano sotto forma di cellule singole, o di tallo filamentoso formato da ife non settate (cenocitiche, o ad organizzazione sifonale) plurinucleate. Le cellule mobili (le zoospore) sono dotate di un unico flagello a sferza (cio\u00e8 privo di ciglia od ornamenti).\nRiproduzione.\nIl ciclo vitale \u00e8 aplodiplonte, con alternanza di generazioni isomorfiche.\nLa riproduzione vegetativa avviene per liberazione di zoospore diploidi flagellate da sporangi specializzati, nell'individuo diploide. La germinazione di queste spore porter\u00e0 nuovamente ad un individuo diploide geneticamente identico al genitore.\nSpore aploidi, invece, sono rilasciate (anch'esse dall'individuo diploide) da sporangi sessuali con parete spessa che possono sopravvivere anche in condizioni ostili. In questi sporangi avviene la meiosi che porter\u00e0 alla formazione di zoospore aploidi. Queste ultime, germinando, si svilupperanno in gametofiti aploidi sui quali matureranno le strutture riproduttive (gametocisti) maschili e femminili. A maturazione avvenuta le gametocisti libereranno nell'acqua i gameti maschili e femminili (entrambi flagellati) la cui unione (gametogamia) porter\u00e0 allo sviluppo di un nuovo sporofito, completando il ciclo. La gametogamia pu\u00f2 essere isogama (i gameti maschili e femminili cio\u00e8 sono uguali tra loro), anisogama (gameti femminili pi\u00f9 grandi e meno mobili dei maschili), oogama (gameti femminili immobili fecondati da gameti maschili mobili). In alcune specie pu\u00f2 avvenire gametocistogamia, cio\u00e8 unione delle gametocisti senza che avvenga liberazione dei gameti.\nEcologia.\nI Chitridi sono i primitivi tra i fungi e sono generalmente saprofiti (degradano la chitina e la cheratina).\nAlcune specie di Chitridi uccidono anfibi bloccandone la respirazione attraverso la pelle; tale infezione \u00e8 conosciuta come chitridiomicosi. Si tratta in particolare del \"Batrachochytrium dendrobatidis\", o Bd, riconosciuto come una delle cause di estinzione per molte specie di anfibi. Alcuni anfibi sono addirittura stati estinti in seguito all'introduzione di questa specie, come, per esempio, il rospo dorato della Costa Rica, \"Ollotis periglenes\". La comunit\u00e0 conservazionistica internazionale si sta muovendo per monitorare la presenza di questo chitridio al fine di salvaguardare le specie di anfibi. In particolare il recente \"Sahonagasy Action Plan\", prevede interventi di studio sulla possibile introduzione di questo patogeno in Madagascar (dove risulterebbe essere ancora assente).\nAltre specie, invece, possono infettare anche specie vegetali, come ad esempio il \"Synchytrium endobioticum\", importante patogeno della patata.\nSistematica.\nNella vecchia classificazione, gli ordini dei Chitridi (con l'eccezione di \"Neocallimasticales\" e \"Spizellomycetales\", recentemente istituiti) erano stati collocati nella classe dei Phycomycetes, appartenente alla sottodivisione Myxomycophyta.\nOrdini appartenenti ai \"Chytridiomycota\":\nChytridiales.\nL'ordine Chytridiales comprende specie parassite di alghe planctoniche o di piante terrestri, provocando malattie come il marciume del cavolo o il cancro della patata. I funghi di questo ordine sono generalmente unicellulari, di forma sferica, dotati di sottili appendici prive di nucleo (rizoidi). La riproduzione sessuata pu\u00f2 avvenire per gametogamia isogama, anisogama o gametocistogamia.\nMonoblepharidales.\nGli appartenenti all'ordine Monoblepharidales sono funghi saprofiti acquatici che si nutrono di resti vegetali. Non possiedono rizoidi, e la riproduzione avviene per gametogamia oogama.\nCuriosit\u00e0.\nUna variante modificata geneticamente, viene usata nel libro \"\" di Tom Clancy, per eliminare ogni traccia di petrolio sulla faccia della terra."}
{"id": "504348", "revid": "729019", "url": "https://it.wikipedia.org/wiki?curid=504348", "title": "Vought A-7 Corsair II", "text": "Il Ling-Temco-Vought A-7 Corsair II (\"corsaro\" in inglese), \u00e8 un velivolo imbarcato di costruzione statunitense successore del pi\u00f9 contenuto e leggero Douglas A-4 Skyhawk.\nIn servizio dalla met\u00e0 degli anni sessanta sulle portaerei della USN, venne adottato anche dall'USAF e dall'Air National Guard.\nBasato sull'F-8 Crusader, costruito dalla Chance Vought, fu il primo velivolo da combattimento a dotarsi di HUD (\"Head-Up Display\"), INS (\"Inertial Navigation System\") e ad essere propulso da un motore turboventola; ebbe un discreto successo anche nel mercato d'esportazione essendo stato richiesto dalle aeronautiche militari di Grecia, Portogallo e Thailandia.\nSviluppo.\nVerso la fine degli anni cinquanta, l'USAF e la US Navy avevano opinioni differenti riguardo alle capacit\u00e0 ed alle caratteristiche degli aerei d'attacco al suolo.\n Mentre l'USAF dava grande importanza alle elevate prestazioni del velivolo, all'F-100 Super Sabre segu\u00ec il bisonico F-105 Thunderchief, la US Navy riteneva pi\u00f9 importanti autonomia e capacit\u00e0 di carico: all'inizio degli anni 60, difatti, entr\u00f2 in servizio il bombardiere imbarcato A-6 Intruder.\nProseguendo su questa linea, nel 1964, la US Navy emise il requisito VAL (\"heaVier-than-air, Attack, Light\") per la costruzione di un nuovo bombardiere leggero per ovviare alla sostituzione del Douglas A-1 Skyraider e dell'A-4 Skyhawk.\nIl nuovo aereo, avrebbe dovuto vantare un raggio d'azione di 1.100\u00a0km, una capacit\u00e0 di carico di 6.800\u00a0kg ed avere la possibilit\u00e0 di rifornirsi in volo.\nIl propulsore, gi\u00e0 deciso in precedenza, doveva essere il Pratt &amp; Whitney TF30 ed infine, il progetto doveva derivare da un velivolo gi\u00e0 in servizio per limitarne tempi e costi di sviluppo.\nLe case produttrici interpellate, Douglas, Grumman, North American e la LTV (\"Ling-Temco-Vought\") proposero rispettivamente: una nuova versione dell'A-4 Skyhawk denominata \"A-4F\", il G-12, un A-6 Intruder monoposto, una versione ingrandita dell'FJ-4B Fury, l'A-7 il quale si basava sull'F-8 Crusader all'epoca ampiamente utilizzato da US Navy e USMC.\nL'11 febbraio 1964 venne scelto il progetto dell'A-7 diretto da John Russell Clark, gi\u00e0 capo progetto del Crusader.\nIl 19 marzo la US Navy ordin\u00f2 un primo lotto di esemplari del nuovo velivolo, comprendente: tre prototipi \"YA-7A\", tre aerei di preproduzione e 35 di serie.\nL'anno successivo, l'aereo ricevette il nome ufficiale di \"Corsair II\", in ricordo del Vought F4U Corsair utilizzato da US Navy e USMC durante la seconda guerra mondiale e la guerra di Corea.\nIl primo \"YA-7A\" comp\u00ec il primo volo il 27 settembre 1965 ai comandi di John Konrad ed entr\u00f2 in servizio nella USN nell'ottobre 1966, quando i primi Corsair vennero consegnati al VA-174 \"Hellrazors\", il reparto di addestramento della US Navy per la costa atlantica, basato a Cecil Field in Florida. Il mese seguente, iniziarono i test a bordo della CV-66 USS America.\nIl primo squadron su A-7 venne dichiarato operativo il 1\u00ba febbraio 1967 iniziando, a dicembre, le operazioni sul Vietnam.\nL'USMC, al contrario, decise di sostituire i suoi \"Skyhawk\" non col \"Corsair II\", bens\u00ec con l'Harrier, scelta dettata dalle sue capacit\u00e0 V/STOL (\"Vertical/Short Take Off and Landing\") che ne permettevano l'impiego anche da navi d'assalto anfibio, come le classe Iwo Jima, e da piccole piste improvvisate su terraferma.\nDurante la guerra del Vietnam l'USAF constat\u00f2 che, nelle missioni CAS, possedere un velivolo supersonico incapace di sfruttare questa sua capacit\u00e0 costituiva un considerevole dispendio di denaro in termini manutentivi e, d'altro canto, sarebbe risultato ben pi\u00f9 economico utilizzare un aereo dalle minori prestazioni velocistiche, con una suite avionica \"ad hoc\".\nEcco perch\u00e9, il 5 novembre 1965, l'USAF ordin\u00f2 una versione del \"Crusader\" con avionica aggiornata, sistema di rifornimento in volo compatibile con il \"Boom\" dei nuovi aerei cisterna ed un propulsore dalla spinta pi\u00f9 regolare, anche se non estrema.\nProdotto nelle pi\u00f9 varie e disparate versioni, l'A-7 Corsair II \u00e8 stato prodotto in 1.569 unit\u00e0.\nTecnica.\nA prima vista l'A-7 poteva assomigliare molto al suo predecessore mostrando per\u00f2 una fusoliera di sezione maggiore, accorciata di circa 2,5\u00a0m e con una apertura alare di circa un metro superiore.\nStruttura.\nIl \"Corsair II\" si presentava come un monoposto ad ala alta con freccia di 35\u00b0 ed estremit\u00e0 pieghevoli per ridurre l'ingombro sul ponte di volo delle portaerei; le semiali formavano con la fusoliera un angolo diedro negativo di 5\u00b0.\nL'ala disponeva di slat su tutta la lunghezza del bordo d'attacco, il quale aveva, a sua volta, un dente in corrispondenza delle cerniere migliorandone la stabilit\u00e0 all'imbardata.\nNella parte interna del bordo d'uscita, alloggiavano gli ipersostentatori e, su quella esterna, gli alettoni; i deflettori, infine, erano posizionati al centro del dorso alare.\nIl carrello d'atterraggio, totalmente retrattile, contava un doppio ruotino anteriore con gancio per il decollo dalla catapulta e due bracci posteriori a ruotino singolo.\nIl \"Corsair II\" era dotato, inoltre, di un aerofreno ventrale a \"T\" e gancio di coda per l'appontaggio; la cabina di pilotaggio, in posizione molto avanzata per migliorare la visibilit\u00e0, ospitava un seggiolino eiettabile Douglas ESCAPAC 1G-4.\nL'impianto propulsivo era costituito da un turboventola Pratt &amp; Whitney TF30-P-6 da 5.150\u00a0kg di spinta, gi\u00e0 adottato dall'F-111 Aardvark dell'USAF, il cui raffreddamento era garantito dall'ampia presa d'aria frontale, posta al di sotto del radome. Sfruttando la maggior efficienza dei turbofan rispetto ai turbojet, l'A-7 poteva vantare un'autonomia in volo maggiore a qualsiasi altro velivolo in forza alla US Navy.\nLa capacit\u00e0 dei serbatoi era di 5.655 litri, e sui piloni alari potevano prendere posto fino a quattro serbatoi esterni da 1.134 litri l'uno.\nL'A-7 era anche in grado di rifornirsi in volo tramite, procedura valida solo per le prime versioni, una sonda retrattile sul lato destro della fusoliera.\nDal punto di vista logistico il \"Corsair II\" richiedeva solo 11,5 ore/uomo di manutenzione per ogni ora di volo, un vantaggio che permetteva di ridurre le attivit\u00e0 manutentive ed aumentare la disponibilit\u00e0 operativa delle singole unit\u00e0.\nAvionica.\nLa suite avionica dell'A-7A comprendeva un radar AN/APQ-116 ed un radar doppler APN-153 integrati con l'avionica di navigazione INS e di gestione dell'armamento.\nL\"'Inertial Navigation System\" comprendeva un computer dedicato AN/ASN-41, un radar altimetro AN/APN-141 ed un ricevitore TACAN AN/ARN-52 con antenne di ricezione alla base della deriva.\nLa nuova piattaforma inerziale richiedeva solo due minuti e mezzo per l'allineamento prima del decollo, al contrario degli interminabili tredici del F-4 Phantom II.\nLa gestione dell'armamento comprendeva un computer dedicato CP-741 che miglior\u00f2 nettamente la precisione del carico bellico aria-superficie: l'approssimazione media era calcolata in un'area di circa 20 metri quadrati.\nCome autodifesa il \"Corsair II\" disponeva d'un RWR (\"Radar Warning Receiver\") e di un set di contromisure ECM (\"Electronic Counter Measures\").\nArmamento.\nL'armamento tipico dell'A-7A era costituito da due cannoni Colt Mk12 da 20\u00a0mm, con caricatori da 250 colpi l'uno, ciascuno posto a lato della presa d'aria.\nDisposti come i cannoni, tra la cabina di pilotaggio ed il bordo d'attacco alare, vi erano due rotaie per missili AIM-9 Sidewinder.\nData la capacit\u00e0 di carico di 227\u00a0kg, al Sidewinder poteva essere preferito un pod LAU-33A/A a due razzi (non guidati) Zuni da 127\u00a0mm.\nAl di sotto d'ogni semiala vi erano alloggiati tre piloni, dei quali i pi\u00f9 interni ed i ventrali vantavano una capacit\u00e0 di carico di 1.587\u00a0kg mentre quelli esterni di 1.134\u00a0kg.\nIl \"Corsair II\", oltre agli armamenti gi\u00e0 elencati per la versione E ad inizio pagina, disponeva di:\nLAU-32, per 7 razzi non guidati da 70\u00a0mm\nLAU-3-3A per 19 razzi non guidati da 70\u00a0mm\nBLU-27 da 800\u00a0lb (\"Napalm\")\nGBU-10 Paveway da 2000\u00a0lb\nGBU-12 Paveway da 500\u00a0lb\nAGM-78A Standard (\"antiradar\")\nB28 da 2100\u00a0lb\nB43 da 2100\u00a0lb\nB57 da 500\u00a0lb (utilizzabile come arma anti-nave)\nB61 da 700\u00a0lb\nA causa del limite di peso a cui i velivoli della US Navy devono rigidamente sottostare per poter generare sufficiente portanza subito dopo il lancio tramite CATOBAR (\"Catapult Assisted Take Off But Arrested Recovery\"), la Navy preferisce a volte far decollare i suoi aerei con il carico bellico massimo ed i serbatoi semi vuoti, sfruttando i kit aerocisterna del Greyhound una volta in volo.\nCi\u00f2 permette al velivolo in missione la totale autonomia, operando con il carico adeguato di armamenti.\nImpiego operativo.\nL'A-7 entr\u00f2 in servizio negli Squadron da attacco \"VA\" della US Navy. Il \"Corsair II\" risult\u00f2 un aereo facile da pilotare, a parte dimostrare una scarsa stabilit\u00e0, in caso di vento laterale, durante l'atterraggio.\nGuerra del Vietnam.\nU.S. Navy.\nI primi \"Corsair II\" che giunsero in Vietnam, furono gli A-7A del \"VA-147 \u201cArgonauts\u201d\" a bordo della CV-61 USS Ranger nel 1967. Le operazioni, iniziate il 4 dicembre, contarono ben 1.400 missioni eseguite solo dalle unit\u00e0 degli \"Argonauts\" e perdendo solo l'unit\u00e0 pilotata dall'LCDR James M. Hickerson, il 22 dicembre; il pilota, fatto prigioniero, fu rilasciato il 14 marzo 1973.\nNel gennaio 1968, la CV-61 USS Ranger fu inviata, con la sua linea volo \"Corsair II\", al largo delle coste nord coreane, per amministrare la crisi causata dalla cattura della nave statunitense AGER-2 USS Pueblo.\nGli esemplari del A-7B arrivarono in Vietnam nel 1969 schierati sempre tra le file del \"VA-147\" e che, dal 1971, operarono al fianco dei primi A-7E del \"VA-81 \u201cSunliners\u201d\" e del \"VA-83 \u201cRampages\u201d\", appartenenti al Carrier Wing CVW-17 imbarcato sulla CV-59 USS Forrestal.\nL'ultimo A-7 andato perduto durante la guerra del Vietnam fu quello del CDR T.R. Wilkinson del \"VA-147\" della CV-64 USS Constellation, disperso durante un volo d'addestramento il 29 gennaio 1973.\nAlla fine della guerra l'US Navy cens\u00ec la perdita di 92 \"Corsair II\", di cui 15 abbattuti da missili contraerei, dal 1967 al 1973.\nUSAF.\nL'aeronautica statunitense invi\u00f2 nel Sud-Est asiatico gli A-7D del \"354th\" e \"388th\" TFW (\"Tactical Fighter Wing\") i quali iniziarono le operazioni il 16 ottobre 1972 dalla base aerea thailandese di Korat.\nGli A-7D vennero ampiamente impiegati per missioni di appoggio tattico ed anche di strike, nel raggio di 800\u00a0km da Korat, usufruendo delle aerocisterne Boeing KC-135 Stratotanker.\nL'USAF impieg\u00f2 i \"Corsair II\" anche per le missioni \u201cSandy\u201d, cio\u00e8 d'appoggio agli elicotteri in missioni CSAR (\"Combat Search And Rescue\") impegnati nel recupero di piloti abbattuti in territorio nemico.\nLa velocit\u00e0 del \"Corsair II\", molto superiore a quella del predecessore Douglas A-1 Skyraider ed a volte eccessiva, creava non pochi problemi durante le cooperazioni con velivoli ad ala rotante, ma l'autonomia e la robustezza si rivelarono spesso decisive per la riuscita della missione.\nProva di queste capacit\u00e0 si ebbe, ad esempio, il 18 novembre 1972, quando una coppia di \"Corsair II\" al comando del Maj. Colin A. Clarke, partecip\u00f2 ad una missione CSAR volta a ricercare l'equipaggio di un F-105 Thunderchief Wild Weasel. Nonostante le nove ore di volo e l'aver incassato diversi proiettili da 13\u00a0mm, gli A-7D riuscirono a rientrare alla base.\nI \"Corsair II\" D in forza all'USAF, compirono 12.928 missioni perdendo solo sei velivoli.\nGli A-7D di Korat, terminarono le operazioni sul Vietnam nel gennaio 1973, su Laos e Cambogia il 22 febbraio ed il 15 agosto successivi. Il 14 e 15 maggio 1975 eseguirono alcune missioni di appoggio tattico, affondando una motovedetta cambogiana, durante l'operazione di recupero dell'equipaggio della SS Mayaguez catturata da questi ultimi.\nUrgent Fury.\nGli A-7E degli Squadron \"VA-15 \u201cValions\u201d\" e \"VA-87 \u201cGolden Warriors\u201d\", imbarcati sulla CV-62 USS Independence, eseguirono missioni CAS durante l'Operazione Urgent Fury a Grenada nell'Ottobre 1983.\nMultinational Force (MNF).\nI \"Corsair II\" della US Navy parteciparono alla missione Multinational Force in Libano nel 1983. Un A-7 ed un A-6 Intruder vennero abbattuti da missili contraerei siriani il 4 dicembre.\nEl dorado Canyon.\nIl 24 marzo 1986, durante la Crisi del Golfo della Sirte tra Libia e Stati Uniti, la contraerea libica lanci\u00f2 alcuni missili SA-5 contro una coppia di F-14 Tomcat del \"VF-102\" impegnati in una missione di pattugliamento aereo a protezione della USS \"America\"; il giorno seguente un A-7E scort\u00f2 i caccia lungo la costa lanciando, per la prima volta in missione, un AGM-88 distruggendo il radar di puntamento dei SA-5 Gammon libici.\nNel mese di aprile gli Squadron \"VA-46 \u201cClansmen\u201d\" e \"VA-72 \u201cBluehawks\u201d\", imbarcati sulla CV-66 USS America, parteciparono all'Operazione El Dorado Canyon.\nAGM-45 Shrike ed AGM-88 furono lanciati contro obiettivi costieri sensibili.\nEarnest Will/Praying Mantis.\nDurante la guerra tra Iran ed Iraq negli anni ottanta, i frequenti attacchi, di entrambe le parti, alle navi in transito nel Golfo Persico costrinsero il governo kuwaitiano a chiedere aiuto agli Stati Uniti per proteggere il traffico mercantile e petrolifero.\nCon l'Operazione Earnest Will, a US Navy inizi\u00f2, il 22 luglio 1987, la scorta a convogli di petroliere e ad altre navi da carico con l'appoggio di ulteriori unit\u00e0 delle marine militari di paesi NATO.\nIl 14 aprile 1988 durante una missione di scorta, la fregata FFG-58 USS Samuel B. Roberts avvist\u00f2 tre mine urtandone una quarta e riportando gravi danni tra cui una falla di circa sei metri e dieci feriti tra l'equipaggio; la nave riusc\u00ec comunque a rientrare in porto.\nDopo l'incidente gli A-7E degli squadron \"VA-22 \u201cFighting redcocks\u201d\" e \"VA-94 \u201cMighty shrikes\u201d\", scortati dagli A-6E Intruder del \"VA-95\", affondarono la fregata iraniana Sahand, nell'operazione denominata Praying Mantis\nJust Cause.\nIl \"180th Tactical Fighter Group\", su \"Corsair II\", della Ohio Air National Guard partecip\u00f2, nel dicembre 1989, all'operazione \"Just Cause\", volta a destituire il dittatore panamense Manuel Noriega.\nDesert Shield/Storm.\nNell'agosto 1990, giunsero nel Mar Rosso tre portaerei statunitensi tra cui la CV-67 USS John F. Kennedy con a bordo gli A-7E degli Squadron \"VA-46\" e \"VA-72\".\nI \"Corsair II\" dei due Squadron vennero impiegati in missioni di interdizione diurne e notturne nei cieli di Iraq e Kuwait, impiegando Paveway e missili HARM.\nDebutt\u00f2, inoltre, il rifornimento in volo eseguito tramite il \"buddy-buddy system\" in cui un velivolo rifornitore, non designato come aerocisterna, tramite specifici pod e serbatoi esterni risulta essere in grado di rifornire un secondo velivolo.\nVersioni.\nA-7A.\nLa versione A del \"Corsair II\", fu la prima di serie ed a ricevere la qualifica \"combat ready\".\nEra propulsa da un motore TF30-P-6 da 5.150\u00a0kg di spinta che spingeva l'aeromobile fino ad una velocit\u00e0 massima s.l.m. di 1.120\u00a0km/h.\nI primi esemplari furono consegnati al \"VA-174 \u201cHellrazors\u201d\" nell'ottobre 1966 ed il mese seguente iniziarono i collaudi a bordo della CV-66 USS America.\nIl primo Squadron su A-7A dichiarato operativo, fu il \"VA-147 \u201cArgonauts\u201d\" il 1\u00ba febbraio 1967.\nLa suite avionica di cui era equipaggiato consisteva in:\nDi questa versione furono prodotte 199 unit\u00e0\nA-7B.\nVersione successiva dell'A-7, era motorizzata da un TF30-P-8 con il quale esprimeva una velocit\u00e0 di punta di 1.100\u00a0km/h al livello del mare.\nL'A-7B, oltre a tutti i carichi previsti per l'A-7A, poteva impiegare il pod Mk.4 HiPEG (\"High Performance External Gun\"), contenente un cannone da 20\u00a0mm a due canne munito di 750 colpi.\nIl primo volo di un \"Corsair II\" B avvenne il 6 febbraio 1968 ed i primi reparti ad impiegare il velivolo furono il \"VA-22 \"Fighting Redcocks\"\" ed il \"VA-94 \"Mighty Shrikes\"\", con il \"VA-147 \u201cArgonauts\u201d\" che lo impieg\u00f2 per primo in Vietnam nel 1969.\nAncora in servizio nel 1971, vennero aggiornati modificando parti del propulsore che fu ridesignato col nome di TF30-P-408.\nVennero prodotti, fino al 7 maggio 1969, 196 esemplari.\nA-7C/TA-7C.\nProdotta in 67 unit\u00e0, la versione C era dotata del turboventola TF30-P-408 e di importanti upgrade avionici: \nInoltre, in questa versione, vi fu la prima applicazione pratica dell'HUD (\"Head-Up Display\") AN/AVQ-7.\nAlcuni esemplari delle versioni B e C del \"Corsair II\", 24 A-7B e 36 A-7C, furono convertiti dall'US Navy in biposto da addestramento su portaerei.\nIdentificati dalla lettera T nel primo prefisso, lo caratterizzava una fusoliera pi\u00f9 lunga, la configurazione biposto in tandem e la presenza d'un parafreno.\nIl primo volo, avvenne il 17 dicembre 1976 e nel 1984, 49 TA-7C furono aggiornati allo standard A-7E con nuova motorizzazione Pratt &amp; Withney TF41-A-2. Successivamente, anche 20 A-7E vennero convertiti in TA-7C biposto.\nA-7D.\nVersione concepita esclusivamente per l'USAF, montava un motore Pratt &amp; Withney TF41-A-1, prodotto su licenza della Rolls-Royce, e possedeva una blindatura maggiore in prossimit\u00e0 di motore ed abitacolo.\nL'avionica era la stessa dell'A-7C mentre la capacit\u00e0 di trasporto combustibile era diminuita a causa dell'utilizzo di serbatoi autosigillanti.\nDopo la produzione dei primi 26 esemplari, sui successivi \"Corsair II\" D venne applicato un reticolo dorsale per poter rifornire l'aeromobile con il sistema ad asta rigida (\"Boom\") usato dagli aerei cisterna KC-135 dell'USAF.\nI cannoni Colt Mk12 da 20\u00a0mm erano sostituiti da un M61 Vulcan da 20\u00a0mm a sei canne rotanti da 6.000 colpi al minuto, posizionato sul lato sinistro della presa d'aria e caricatore da 1030 colpi.\nIl restante armamento era pressoch\u00e9 identico a quello delle versioni precedenti, ma con la possibilit\u00e0 di impiegare altri due pod per cannone: l\"'SUU-23A/A\" contenente un Vulcan con 1.200 colpi, ed il \"GPU-5/A\" contenente un cannone da 30\u00a0mm GAU-13U a quattro canne rotanti da 2.400 colpi al minuto e 350 colpi nel caricatore.\nIl prototipo, denominato YA-7D, comp\u00ec il primo volo il 6 aprile 1968, mentre il primo \"Corsair II\" equipaggiato con turboventola TF41, vol\u00f2 il 26 settembre 1968; le consegne iniziarono nel settembre 1969 al \"54th TFW\" sulla base di Luke in Arizona.\nProdotti in 454 esemplari fino al 1976, gli A-7D vennero aggiornati, l'anno successivo, con un illuminatore \"Pave Penny\", permettendogli di impiegare bombe a guida laser, posto al di sotto della presa d'aria.\nA-7E.\nUltima versione di serie prodotta per l'US Navy, era equipaggiata dal sedile eiettabile Stencil SJU-8/A e dalla pi\u00f9 recente evoluzione del TF-41 la A-2.\nL'armamento era lo stesso dell'A-7D con in pi\u00f9, la possibilit\u00e0 di impiegare i missili Harpoon antinave e gli AGM-88 HARM antiradar.\nIl primo volo del prototipo \u00e8 datato 25 novembre 1968 mentre il primo aggiornamento, con pod FLIR AN/AAR-4S, fu richiesto nel 1977.\nNel 1986, 231 A-7E furono resi compatibili al pod elettro-ottico LANA (\"Low Altitude Night Attack\"), il quale conferiva al \"Corsair II\" capacit\u00e0 di attacco notturno a bassa quota. Della versione E, furono realizzate 529 unit\u00e0 dal 1968 al 1981.\nYA-7F.\nL'A-7, in versione F, si caratterizzava per la presenza di un \"insolito\" Pratt &amp; Withney F-100-PW-220 e dalla lunghezza della fusoliera, superiore di 1,22\u00a0m, il che lo rendeva particolarmente simile al predecessore \"Crusader\".\nLa suite avionica installata, era la stessa dell'A-7D in aggiunta alla quale vi erano due apperecchiature ECM ALQ-165/184, affogate posteriormente alla fusoliera.\nPer il suo sviluppo vennero impiegati due A-7D e rinominati YA-7F. Il primo dei due prototipi vol\u00f2 il 29 novembre 1989 superando la barriera del suono durante il secondo test di volo.\nTuttavia, nel dicembre del 1990, il progetto venne cancellato.\nA-7G.\nProposta all'Aeronautica Elvetica nel 1971 in sostituzione dei Venom nelle missioni CAS, non venne prodotta poich\u00e9 battuta da una versione rimodernata dell'Hawker Hunter durante la gara d'appalto.\nLe principali differenze rispetto ai \"Corsair II\" statunitensi sarebbero state l'adozione di un Allison/Rolls-Royce TF41-A-3 e di una suite avionica realizzata interamente in Svizzera.\nInoltre, il cannone Vulcan avrebbe lasciato posto a due Madsen da 23\u00a0mm.\nA-7H/TA-7H.\nL'A-7H, costituiva la versione d'esportazione per la Grecia (\"Elliniki Polemik\u00ed Aeropor\u00eda\"). Molto simile alla versione E del \"Corsair II\", a differenza di essa non disponeva di capacit\u00e0 per il rifornimento in volo.\nIl 6 maggio 1975 fu il giorno del suo primo volo, mentre le consegne iniziarono l'agosto seguente.\nAd essa, tuttavia, si aggiunse una seconda variante denominata TA-7H volta a fornire, sempre all'Hellenic Air Force, un velivolo d'addestramento biposto per la conversione e la valutazione dei nuovi equipaggi.\nComplessivamente, 60 furono gli esemplari prodotti dell'A-7H e solo 5 quelli con specifica di \"Trainer\"\nA-7K.\nQuesta versione biposto, derivava dall'A-7D ed era designata per prestare servizio nell'Air National Guard.\nSimile al TA-7C, non possedeva per\u00f2 sonda per il rifornimento bens\u00ec il reticolo per ospitare il \"Boom\" dei tanker della Boeing; aveva, inoltre, i nuovi seggiolini eiettabili ESCAPAC 1C-2 prodotti dalla Douglas.\nLa suite avionica ed il carico bellico trasportabile erano quelli gi\u00e0 impiegati nella versione D, comprendenti il Pave Penny ed i pod FLIR AN/AAR-4S e LANA.\nL'USAF, ordin\u00f2, nel 1979, un YA-7K di preserie e 12 A-7K; seguirono altri 18 velivoli tra il 1980 ed il 1981.\nEA-7L.\nImpiegati dal \"VAQ-34 \"Little John/Aggressors\"\" sulla base di Leemore in California, gli EA-7L furono prodotti in sole otto unit\u00e0 derivate, tra l'altro, da TA-7C in grado di impiegare un pod EW AN/ALQ-167 METE (\"Multiple Environment Threat Emitter\") utilizzato nella simulazione di varie tipologie di missili o velivoli in uso tra le aeronautiche dei paesi aderenti al patto di Varsavia.\nI \"Corsair II\", di questa versione, potevano anche impiegare pod ECM del tipo AN/ALQ-70, AST-4, AST-7 ed erano chiaramente riconoscibili dalla stella rossa sulla deriva, simulando l'appartenenza all'aeronautica militare dell'URSS.\nYA-7E/YA-7H.\nVersione biposto dell'A-7E per l'US Navy.\nIl prototipo era indicato, inizialmente, come YA-7H ed in seguito come YA-7E; vennero convertiti e successivamente risiglati TA-7C 20 A-7E, per evitare confusione con i velivoli destinati alla Grecia.\nA-7P/TA-7P.\nL'For\u00e7a A\u00e9rea Portuguesa espresse particolare interesse all'acquisizione di un ristretto numero di \"Corsair II\", i quali successivamente furono consegnati fra il maggio 1981 e quello del 1986.Sostanzialmente i 20 A-7P ordinati erano velivoli che prestarono gi\u00e0 servizio nell'US Navy e che furono portati allo standard E utilizzando i pi\u00f9 recenti Pratt &amp; Whitney TF30-P-408.\nAlla versione P, si aggiunse la TA-7P che, composta da 6 TA-7C ex-US Navy aggiornati anch'essi alla versione E, dotarono l'aeronautica portoghese di un velivolo biposto da addestramento privo, per\u00f2, di cannone.\nRitiro dal servizio.\nNel 1974, con l'avvento dei caccia di quarta generazione, incominci\u00f2 il lento declino dei \"Corsair II\" col trasferimento degli A-7D dai reparti operativi del Tactical Air Command, a quelli dell'Air National Guard; successivamente, vennero consegnati direttamente all'ANG anche i nuovi biposto A-7K.\nI \"Corsair II\" dell'USAF vennero gradualmente sostituiti dagli F-16 Fighting Falcon, velivoli maggiormente complessi e costosi ma ben pi\u00f9 versatili. Nel condurre missioni di Close Air Support ed anticarro, l'USAF sostitu\u00ec gli A-7 con gli A-10 Thunderbolt II a partire dal 1981, anno questo, a cui risale anche l'ultimo Squadron operativo su A-7D, il \"23rd TFW\" sulla base di England in Louisiana.\nNella primavera del 1991, un A-7E (matricola AG 403) imbarcato sulla CV-67 USS John F. Kennedy richiese un atterraggio d'emergenza alla Naval Air Station di Sigonella, in Sicilia. La US Navy, inizialmente, decise di utilizzarlo per esercitazioni antincendio ma, in seguito, accett\u00f2 di congedarlo e trasferirlo al Museo dell'Aviazione di Rimini.\nNella Navy, gli F/A-18 Hornet rimpiazzarono, negli anni ottanta, gli ultimi Corsair in servizio negli squadron \"VA-46\" e \"VA-72\", impiegati durante Desert Storm, i quali vennero radiati non appena rientrati negli Stati Uniti nel maggio del 1991.\nDue anni pi\u00f9 tardi, anche i \"Corsair II\" dell'ANG di base a Des Moines (Iowa), Tulsa (Oklahoma), Rickenbacker e Springfield (Ohio) vennero definitivamente ritirati.\nAl 1998, tutti gli A-7 presenti negli USA erano posti \"in naftalina\" all'AMARC (\"Aerospace Maintenance and Regeneration Center\") sulla base USAF di Davis-Monthan in Arizona, o in mostra statica nei musei a tema aeronautico.\nNel 2000, l'AMARC decise di demolire gli esemplari custoditi nel proprio parco macchine.\nAltri utilizzatori.\nLe versioni mono e biposto dell'A-7H vennero assegnate nel biennio 1975-1977 ai gruppi:\nNel 1992, dopo la radiazione del Corsair da parte dell'US Navy, 61 A-7E e 13 TA-7C vennero consegnati all'Aeroporia ed in questo modo assegnati:\nA seguito di una riorganizzazione dei reparti, i \"Corsair II\" furono cos\u00ec suddivisi:\nNel marzo 2008 il \"335\u00b0 Mira\" ritir\u00f2 i \"Corsair II\"ed a maggio 2009 iniziarono le consegne di 30 F-16C Block 52+.\nAttualmente l'unico reparto al mondo basato su Corsair \u00e8 il \"336\u00b0 Mira \u201cOlympos\u201d\" del \"116\u00b0 Pterix\", il quale ha in dotazione ancora 28 A-7E e 14 TA-7C, impiegati in caso di \"scramble\" e per l'addestramento avanzato del personale destinato ai Falcon.\nIl carico bellico previsto per le eventuali missioni dell'A-7 \u00e8 il seguente:\n\"Bombe a caduta libera\":\nMk 82 da 500\u00a0lb\nMk 83 da 1000\u00a0lb\nMk 84 da 2000\u00a0lb\n\"Bombe Paveway\":\nGBU-10 da 2000\u00a0lb\nGBU-12 da 500\u00a0lb\n\"Submunizioni\":\nAFDS (\"Autonomous Flight dispenser System\")\n\"Pod\":\nTRAM (\"Target Recognition and Attack Multisensor\")\n\"Missili\":\nAIM-9 Sidewinder\nLa \"For\u00e7a A\u00e9rea Portuguesa\", ricevette i \"Corsair II\" tra il 1981 ed il 1986.\nIl primo reparto su A-7, fu l'\"Esquadra 302\" sulla base aerea \"5\" di Monte Real nel 1981, seguita nel 1984 dall'\"Esquadra 304\" sulla stessa base. Furono radiati dalla \"302\u00b0\" nel 1994, mentre, nel 1999, dalla \"304\u00b0\".\nLa Thailandia, acquist\u00f2 14 A-7E e 4 TA-7C ex-US Navy per il pattugliamento marittimo e la difesa costiera.\nGli aerei vennero consegnati nell'estate del 1995 ed entrarono in servizio nello \"Squadron 104 \u201cWhite Shark\u201d\" del 1st Wing di base a U-Tapao.\nAttualmente non sono pi\u00f9 operativi ma non ancora radiati.\nLivree.\nLa colorazione degli A-7 era, inizialmente, quella usata per tutti gli aerei imbarcati:\nDurante la guerra del Vietnam la US Navy fece alcuni esperimenti con diverse tonalit\u00e0 mimetiche le quali, per\u00f2, rendevano il velivolo meno visibile nella fase d'avvicinamento alla portaerei, aumentando il rischio di incidenti in appontaggio.\nNel 1978, gli aerei, vennero ridipindinti, interamente, in grigio chiaro opaco FS36440.\nNei primi anni'80 venne introdotta per tutti gli aerei della US Navy una nuova veste mimetica basata su diverse tonalit\u00e0 di grigio:\nLa livrea degli A-7 dell'USAF era, inizialmente, quella introdotta in Sud-Est asiatico a partire dal 1965 per la maggior parte dei caccia ed aerei d'attacco al suolo:\nA fine anni settanta si pass\u00f2 a livree \"\u201cwrap-around\u201d\", cio\u00e8 estese a tutto l'aereo.\nAlcuni A-7 dell'ANG avevano colorazioni \"\u201cwrap-around\u201d\" maculate:\nLa colorazione degli A-7 ellenici \u00e8 ancora oggi la stessa maculata in uso nell'USAF negli anni'60:\nLa livrea dei \"Corsair II\" lusitani, era una \"\u201cwrap-around\u201d\" in colorazione greca.\nPer gli A-7 thailandesi furono mantenute le tonalit\u00e0 di grigio dell'US Navy.\nProgramma F-117.\nL'ultimo reparto operativo dell'USAF su \"Corsair II\", fu il \"4450th Tactical Group\", sulla base di Nellis in Nevada, il cui compito era contribuire allo sviluppo del nuovo bombardiere aereo stealth F-117 Nighthawk.\nCirca venti tra A-7D e A-7K provenienti da vari reparti, vennero impiegati dall\"'Unit\u00e0 P\" del \"4450th TG\", rinominata \"4451st Tactical Squadron\" nel gennaio 1983. L'A-7, venne scelto per l'addestramento dei piloti degli F-117 poich\u00e9 era un monoposto (i piloti selezionati provenivano da biposto come l'F-4 Phantom II o l'F-111 Aardvark) che richiedeva al pilota la quantit\u00e0 e la variet\u00e0 di compiti previsti per il \"Nighthawk\"\nI \"Corsair II\" del \"4451st TS\", con una colorazione interamente nera ed il codice di deriva LV (\"Las Vegas\") iniziarono la loro missione nel giugno del 1981, contemporaneamente al primo volo dell'YF-117A.\nQuesti A-7 si dimostrarono particolarmente utili come depistaggio per giusitficare le attivit\u00e0 di sviluppo dei vari reparti, impegnati in fantomatici programmi di aggiornamento del \"Corsair II\".\nSempre a scopo di depistaggio, ad esempio, alcuni A-7 del \"4451st TS\" vennero rischierati sulla base di Kunsan in Corea del Sud per partecipare all'esercitazione \"Team Spirit 1984\"; fatta trapelare la falsa informazione che gli A-7 avrebbero collaudato dei nuovi pod ECM atomici che avrebbero reso gli aerei completamente invisibili ai radar, i \"Corsair II\" portarono addirittura dei finti pod con gli opportuni avvisi di pericolo radiazioni.\nPer rendere il tutto pi\u00f9 credibile, durante il loro impiego la pista veniva circondata da guardie armate e tutto il personale non necessario era obbligato ad allontanarsi con l'ordine di non voltarsi a guardare. Tale procedura, seppur inutile in quel frangente, risultava utile a testare le nuove direttive per l'impiego degli F-117 nelle basi su cui venivano rischierati.\nNel gennaio 1989, circa tre mesi dopo che l'USAF aveva ammesso ufficialmente l'esistenza dell'F-117, il \"4451st TS\" venne sciolto ed i suoi velivoli accantonati nella base di Davis-Monthan in Arizona.\nVoci correlate.\nSukhoi Su-17\nF-8 Crusader\nVought YA-7F\nA-6 Intruder"}
{"id": "504350", "revid": "224230", "url": "https://it.wikipedia.org/wiki?curid=504350", "title": "Trozkismo", "text": ""}
{"id": "504351", "revid": "125027988", "url": "https://it.wikipedia.org/wiki?curid=504351", "title": "Douglas A-3 Skywarrior", "text": "Il Douglas A-3 Skywarrior (dall'inglese Guerriero del cielo) era un bimotore a getto da bombardamento imbarcato con ala a freccia, prodotto dall'azienda statunitense Douglas Aircraft Company a partire dagli anni cinquanta.\n\u00c8 stato l'aereo imbarcato pi\u00f9 pesante a prestare regolare servizio in reparti imbarcati sulle portaerei della United States Navy fino all'entrata in servizio dell'F14 Tomcat ; ne venne derivata una versione terrestre per la United States Air Force, designata B-66 Destroyer.\nPrima dell'introduzione delle nuove designazioni unificate per le diverse forze aeree statunitensi, era identificato con la sigla A3D.\nStoria del progetto.\nIl progetto dello Skywarrior (sigla di fabbrica \"Model 593\") nacque in seguito ad una specifica con la quale l'US Navy, nel 1947, richiedeva un bombardiere tattico che potesse operare anche come bombardiere strategico e che fosse in grado di trasportare un ordigno nucleare: il peso del carico offensivo trasportato doveva essere di almeno 10\u00a0000 lb (pari a 4\u00a0536 kg), il raggio d'azione di almeno 2\u00a0000 nmi (pari a 3\u00a0704 km) ed il peso massimo al decollo non superiore alle 100\u00a0000\u00a0lb (45\u00a0360\u00a0kg).\nCon questo nuovo velivolo lo stato maggiore della marina statunitense intendeva identificare, fin da allora, il sostituto del North American AJ Savage che veniva considerata una macchina di transizione (essendo ancora dotata di motori a pistoni) e che sarebbe entrata in servizio effettivo solo due anni dopo, nel 1949.\nLo studio tecnico della Douglas, guidato fin dal 1936 da Ed Heinemann, incentr\u00f2 la propria proposta su un velivolo con ala a freccia, motorizzato con due turbogetti Westinghouse J40, ognuno disposto in una gondola subalare.\nSebbene nel 1947 l'US Navy avesse intenzione di realizzare una nuova classe di portaerei, la prevista \"superportaerei\" , la Douglas mantenne il peso massimo previsto per il nuovo aereo entro le 70\u00a0000\u00a0lb (inferiore del 30% rispetto alla richiesta): alcune fonti indicano che alla base di tale scelta vi fosse un lungimirante scetticismo da parte del team di progettisti circa la fattibilit\u00e0 della \"super-portaerei\", mentre altre notizie indicherebbero una revisione delle richieste da parte dell'US Navy stessa, al fine di consentire l'impiego del velivolo sulle portaerei all'epoca gi\u00e0 in servizio.\nIndipendentemente dalla ragione sottostante, il contenimento del peso finale rappresent\u00f2 una grossa sfida per la Douglas: venne addirittura presa la decisione di eliminare i sedili eiettabili per i tre membri dell'equipaggio, in favore di due portelli d'emergenza (uno nella parte superiore ed uno nella parte inferiore della fusoliera, sistemati posteriormente alla cabina di pilotaggio). Tale soluzione consent\u00ec di risparmiare complessivamente 550\u00a0lb di peso (250\u00a0kg) ma valse allo Skywarrior, in un gioco di assonanze con la designazione A3D (prevista dallo schema standard del periodo), il nomingnolo \"All 3 Dead\" (in lingua inglese, \"tutti e 3 morti\"). Nonostante tutto, come accennato, lo Skywarrior divenne comunque l'aereo imbarcato pi\u00f9 pesante a prestare regolare servizio in reparti imbarcati sulle portaerei della United States Navy; il velivolo in assoluto pi\u00f9 pesante che abbia mai operato da una portaerei statunitense fu, invece, un esemplare di KC-130F utilizzato per una serie di test svolti nel novembre del 1963 a bordo della USS \"Forrestal\".\nLa fase progettuale dello Skywarrior si rivel\u00f2 piuttosto complessa e richiese circa due anni: l'ordine per la costruzione di due prototipi (cui fu assegnata la designazione XA3D-1) venne infatti firmato il 31 marzo 1949. Il mese successivo venne data la notizia della cancellazione del progetto della portaerei USS \"United States\".\nAnche la realizzazione dei prototipi richiese un periodo di tempo considerevole: il primo volo dello Skywarrior avvenne solamente il 28 ottobre 1952; per di pi\u00f9 dopo poco tempo il progetto del motore Westinghouse J40 fu a sua volta abbandonato e si dovette trovare un propulsore alternativo. L'unit\u00e0 prescelta fu il Pratt &amp; Whitney J57 che and\u00f2 cos\u00ec ad equipaggiare i prototipi ed il velivolo di preserie (YA3D-1). Il primo Skywarrior di serie fu portato in volo il 16 febbraio del 1953 ed il primo reparto a divenire operativo (nel marzo del 1956) fu lo squadrone \"VAH-1\", all'epoca basato presso la \"Naval Air Station Jacksonville\" (nell'omonima citt\u00e0 della Florida).\nTecnica.\nStruttura.\nLo Skywarrior era un velivolo dalla struttura interamente metallica, per la cui realizzazione si faceva largo impiego di leghe di alluminio. La fusoliera si presentava in forma squadrata ed al suo interno era ricavato uno spazioso vano bombe.\nL'ala era collegata all'estremit\u00e0 superiore della fusoliera ad aveva un angolo di freccia positivo, pari a 36\u00b0; anche i piani orizzontali erano a freccia e presentavano un sensibile angolo diedro positivo. Le semiali e la deriva erano ripiegabili con comando idraulico, al fine di agevolare lo stivaggio negli hangar delle portaerei.\nIl carrello d'atterraggio era di tipo triciclo anteriore, con l'elemento posteriore che si ritraeva in fusoliera (riprendendo una soluzione gi\u00e0 sperimentata dalla Douglas nel precedente XB-43). I serbatoi di carburante erano disposti sia nella fusoliera (alle spalle dell'equipaggio) che integrati nella struttura delle ali.\nCome gi\u00e0 detto una delle caratteristiche peculiari del velivolo era l'assenza di seggiolini eiettabili; per abbandonare il velivolo (in caso di necessit\u00e0) l'equipaggio aveva a disposizione due portelli d'emergenza: uno (di tipo a scivolo) nella parte inferiore della fusoliera ed uno nella parte superiore (particolarmente utile in caso di ammaraggio forzato).\nMotore.\nNella stesura iniziale del progetto, era previsto che la propulsione dello Skywarrior fosse affidata a due unit\u00e0 del nuovo turbogetto Westinghouse J40: nella realt\u00e0 dei fatti i prototipi (designati XJ40-WE-3) di questo motore equipaggiarono esclusivamente i due prototipi del velivolo; il successivo abbandono del loro progetto port\u00f2 alla definitiva adozione dei turbogetti Pratt &amp; Whitney J57 su tutti gli esemplari di serie dell'A-3. I due motori erano disposti al di sotto delle semiali in apposite gondole rivolte in avanti rispetto al bordo d'entrata delle ali.\nEra prevista, almeno inizialmente, la possibilit\u00e0 di installare 12 apparati RATO (\"Rocket-Assisted Take Off\", decollo assistito da razzi) ai lati della fusoliera, al fine di agevolare il decollo dai ponti delle portaerei.\nArmamento.\nLo Skywarrior era dotato di una capiente stiva, realizzata nel tronco posteriore della fusoliera, per il trasporto dei carichi di caduta. L'A-3 era stato realizzato per trasportare fino a 12\u00a0000\u00a0lb (pari a poco pi\u00f9 di 5\u00a0400\u00a0kg) di bombe o di mine. Questa capacit\u00e0 di carico conferiva al velivolo la possibilit\u00e0 di assolvere a compiti di bombardamento sia tattico che strategico.\nNel vano bombe potevano essere alloggiati anche ordigni nucleari, facendo cos\u00ec dello Skywarrior il principale elemento deterrente a disposizione dell'US Navy, fino alla comparsa dei SSBN (\"Submersible Ship Ballistic Nuclear\") all'inizio degli anni sessanta.\nL'armamento difensivo era costituito da una coppia di cannoni calibro 20\u00a0mm disposti nella torretta di coda, controllata a distanza e dotata di sistema di puntamento dotato di radar.\nSistemi.\nI primi Skyriders impiegavano il sistema radar di navigazione e bombardamento \"AN/ASB-1A\" (simile a quello gi\u00e0 impiegato sul North American AJ Savage e sul Lockheed P2V Neptune) mentre sugli ultimi esemplari di produzione venne installata la versione \"AN/ASB-7\", mentre sulle versioni ECM, come apparato per il disturbo venne impiegato il sistema \"AN/ALQ-76\" alloggiato in appositi piloni subalari.\nImpiego operativo.\nAll'epoca della loro entrata in servizio gli A3D-1, affettuosamente soprannominati \"Whale\" (balena, in ragione delle loro dimensioni), andarono ad equipaggiare i reparti da bombardamento pesante (\"\"VAH\", heavy attack squadron\") ed erano dipinti nella colorazione \"navy blue\", standard per l'epoca nell'US Navy.\nGi\u00e0 nel 1955 un esemplare venne modificato e (designato YA3D-1P) utilizzato come prototipo per una versione da fotoricognizione: la parte anteriore del vano bombe venne modificata con l'installazione di 12 apparati fotografici accessibili anche durante il volo (eventuali interventi erano a cura del cannoniere).\nNello stesso anno altri cinque velivoli vennero trasformati con l'installazione di apparati per la guerra elettronica e missioni ELINT; questi esemplari (A3D-1Q) erano riconoscibili esternamente per la presenza di carenature contenenti apparecchiature elettroniche: nella parte anteriore della fusoliera (disposte sui lati), nella parte ventrale e sulla sommit\u00e0 della deriva. Tutte queste apparecchiature erano affidate a quattro membri supplementari dell'equipaggio che erano stati sistemati all'interno della fusoliera, al posto del vano bombe. Questi operatori, per una ragione rimasta ignota, vennero soprannominati \"corvi\".\nCon il completamento del 50\u00ba esemplare avvenuto nel 1956, venne introdotta la seconda (e principale) versione, denominata AD3-2 (prodotta complessivamente in 164 unit\u00e0): le principali differenze riguardavano l'irrobustimento della cellula, l'introduzione di una nuova versione dei propulsori e, come risultato di queste due, l'incremento del peso massimo al decollo ora salito a 82\u00a0000\u00a0lb (circa 37\u00a0200\u00a0kg). L'impiego di una versione pi\u00f9 pesante dello Skywarrior era stata resa possibile anche dall'entrata in servizio di una nuova classe di portaerei, a partire dal 1955, con la .\nNegli esemplari finali della serie vennero introdotti slat sul bordo d'attacco delle ali, un nuovo impianto radar per la navigazione (riconoscibile dalla forma del cono di prua che terminava con una netta troncatura obliqua) e la sonda (passiva) per il rifornimento in volo. Venne anche standardizzato il terminale di coda privo della torretta armata comandata a distanza (definito \"a coda di rondine\"): tale soluzione, nata per ospitare le apparecchiature elettroniche nella versione \"A3D-1Q\", venne applicata (successivamente) in modo generalizzato.\nNel 1958 fecero la loro comparsa le principali varianti della versione A3D-2: una (denominata A3D-2P, prodotta in 29 unit\u00e0) da fotoricognizione (che riprendeva lo schema del singolo \"YA3D-1P\", realizzato precedentemente), una (A3D-2Q, 25 esemplari) per compiti ECM (pur simili agli esemplari di \"A3D-1Q\", mancavano le \"guance\" ai lati della fusoliera mentre erano presenti finestrini nel vano dei \"corvi\") ed una (A3D-2T, 12 esemplari) destinata all'addestramento (in questo caso il vano bombe era pressurizzato ed era stato trasformato in una sorta di aula volante).\nL'ultimo Skywarrior di nuova produzione ad uscire dalle linee di montaggio fu proprio uno di questi ultimi addestratori, nel gennaio del 1961; successivamente diversi esemplari vennero modificati (in alcuni casi anche singolarmente) per compiti specifici o per programmi di prova. Le conversioni principali riguardarono la trasformazione dei velivoli in aerocisterne per il rifornimento in volo; furono infatti ben 134 gli esemplari di A3D-2 (rinominati A-3B, successivamente al 1962) trasformati in aerocisterne, di cui 39 in una configurazione mista che consentiva sia l'impiego per la guerra elettronica che il rifornimento in volo (variante designata EKA-3B).\nNel frattempo, con l'avvento della Guerra del Vietnam gli Skywarrior vennero impiegati in combattimento; in particolare tra il 1965 ed il 1967 in missioni da bombardamento e di lancio di mine. Furono utilizzati anche esemplari da ricognizione e per la guerra elettronica, ma il numero maggiore di missioni furono svolte per il rifornimento di altri velivoli, non di rado a corto di carburante dopo essere stati colpiti nei serbatoi dalle difese nemiche.\nTra i programmi sperimentali che videro impegnati gli Skywarriors, degno di nota \u00e8 il ciclo di prove svolto per la messa a punto del missile aria-aria a lungo raggio AIM-54 Phoenix che, all'epoca, avrebbe dovuto equipaggiare gli F-111B.\nGli Skywarrior vennero gradualmente ritirati dai compiti di prima linea: gli ultimi impieghi in reparti da bombardamento vengono fatti risalire al 1988. Posteriormente a questa data rimasero in servizio alcuni esemplari impiegati per la guerra elettronica e per il trasporto. Alcuni esemplari della versione EA-3B vennero impiegati anche durante la guerra del Golfo e l'ultimo volo ufficiale (svolto da un ERA-3B) venne effettuato il 30 settembre 1991.\nLa colorazione degli A-3 ha (ovviamente) seguito l'evoluzione degli standard della US Navy: dalla colorazione iniziale blu scuro lucido (FS15042), a partire dal 1955 si pass\u00f2 allo standard (comune allo United States Marine Corps) con grigio chiaro opaco (FS36440) su tutte le superfici superiori e laterali e bianco lucido (FS17875) per tutte le superfici inferiori e le superfici mobili di controllo. Nel 1978, secondo lo standard pi\u00f9 recente, gli Skywarriors vennero ridipindinti interamente in grigio chiaro opaco (FS36440). Per finire, a partire dal 1982, i colori vistosi per le insegne e le coccarde vennero aboliti e sostituiti da varie tonalit\u00e0 di grigio (a bassa visibilit\u00e0).\nVersioni.\n\"Tra parentesi viene riportata la denominazione assunta in seguito all'unificazione delle designazioni operata dall'USAF e dalla US Navy nel corso del 1962\".\n\"I dati relativi alle versioni sono tratti da \"www.uswarplanes.net\"\" \"e da \"www.airvectors.net\"\"."}
{"id": "504359", "revid": "289247", "url": "https://it.wikipedia.org/wiki?curid=504359", "title": "Isola di Ascension", "text": ""}
{"id": "504366", "revid": "124695813", "url": "https://it.wikipedia.org/wiki?curid=504366", "title": "Energy Star", "text": "ENERGY STAR\u00ae \u00e8 un programma governativo statunitense per promuovere la conservazione di energia migliorando l'efficienza dei prodotti di consumo.\n\u00c8 noto per il marchio, una stella bianca su fondo blu con la scritta \"energy\", che compare su molte periferiche e prodotti informatici.\nIn Europa \u00e8 meno diffuso, e spesso \u00e8 sostituito dalla certificazione TCO, che valuta anche le prestazioni ergonomiche, rilasciato dalla Tj\u00e4nstem\u00e4nnens Centralorganisation (TCO), confederazione sindacale svedese.\nIl programma Energy Star \u00e8 stato creato nel 1992 dalla Environmental Protection Agency, per ridurre il consumo energetico e la produzione di gas serra da parte delle centrali elettriche.\nFu sviluppato da John S. Hoffman, inventore dei programmi ecologici dell'EPA, e implementato da Cathy Zoi e Brian Johnson.\n\u00c8 nato come parte di una serie di programmi volontari per dimostrare il potenziale delle strategie di riduzione dell'inquinamento. L'applicazione \u00e8 iniziata sui prodotti informatici, e si \u00e8 in seguito estesa a altre applicazioni come i prodotti da ufficio, l'illuminazione e altro\nQuest'oggi il marchio pu\u00f2 essere applicato anche a nuove case, edifici industriali e commerciali.\nL'EPA stima che abbia fatto risparmiare 10 miliardi di dollari in costi energetici nel solo 2004.\nEnergy Star ha dato un forte supporto alla diffusione di semafori LED e di lampade a fluorescenza, sistemi di gestione dell'energia per uffici e di prodotti con standby a consumo ridotto.\nSpecifiche.\nUna nuova specifica Energy Star \u00e8 stata implementata dal 1\u00ba luglio 2007. I vincoli sono pi\u00f9 stringenti di quelli precedenti, e i nuovi prodotti devono conformarsi a quegli standard per ottenere il marchio.\n\u00c8 richiesta una efficienza dell'80% o pi\u00f9 per i prodotti alimentati da corrente alternata.\nVoci critiche.\nIn Europa Energy Star viene criticato per i seguenti motivi: i criteri sono poco ambiziosi e vengono soddisfatti da pi\u00f9 del 70% degli apparecchi elettrici sul mercato, l'effetto risparmio \u00e8 minimo e mancano dei meccanismi di controllo per le informazioni inserite nella banca dati centrale. Un'ispezione eseguita nel mese di marzo del 2010 ha messo in rilievo che su 4 prodotti, solo 3 erano dichiarati in maniera corretta."}
{"id": "504372", "revid": "1656773", "url": "https://it.wikipedia.org/wiki?curid=504372", "title": "Comunit\u00e0 montana Peligna", "text": "La Comunit\u00e0 montana Peligna (zona F) \u00e8 stata una comunit\u00e0 montana, istituita con la legge regionale n. 66 del 30 dicembre 1975 della Regione Abruzzo, che ne ha anche approvato lo statuto. Prendeva il nome dalla Valle Peligna e dall'antica popolazione italica dei Peligni.\nDescrizione.\nDopo la legge regionale n. 10 del 27 giugno 2008 hanno fatto parte della Comunit\u00e0 montana Peligna, con sede a Sulmona, i seguenti sedici Comuni:\nLa Regione Abruzzo ha abolito la Comunit\u00e0 montana insieme a tutte le altre comunit\u00e0 montane nel 2013."}
{"id": "504376", "revid": "41986", "url": "https://it.wikipedia.org/wiki?curid=504376", "title": "Paradosso della nonna", "text": ""}
{"id": "504378", "revid": "547034", "url": "https://it.wikipedia.org/wiki?curid=504378", "title": "Jukskei", "text": "Lo Jukskei \u00e8 uno dei grandi fiumi della regione di Johannesburg, Sudafrica. \nCaratteristiche e problemi.\n\u00c8 largo, e troppo poco profondo per essere navigabile. \u00c8 anche molto inquinato, e a volte d\u00e0 origine a focolai di colera.\nI suoi argini tendono a cedere, specie d'estate, quando le piogge ingrossano il fiume. Questo comporta gravi danni per i poveri della citt\u00e0 di Alexandra che vi abitano vicino, che sono spesso costretti ad evacuare le baracche lungo gli argini in cui vivono in condizioni di sovraffollamento e scarsa igiene."}
{"id": "504380", "revid": "287204", "url": "https://it.wikipedia.org/wiki?curid=504380", "title": "Nerone (disambigua)", "text": ""}
{"id": "504384", "revid": "6923", "url": "https://it.wikipedia.org/wiki?curid=504384", "title": "Philip Harris", "text": "Harris \u00e8 il presidente della Carpetright plc, con cui da oltre 40 anni \u00e8 uno di maggiori rivenditori di tappeti del Regno Unito. \u00c8 stato presidente e direttore esecutivo della Harris Queensway plc dal 1964 fino alla cessione della societ\u00e0 nel 1988. Lord Harris \u00e8 stato anche Direttore non-esecutivo della Great Universal Stores plc per 18 anni, fino al suo ritiro dal Consiglio della societ\u00e0 nel luglio 2004. Lord Harris \u00e8 diventato nel 2004 direttore non-esecutivo della Matalan nell'Ottobre 2004.\nDal 1996 ha ottenuto la nomina a vita alla Camera dei Lords. Ha partecipato alla fondazione dell'Harris City Technology College e della Harris Academy a Stanley. \u00c8 stato nominato consigliere dell'Arsenal Football Club come direttore non-esecutivo nel novembre 2005.\n\u00c8 stato 162\u00ba nella classifica dei ricchi del 2004 stilata dal \"Sunday Times\" con circa 254 milioni di sterline.\nHa effettuato donazioni a David Cameron, di cui \u00e8 amico, per la sua corsa alla guida del Partito Conservatore."}
{"id": "504386", "revid": "123576976", "url": "https://it.wikipedia.org/wiki?curid=504386", "title": "Hip hop francese", "text": "Molti artisti di hip hop francese vengono dai sobborghi di Parigi, Lione, Strasburgo, Tolosa e Marsiglia. Poich\u00e9 in Francia lo stato sociale \u00e8 molto pi\u00f9 ampio che negli Stati Uniti, la povert\u00e0 delle comunit\u00e0 nordafricane e dell'Africa occidentale (in cui hanno le radici la maggior parte dei rapper francesi) non \u00e8 estrema come quella dei ghetti nordamericani; in ogni caso molti artisti vengono dai quartieri popolari (gli HLM: \"habitation \u00e0 loyer mod\u00e9r\u00e9\", cio\u00e8 edifici di edilizia pubblica destinati a essere affittati). Tuttavia, contrariamente agli Stati Uniti, gruppi formati da artisti di etnie diverse sono sempre stati comuni in Francia. Molti dei pi\u00f9 importanti rapper francesi sono caucasici: Kool Shen (di origini francesi), Akhenaton (di origini Francesi e italiane), Diam's (di origini francesi e cipriote). MC Solaar, nato in Senegal, ha pubblicato il suo primo CD nel 1991. Le due citt\u00e0 pi\u00f9 importanti per la scena francese sono Marsiglia e Parigi (la maggioranza dei rapper francesi proviene dai sobborghi di Parigi).\nIl mercato francese rap \u00e8 secondo solo a quello degli Stati Uniti.\nStoria.\nL'hip hop comparve in Francia nel 1979, proprio quando il genere cominciava a riscuotere successo negli U.S.A. Dal 1982 cominciarono a nascere le prime radio hip hop, come Rapper Dapper Snapper, dove la futura star DJ Dee Nasty fece la sua prima apparizione. Nello stesso anno si tenne il primo grande concerto rap in Francia, il New York City Rap Tour, sponsorizzato dalla radio Europe 1 e con la presenza di Afrika Bambaataa, Grandmixer DST, Fab 5 Freddy, Mr Freeze e la Rock Steady Crew.\nGi\u00e0 nel 1983 l'hip hop era una parte rilevante della scena musicale francese. \"\"Paname City Rappin\" (1984) di DJ Dee Nasty fu il primo album pubblicato: un album funky, realizzato per l'etichetta di Nasty stesso, la Funkzilla. La met\u00e0 del decennio vide anche la salita di performers come Lionel D, Destroy Man e Richy, merito anche dell'influente show di Dee Nasty, \"Le Deenastyle Radio Show\", su Radio Nova. \nLa prima vera star dell'hip hop francese \u00e8 stato MC Solaar, vero nome Claude M'Barali, nato a Dakar in Senegal. \"Qui s\u00e8me le vent r\u00e9colte le tempo\", del 1991, diventa una hit. Solaar mostra un carattere positivo e aperto, un certo talento letterario e notevoli ironia e senso dello humor; ha al suo attivo molti primati, tra cui quello del primo disco di hip hop francese a conquistare il disco di platino. Da ricordare anche la sua partecipazione al progetto \"Jazzmatazz\"\" di Guru (Gang Starr), esperimento d'unione tra musica jazz e rap.\nSulla scia del successo di MC Solaar, emergono due stili chiave per la scena hip hop francese: artisti come Solaar, Dee Nasty e Alliance Ethnik utilizzano uno stile ottimista e pacato, mentre altri, quali Assassin e Supreme NTM, assumono un aspetto pi\u00f9 aggressivo. Molti artisti si ritrovano al centro di polemiche per testi che sembrano glorificare omicidi di poliziotti ed altri crimini, una tendenza simile a quella dei testi della West Coast americana. Negli anni '90 la musica rap cresce fino a diventare uno dei generi pi\u00f9 famosi in Francia; nel 1997, il disco \"L'Ecole du Micro d'Argent\" degli IAM vende pi\u00f9 di 1 milione di copie, seguito dall'ultimo disco degli NTM \"Supr\u00eame NTM\", arrivato a 700.000 copie, nel 97 esce una versione di \"C'est la ouate\" di Caroline Loeb da parte di Ike Therry, un rapper sudafricano di madre lingua francese, che collabor\u00f2 anche con tantissimi rapper francesi (tra cui in 2 tour di Tupac Shakur), piazzandosi anche al primo posto di tantissime classifiche al mondo.\nNegli anni 2000, in concomitanza con gli sviluppi negli States, comincia un distacco nell'hip hop francese tra artisti mainstream tra cui Supr\u00eame NTM, Rohff, Fonky Family, IAM, MC Solaar, Sniper, Alliance Ethnik, Dee Nasty."}
{"id": "504391", "revid": "1933156", "url": "https://it.wikipedia.org/wiki?curid=504391", "title": "Edui", "text": "Gli Edui furono un popolo gallico della celtica, che visse nell'odierna regione francese compresa tra il fiume Arar (Saona) e il Liger (Loira), e non tra l'Arar e il Dubis (Doubs) come dice Strabone (II,3 192). In seguito il loro territorio inglob\u00f2 anche la maggior parte degli odierni dipartimenti della Saona e Loira, della Costa d'Oro e di Ni\u00e8vre. Secondo Tito Livio (V, 34), presero parte alla spedizione condotta da Belloveso in Italia nel sesto secolo a.C.\nPrima della conquista di Gaio Giulio Cesare, gli Edui avevano gi\u00e0 avuto contatti con i Romani, divenendo loro alleati gi\u00e0 nella seconda met\u00e0 del secondo secolo a.C. Quando i Sequani, trib\u00f9 che viveva sull'altra sponda dell'Arar e continuamente in contrasto con gli Edui, invasero il territorio di questi ultimi e li sottomisero con l'aiuto del re germanico Ariovisto, gli Edui inviarono Diviziaco a Roma per chiedere aiuto al Senato, ma senza ottenere risultati.\nGiunto in Gallia nel 58 a.C., Cesare restitu\u00ec agli Edui la loro indipendenza. Ciononostante si unirono alla coalizione anticesariana guidata da Vercingetorige, ma dopo la resa di quest'ultimo nell'assedio di Alesia decisero di ricostruire l'antica alleanza. Ottaviano Augusto distrusse la loro antica capitale Bibracte sul monte Beuvray, sostituendola con quella di \"Augustodunum\" (odierna Autun).\nNel 21 d.C., sotto il regno dell'imperatore Tiberio Claudio Nerone, si ribellarono guidati dal Giulio Sacroviro e distrussero \"Augustudunum\", ma furono presto sconfitti da Gaio Silio (Tacito \"Annali\", III, 43-46). Gli Edui furono il primo popolo gallico a ricevere dall'imperatore Claudio lo \"ius honorum\".\nIl nome di questa trib\u00f9 \u00e8 una possibile latinizzazione del nome proprio \"Heddwyn\"."}
{"id": "504392", "revid": "9624077", "url": "https://it.wikipedia.org/wiki?curid=504392", "title": "Psicofarmaci", "text": ""}
{"id": "504394", "revid": "1776039", "url": "https://it.wikipedia.org/wiki?curid=504394", "title": "Cinema statunitense", "text": "Il cinema statunitense rappresenta il mercato e la fonte di produzione principale a livello globale. Talvolta \u00e8 definito come Hollywood e, soprattutto nel ventesimo secolo, ha marcato profondi effetti nell'industria cinematografica mondiale.\nStoria.\nIl cinema statunitense nasce nel 1894 grazie alle proiezioni di Thomas Edison.\nIl cinema divenne ben presto un divertimento di massa e cos\u00ec nel 1905 venne aperto a Pittsburgh il Nichel-Odeon, un teatro popolare dove al costo di pochi centesimi era possibile assistere alla proiezione di una pellicola della durata di circa 10-15 minuti.\nCominciarono cos\u00ec a proliferare generi quali il giallo, l'attualit\u00e0 e il comico. Il cinema non era pi\u00f9 identificato con il documentario come in origine.\nNegli Stati Uniti i primi centri cinematografici importanti si stabilirono a New York e Chicago, poi per\u00f2 ci fu una grande svolta con la nascita di Hollywood, un sobborgo della citt\u00e0 di Los Angeles, in California.\nCon il primo conflitto mondiale si ha una grande crisi nel mondo del cinema in Europa, che favorisce molto il successo di Hollywood. Infatti, mentre la produzione cinematografica europea scende quasi sotto lo zero, quella statunitense arriva a produrre circa il 90% dei film di tutto il mondo.\nTra gli anni dieci e venti il cinema statunitense era impegnato alla produzione di comiche, molti registi e attori di questo tempo sono: Charlie Chaplin, Buster Keaton, Harold Lloyd, Harry Langdon, Stanlio &amp; Ollio; la comicit\u00e0 era sulla pantomima, poich\u00e9 non c'era il sonoro, e soprattutto sulle acrobazie, tanto che molti attori corsero vari rischi nei primi anni quando la sicurezza era scarsa, ma poi con l'uso delle controfigure la pericolosit\u00e0 diminu\u00ec. E ancora nei primi anni del XX secolo si impose la figura dell'attore e comico Will Rogers.\nIn seguito la Warner produsse il primo film sonoro, che impose un nuovo standard per tutti gli altri studios e per il mondo, che segn\u00f2 una grande svolta nel mondo del cinema. L'idea originale era quella di registrare della musica da far sentire durante la visione del film nelle sale troppo piccole per ospitare un'orchestra dal vivo. Col tempo per\u00f2 si vide quanto il pubblico fosse interessato ad ascoltare la voce degli attori e cos\u00ec nel 1930 fu perfezionato il metodo del sonoro sincronizzato.\nNon tutti per\u00f2 accettarono questa innovazione e molti comici del muto caddero in disgrazia, Chaplin ad esempio rifiut\u00f2 per circa dieci anni, ignorando il nuovo mezzo tecnico e realizzando due capolavori del muto: \"Luci della citt\u00e0\" (1931) e \"Tempi moderni\" (1936).\nL'arrivo del sonoro segn\u00f2 anche l'arrivo di nuovi generi, come ad esempio il musical, divenuto poi importantissimo negli Stati Uniti d'America. Negli anni Trenta Hollywood mise a punto un modo di fare cinema basato sul primato dell'azione e del dialogo, che ancora oggi \u00e8 un fondamentale punto di riferimento nella cinematografia mondiale: il cinema narrativo classico.\nUn'altra svolta fondamentale non solo negli Stati Uniti d'America fu il Technicolor, ovvero il metodo di ripresa a colori. Questo per\u00f2, visti gli elevati costi che aveva, fu utilizzato inizialmente solo per film di grande prestigio come \"Via col vento\".\nIn questo periodo un altro importante classico del cinema statunitense \u00e8 rappresentato dal film \"Il mago di Oz\" (1939), diretto da Victor Fleming e si afferma l'attrice Shirley Temple.\nIl secondo conflitto mondiale port\u00f2 il cinema sia statunitense che non a trattare temi pi\u00f9 cruenti. Si inizi\u00f2 a riprendere scene anche all'aperto, oltre che negli studi, e fu inventato il piano-sequenza (una scena di durata abbastanza lunga realizzata in un'unica inquadratura, senza stacchi di montaggio).\nNegli anni cinquanta si verific\u00f2 un grande cambiamento dei temi proposti, che divennero la delinquenza giovanile e la vita quotidiana dell'uomo di ceto sociale medio.\nTra gli anni quaranta e cinquanta nasce la figura del divo statunitense. James Dean, Marlon Brando, Burt Lancaster e Kirk Douglas sono solo alcuni esempi. \nGiunse cos\u00ec il trionfo dei grandi classici di Hollywood: il western, il melodramma, il noir, il thriller, la commedia e il musical. E per il genere western e il genere d'azione spicca Charles Bronson.\nParallelamente alcuni nuovi registi iniziavano a parlare di temi che Hollywood non avrebbe mai toccato, come la minaccia atomica, la tossicodipendenza, il razzismo e l'omosessualit\u00e0.\nNegli anni sessanta il cinema statunitense fu poi influenzato da movimenti europei ed in particolar modo francesi. In questi anni ricordiamo l'importante figura di Lana Turner. Importanti in questo periodo anche le serie televisive, come quella di fantascienza di Star Trek, che ha avuto inizio nel 1966 e fu ideata da Gene Roddenberry.\nNegli anni settanta trionfa invece il cinema d'intrattenimento, caratterizzato da effetti speciali e riprese spettacolari.\nDi questo fanno parte il genere fantascientifico e quello catastrofico.\nSi ha la produzione di film spettacolari e poco economici, spesso tratti da fumetti, che continua ancora adesso con la costante formazione di nuovi autori indipendenti.\nNegli anni '80 e '90 il cinema statunitense subisce notevoli mutamenti. Con lo sviluppo dell'home video si crea infatti un tipo diverso di business, basato in maniera molto pi\u00f9 pronunciata sugli effetti visivi e audio.\nTra gli altri celebri attori che si sono affermati nel corso del XX secolo ricordiamo Meryl Streep, mentre tra il XX e il XXI secolo ricordiamo la figura del regista Paul Thomas Anderson."}
{"id": "504396", "revid": "767487", "url": "https://it.wikipedia.org/wiki?curid=504396", "title": "Aleksandra L'vovna Sokolovskaja", "text": "Fu la prima moglie di Lev Trockij.\nBiografia.\nLa Sokolovskaja era una rivoluzionaria marxista attiva a Nikolaev, in Ucraina, negli anni '90 del XIX secolo. Spos\u00f2 Trockij nella primavera del 1900 mentre entrambi erano nel carcere di Mosca e insieme furono condannati all'esilio in Siberia quali organizzatori del gruppo illegale Unione operaia della Russia meridionale. Rest\u00f2 con lui fino al 1902, ed ebbe due figlie, Zinaida (1901-1933) e Nina (1902-1928).\nQuando Trockij progett\u00f2 di fuggire dalla Siberia nell'estate del 1902, lei support\u00f2 il suo piano. Trockij incontr\u00f2 Natal'ja Sedova, la sua futura seconda moglie, a Parigi nel 1902 e il matrimonio si sciolse, anche se entrambi mantennero buoni rapporti reciproci. Non si sa molto della vita della Sokolovskaja dopo il 1902. Le sue figlie vennero cresciute da David e Anna Bron\u0161tejn, i genitori facoltosi di Trockij, nella loro propriet\u00e0 di Janovka, in Ucraina.\nSokolovskaja allev\u00f2 sua nipote Aleksandra tra il 1932 e il 1934 dopo che alla madre di lei, Zinaida Volkova, venne permesso di lasciare il paese nel 1931 e suo padre, Sachar Moglin, fu arrestato nel 1932. Secondo la famiglia, la Sokolovskaja lavor\u00f2 come educatrice e fu vicina alla vedova di Lenin, Nade\u017eda Krupskaja, nei primi anni trenta.\nPer aver continuato a corrispondere con Trockij, fu arrestata l'11 dicembre 1934 ed esiliata il 10 febbraio 1935 per cinque anni nella regione di Omsk. Il 1\u00ba luglio 1936 fu condannata a cinque anni di lavoro forzato nel campo di Kolyma, dove all'inizio del 1938 fu ancora vista in vita da Nade\u017eda Joffe, figlia di Adol'f Joffe. Non si conosce il luogo esatto della sua morte, ed anche la data della scomparsa non \u00e8 certa.\nAleksandra Sokolovskaja venne riabilitata il 7 marzo 1990."}
{"id": "504399", "revid": "125982150", "url": "https://it.wikipedia.org/wiki?curid=504399", "title": "Morgan De Sanctis", "text": "Considerato uno dei migliori portieri italiani della propria generazione, ha disputato 6 partite con la nazionale maggiore, prendendo parte a due campionati d'Europa ( e ) e a un campionato del mondo (), oltre che alla FIFA Confederations Cup 2009.\nBiografia.\nNato a Guardiagrele, ha un fratello minore Rocco (1982), anch'egli legato al mondo del calcio come il fratello.\n\u00c8 sposato con Giovanna De Sanctis, dalla quale ha avuto due figlie: Sara ed Anastasia.\nLa notte del 6 gennaio 2021, \u00e8 coinvolto in un grave incidente automobilistico, che gli causa fratture multiple alle costole ed ai dorsali a causa delle quali ha dovuto sottoporsi ad un'asportazione della milza, avvenuta all'ospedale Gemelli di Roma.\nCaratteristiche tecniche.\nPortiere carismatico e affidabile, era molto abile nel bloccare il pallone e nelle uscite basse.\nCarriera.\nGiocatore.\nClub.\nGli esordi, Pescara.\nProdotto del vivaio del Pescara, rimase nel capoluogo adriatico per 3 stagioni dal 1994 al 1997. Ebbe un esordio fortunoso in Serie B, quando da terzo portiere del Pescara (giocava nella Primavera) fu costretto a debuttare per l'infortunio di entrambi i portieri della prima squadra e sul campo neutro di Francavilla al Mare par\u00f2 un rigore a Christian Vieri, che a quel tempo militava nel .\nJuventus.\nNel 1997, a 20 anni, fu acquistato dalla Juventus per 1,5 miliardi di lire. Nella prima stagione non fu mai impiegato, chiuso da Peruzzi e Rampulla, mentre la squadra vinse lo scudetto e arriv\u00f2 in finale di Champions League.\nNel campionato seguente, stante i \"forfait\" di Peruzzi e di Rampulla, il 6 dicembre 1998 De Sanctis debutt\u00f2 in bianconero e in Serie A, nella partita Juventus-Lazio (0-1). Gioc\u00f2 altre 3 volte, 2 in campionato e 1 in Coppa Italia, totalizzando nel suo biennio a Torino 4 gare e 2 reti sub\u00ecte.\nUdinese.\nNel 1999 pass\u00f2 all'Udinese, collezionando 8 presenze il primo anno e 3 nel campionato successivo. Nell'estate del 2000 vinse la Coppa Intertoto. Nel 2001-02 gioc\u00f2 da titolare le ultime 10 partite stagionali e, a partire dal 2002, a 25 anni, conquist\u00f2 il ruolo di portiere titolare della squadra, subentrando a Luigi Turci. Per le successive cinque stagioni fu il primo portiere dell'Udinese, con la quale ha giocato 194 partite di Serie A in 8 stagioni, oltre ad alcuni incontri di Coppa UEFA e di Champions League.\nSiviglia e Galatasaray.\nNel luglio 2007 chiese d'ufficio la rescissione del contratto alla FIFA, avvalendosi della norma secondo cui un calciatore che ha superato i 29 anni pu\u00f2 richiedere l'interruzione del contratto con una squadra pagando un indennizzo basso. Firm\u00f2 poi con il , dove fu il portiere di riserva.\nIl 31 luglio 2008 and\u00f2 in prestito al club turco del . Il 17 agosto vinse la Supercoppa di Turchia battendo 2-1 il Kayserispor, anche se non gioc\u00f2 la partita. Nel resto del campionato fu invece titolare.\nNapoli.\nRientrato al Siviglia al termine del prestito, il 24 luglio 2009, a 32 anni, fu acquistato a titolo definitivo per 1,7 milioni di euro dal . Esord\u00ec in azzurro il 16 agosto 2009 nel match di Coppa Italia contro la , terminato 3-0 per i partenopei.. Lungo la stagione, dopo qualche incertezza iniziale, si conferm\u00f2 un portiere affidabile, parando 3 rigori e mantenendo la porta inviolata per 588 minuti in 6 partite, perdendo l'imbattibilit\u00e0 per mano - anzi, piede - di Antonio Di Natale in -Napoli (3-1 per i padroni di casa).\nGrazie anche al grande fair play dimostrato nel corso del campionato, vinse il \"Pallone d'Argento\". Nella stagione successiva si conferm\u00f2 titolare, ottenendo il primato assoluto di imbattibilit\u00e0 casalinga partenopea: con 799 minuti, super\u00f2 il record di Luciano Castellini (763 minuti) che resisteva dal torneo 1981-1982. La sua imbattibilit\u00e0 casalinga fu interrotta il 20 marzo 2011 da Acquafresca, che realizz\u00f2 al 56' la rete del momentaneo 1-1 di Napoli-Cagliari.\nAl termine del campionato 2010-2011, conclusosi con la qualificazione del Napoli in Champions League, fece un altro record: fu l'unico calciatore della Serie A ad essere stato sempre presente in campo sia nella stagione conclusa che in quella precedente, disputando 76 partite consecutive da titolare senza sostituzioni.\nIl 7 giugno 2011 vinse il \"Trofeo Rocky Marciano\", titolo di miglior sportivo abruzzese dell'anno.\nIn Champions League contribu\u00ec alla qualificazione del Napoli agli ottavi di finale. In Napoli- del 18 ottobre 2011, finita 1-1, par\u00f2 un rigore a G\u00f3mez. A fine stagione, il 20 maggio 2012 vinse la Coppa Italia.\nRoma.\nIl 25 luglio 2013, a 36 anni, pass\u00f2 a titolo definitivo alla per euro. Il 25 agosto seguente fece il suo esordio con i giallorossi nella gara di campionato Livorno-Roma (0-2). Con la Roma riusc\u00ec a battere il record di 9 vittorie consecutive a inizio stagione, subendo appena una rete contro il Parma e migliorando il record a 10 vittorie consecutive.\nNella stagione 2014-2015, chiusa con 35 presenze e 26 gol subiti in campionato, pot\u00e9 vantare una percentuale tra i tiri ricevuti e le reti subite pari al 76%.\nNella sua terza stagione alla Roma perse il posto da titolare a favore del portiere polacco Wojciech Szcz\u0119sny, arrivato in prestito dall'Arsenal. A fine stagione, non avendo trovato un accordo con la societ\u00e0 giallorossa per il rinnovo del contratto, rimase svincolato.\nMonaco.\nIl 13 luglio 2016, a 39 anni, firm\u00f2 un contratto annuale con il .\nIl 6 dicembre successivo esord\u00ec con i monegaschi da titolare in Champions League, nella gara persa per 3-0 contro il , diventando cos\u00ec il primo italiano ad avere giocato nella massima competizione continentale con cinque club differenti (Udinese, Siviglia, Napoli, Roma e, appunto, Monaco).\nIl 26 aprile 2017 gioc\u00f2 da titolare nella semifinale valida per la Coppa di Francia, persa per 5-0 contro il PSG.\nSi ritir\u00f2 al termine della stagione, dopo aver vinto il campionato da secondo portiere.\nNazionale.\nNel biennio 1998-2000 fu il secondo portiere della nazionale Under-21 guidata da Marco Tardelli, dietro il titolare Christian Abbiati. Nel 2000 partecip\u00f2, senza scendere in campo, all'Europeo Under-21 vinto dagli \"Azzurrini\" in Slovacchia. Nello stesso anno prese parte anche alle Olimpiadi di Sydney, dove l'Italia si ferm\u00f2 ai quarti di finale.\nIl 30 marzo 2005, a 28 anni, esord\u00ec in nazionale nella partita amichevole Italia- (0-0) disputata a Padova.\nL'anno successivo venne inserito da Marcello Lippi tra i pre-convocati per il , poi vinto dalla nazionale italiana, ma non entr\u00f2 nella lista dei 23 convocati.\nNella gestione di Roberto Donadoni divenne il terzo portiere alle spalle di Buffon e Amelia e venne convocato per il . Venne quindi confermato da Lippi, che lo convoc\u00f2, sempre come terzo portiere, per la Confederations Cup 2009 e per il .\nDopo un anno di assenza, torn\u00f2 in Nazionale il 4 agosto 2011, quando ricevette la prima convocazione della gestione di Cesare Prandelli in occasione dell'amichevole di Bari contro la , tornando poi in campo l'11 ottobre 2011 nella partita di Pescara contro l', a quasi tre anni dall'ultima presenza in azzurro.\nInfine, a 35 anni, venne convocato per il , questa volta come secondo portiere. La nazionale italiana riusc\u00ec ad arrivare in finale, ma il 1\u00ba luglio perse 4-0 contro la Spagna.\nIl 26 marzo 2013, giorno del suo 36\u00ba compleanno, annunci\u00f2 l'addio alla maglia azzurra in occasione della partita contro .\nDirigente.\nIl 7 agosto 2017 viene nominato \"team manager\" della Roma. Nel corso dell'autunno inizia a seguire il corso speciale per allenatori UEFA, che abilita all'allenamento di tutte le formazioni giovanili, alle prime squadre fino alla Serie C, e alla posizione di allenatore in seconda in Serie B e Serie A; il successivo 15 dicembre consegue la licenza. Il 3 dicembre 2018 supera invece l'esame finale da direttore sportivo a Coverciano. Nell'estate del 2020 sostituisce provvisoriamente Gianluca Petrachi come direttore sportivo e, a settembre, ottiene l'abilitazione per Allenatore Professionista di Prima Categoria - Uefa Pro. Nell\u2019estate del 2021 diventa poi il vice del nuovo ds Tiago Pinto e si occuper\u00e0 dei contratti dei ragazzi del vivaio, della transizione dei ragazzi dalla Primavera alla prima squadra, della partnership con club stranieri e del mercato dei giocatori che non rientrano pi\u00f9 nei piani della Roma. Il 28 febbraio 2022, dopo aver trascorso cinque anni da dirigente della squadra capitolina e tre anni da calciatore, risolve il contratto che lo legava al club giallorosso.\nStatistiche.\nPresenze e reti nei club.\n\"Statistiche aggiornate al 26 aprile 2017.\""}
{"id": "504402", "revid": "78273", "url": "https://it.wikipedia.org/wiki?curid=504402", "title": "Rana toro", "text": ""}
{"id": "504408", "revid": "767487", "url": "https://it.wikipedia.org/wiki?curid=504408", "title": "Wind (gruppo musicale tedesco)", "text": "Wind \u00e8 un gruppo musicale tedesco.\nStoria.\nIl gruppo fu fondato nel 1985 dalla compositrice Hanne Haller. Gli altri membri della band erano Alexander \"Ala\" Heiler, Christine von Kutschenbach, Rainer H\u00f6glmaier, Willie Jakob, Sami Kalifa e Petra Scheeser.\nI Wind hanno partecipato all'Eurovision Song Contest tre volte. La prima volta fu appena dopo la loro formazione nel 1985 con la canzone \"F\u00fcr alle\" che si classific\u00f2 seconda, dopo le norvegesi Bobbysocks. Nel 1987 i Wind tornarono alla manifestazione classificandosi di nuovo secondi con \"La\u00df die Sonne in dein Herz\" dopo Johnny Logan che rappresentava l'Irlanda. Tornarono poi all'Eurofestival per la terza volta nel 1992 a Malm\u00f6 in Svezia, con la canzone \"Tr\u00e4ume sind f\u00fcr alle da\" che fin\u00ec al sedicesimo posto della classifica.\nIl gruppo \u00e8 ancora attivo e molto famoso in Germania, dal 1997 ad oggi ha al suo attivo ben 15 successi."}
{"id": "504413", "revid": "709565", "url": "https://it.wikipedia.org/wiki?curid=504413", "title": "Akim", "text": "Akim \u00e8 un personaggio immaginario dei fumetti ideato da Roberto Renzi e dal disegnatore Augusto Pedrazza nel 1950 e protagonista di varie serie a fumetti pubblicate in Italia e in Francia. \u00c8 uno dei fumetti pi\u00f9 longevi e popolari del genere tarzanide essendo stato pubblicato per oltre quarant'anni, dal 1950 al 1967 e poi, con altri autori, dal 1976 al 1983. La serie \u00e8 fortemente caratterizzata da una sensibilit\u00e0 ecologista inedita per il periodo.\nGenesi e caratterizzazione del personaggio.\nAppartiene al filone tematico dei tarzanidi (gli emuli di Tarzan) essendo chiaramente ispirato alla storia del personaggio di Edgar Rice Burroughs anche se i suoi autori ne fanno risalire l'ispirazione alla lettura dei romanzi di Emilio Salgari e di Rudyard Kipling e in particolare al Libro della giungla e ai romanzi dove compare Kim, dal quale presero l'ispirazione per il nome. Renzi aveva gi\u00e0 sceneggiato in precedenza un personaggio simile, \"Roal, il Tarzan del mare\", pubblicato in Italia dal 1947 al 1948.\nRiesce a comprendere anche gli altri animali i quali hanno un comportamento umano. Nonostante sia quindi un epigono di Tarzan, Akim \u00e8 riuscito a raggiungere un successo tale grazie alla differenziazione dall'ispirazione originaria e dalla caratterizzazione realizzata dagli autori (ad esempio con la presenza nelle storie di animali che parlano come se fossero umani come ad esempio il gorilla Arab e la pantera nera Orrg o le scimmiette Zig e Ming, l'orso Brik e il leone Rag). Divenuto adulto, insieme al gorilla \"Kar\" ed alla scimmia \"Zig\", si trova a vivere ogni genere di avventure contro mostri e scienziati pazzi. Nel 1976, con l'esordio della nuova serie, le origini del protagonista vengono modificate raccontando che Akim \u00e8 l'unico sopravvissuto di un disastro aereo e facendo ripartire la sua storia e le sue avventure da un nuovo inizio.\nStoria editoriale.\nLa prima collana dedicata al personaggio esord\u00ec nel febbraio 1950 e venne edita settimanalmente nel formato a striscia dalle Edizioni Tomasina in due serie per complessivi 894 numeri. Dal 1954 al 1968 le strisce vennero ristampate in cinque serie della collana \u201c\"Akim Gigante\"\u201d comprendenti anche storie inedite in un formato spillato simile ai bonellidi. Dal 1976 il personaggio torn\u00f2 in edicola con una serie pubblicata dapprima dalla case editrice Altamira fino al 1980 e poi dalle Edizioni Quadrifoglio dal 1980 al 1983, per un totale di 84 numeri mensili pi\u00f9 un albo speciale. Nel primo numero vennero riscritte le origini del personaggio. Il personaggio venne pubblicato per anni in Francia e in Germania; quando la serie italiana venne interrotta, gli autori continuarono le sue avventure per le \"Editions Aventures et Voyages\". Dal 2003 le storie vennero ristampate dalle Edizioni if.\nComprimari.\nElenco dei principali comprimari della serie:"}
{"id": "504414", "revid": "287204", "url": "https://it.wikipedia.org/wiki?curid=504414", "title": "Bebeto", "text": "Campione del Mondo con la Nazionale brasiliana nel 1994 e Calciatore sudamericano dell'anno nel 1989, \u00e8 considerato uno dei pi\u00f9 forti attaccanti brasiliani degli anni 1980 e 1990.\nSuo figlio Mattheus Oliveira \u00e8 anche lui un calciatore, di ruolo centrocampista.\nCaratteristiche tecniche.\nGiocatore dotato di grandi doti realizzative, fisicamente brevilineo e poco potente, era in possesso di rapidit\u00e0 e capacit\u00e0 di smarcarsi negli spazi stretti, che gli permise di segnare un gran numero di reti. All'inizio della sua carriera, nelle giovanili, era impiegato come trequartista ed era simile, nello stile di gioco, a Zico: in seguito fu spostato nel ruolo di centravanti, in cui gioc\u00f2 per il resto della carriera. Era dotato di affinati mezzi tecnici, ed era anche molto veloce, viste la corporatura esile e la statura nella norma. In seguito al suo trasferimento in Europa miglior\u00f2 dal punto di vista della continuit\u00e0 delle prestazioni e nella determinazione in campo. I suoi principali limiti erano la fragilit\u00e0 fisica e alcune debolezze caratteriali.\nCarriera.\nCalcio.\nGiocatore.\nClub.\nBebeto inizi\u00f2 la carriera nel settore giovanile del Vit\u00f3ria, formazione della nat\u00eca Salvador, con cui debutt\u00f2 negli ultimi mesi del 1982: il 22 settembre segn\u00f2 la sua prima rete in carriera, contro il Botafogo-BA, per il Campionato Baiano di quell'anno. Nel 1983 divenne professionista, entrando nella prima squadra del club a tutti gli effetti: fu ceduto poi al Flamengo, squadra di Rio de Janeiro. Fece il suo esordio con la nuova maglia il 23 marzo 1983 contro il Tiradentes; contro il Goytacaz, il 10 luglio, realizz\u00f2 la sua prima rete. Il giocatore concluse la sua prima stagione al Flamengo con 2 presenze nel campionato nazionale e 3, con un gol, nel campionato statale, il Campionato Carioca. Nel 1984 gioc\u00f2 11 gare in \u00e0mbito nazionale, segnando 5 gol; nel torneo Carioca realizz\u00f2 5 segnature, cui se ne aggiunsero altre 4 in Coppa Libertadores.\nNel 1985 gioc\u00f2 22 partite in massima serie brasiliana, con 9 reti; vinse inoltre il titolo statale. Nel 1987 vinse la Copa Uni\u00e3o, durante la quale segn\u00f2 6 reti in 14 presenze; nel 1988 miglior\u00f2 ulteriormente la propria media, con 9 gol in 14 incontri, e con 17 segnature fu capocannoniere del Campionato Carioca. Anche nel 1989 divenne il massimo realizzatore stagionale nel Carioca (18 gol), ma prima dell'inizio del campionato nazionale pass\u00f2 al Vasco da Gama, rivale cittadino del Flamengo. Con il nuovo club vinse subito il campionato di S\u00e9rie A, rendendosi uno dei principali fautori del titolo con 6 gol in 12 partite. Dopo un periodo di calo dovuto a un infortunio, Bebeto fu il miglior giocatore del Vasco nella stagione 1992, con 18 reti in 25 incontri. Le sue prestazioni gli valsero il trasferimento in Europa.\nBebeto fu quindi acquistato da una formazione spagnola, il Deportivo La Coru\u00f1a. Esord\u00ec nella Primera Divisi\u00f3n 1992-1993, e per tutto il torneo fu l'attaccante titolare del club, insieme a Claudio: in 37 partite segn\u00f2 29 reti in campionato, miglior realizzatore della sua squadra e di tutto il campionato. In seguito al terzo posto ottenuto in campionato, il Deportivo si qualific\u00f2 per la Coppa UEFA 1993-1994: fu il debutto per Bebeto in una competizione internazionale europea. In UEFA Bebeto segn\u00f2 3 gol in 4 partite, mentre in campionato realizz\u00f2 16 gol in 34 presenze. Nel 1994-1995 ottenne il suo primo titolo europeo, la Coppa del Re, cui fece seguito la Supercoppa di Spagna 1995. Nel 1996 l'attaccante brasiliano lasci\u00f2 La Coru\u00f1a per trasferirsi al Flamengo, con cui segn\u00f2 15 gol nel Campeonato Brasileiro S\u00e9rie A 1996; terminata la competizione, pass\u00f2 al Siviglia: con tale squadra ebbe per\u00f2 poco spazio, e gioc\u00f2 5 incontri in Primera Divisi\u00f3n 1996-1997; al termine della stagione il club retrocesse.\nBebeto decise pertanto di fare ritorno pi\u00f9 stabilmente in Brasile, e firm\u00f2 per il Vit\u00f3ria, in una trattativa che vide la partecipazione di un istituto di credito, il Banco Excel, che in cambio della cessione di Bebeto al club port\u00f2 al Corinthians, altra squadra da esso sponsorizzata, diversi giocatori. Al club di Salvador l'attaccante brasiliano form\u00f2 la coppia d'attacco con Agnaldo, e segn\u00f2 5 gol nel Campionato Baiano, vinto, e 7 reti in 8 partite nel campionato nazionale brasiliano. Concluso il 1997 con il Vit\u00f3ria, nel 1998 Bebeto pass\u00f2 al Botafogo, tornando quindi nello Stato di Rio de Janeiro: con i bianco-neri segn\u00f2 9 gol in 17 presenze nel Campeonato Brasileiro S\u00e9rie A 1998. Nel 1999 Bebeto scelse nuovamente di trasferirsi all'estero, e firm\u00f2 per i messicani del Toros Neza: nel campionato messicano 1998-1999 scese in campo per 8 volte, segnando 2 reti. Nel 2000 gioc\u00f2 per il Kashima Antlers, formazione giapponese, riuscendo a realizzare un gol in 8 partite. Concluse poi l'anno solare al Vit\u00f3ria. Nel 2001 torn\u00f2 al Vasco da Gama, ma fu scarsamente impiegato: nel 2002 accett\u00f2 l'offerta dei sauditi dell'Al-Ittihad, con cui disput\u00f2 le ultime 5 partite della sua carriera, con 1 gol. Si ritir\u00f2 nello stesso 2002.\nNazionale.\nCon la Nazionale Under-20 del Brasile Bebeto partecip\u00f2 al , disputando 5 partite (tra cui la finale contro l') e segnando un gol nella vittoria per 4-2 contro la Cecoslovacchia, e vinse il titolo. Esord\u00ec in Nazionale maggiore il 28 aprile 1985 contro il . Nel corso dell'anno 1985 gioc\u00f2 una serie di amichevoli, per un totale di 6 presenze, senza gol segnati. Torn\u00f2 in Nazionale nel 1987, e partecip\u00f2 al Torneo Pre-Olimpico CONMEBOL 1987: in 7 partite segn\u00f2 un gol, contro il il 18 aprile, e vinse il torneo. Nel 1988 fu convocato per il torneo calcistico dei Giochi olimpici di : debutt\u00f2 il 18 settembre contro la , segnando una rete. Fu poi impiegato per tutto il torneo, giocando anche la finale persa per 2-1 contro l'; nel corso della competizione segn\u00f2 un'altra rete, contro la .\nDopo l'esperienza con la selezione olimpica torn\u00f2, nel 1989, a disputare un incontro tra Nazionali \"A\": il 15 marzo contro l', nell'ambito di un'amichevole di preparazione alla Coppa America. Convocato per la Coppa America 1989, Bebeto esord\u00ec nella competizione il 1\u00ba luglio contro il , e al secondo minuto della gara segn\u00f2 la rete dell'1-0 (il Brasile vinse poi per 3-1). Formando la coppia d'attacco con Rom\u00e1rio, Bebeto fu titolare per tutto il torneo: il 9 luglio, contro il Paraguay, segn\u00f2 una doppietta, decisiva per il 2-0 finale. Nella fase finale realizz\u00f2 altre 3 reti: una contro l' (12 luglio) e due contro il Paraguay (14 luglio): conclusa la competizione il Brasile vinse la Coppa, e Bebeto fu il miglior marcatore della competizione con 6 gol. Queste prestazioni in Nazionale, unitamente a quanto fatto con le squadre di club, gli valsero l'elezione quale Calciatore sudamericano dell'anno per il 1989.\nNel 1990 gioc\u00f2 due amichevoli pre-Mondiali (contro l' il 28 marzo e contro la il 13 maggio), ma fu limitato da un infortunio e, di fatto, gioc\u00f2 un solo incontro al campionato del mondo 1990, quello del 16 giugno a Torino contro la . Nel 1991 disput\u00f2 cinque amichevoli contro Argentina, , , e . Nel 1992 segn\u00f2 7 gol in 8 incontri, tra amichevoli e partite del Torneio Amizade. Nel 1993 fece il suo esordio nelle qualificazioni mondiali, giocando quelle per Stati Uniti 1994: in 3 partite realizz\u00f2 3 marcature (di cui 2 alla il 29 agosto). Venne poi convocato per il Mondiale: fu selezionato quale titolare dell'attacco, e affianc\u00f2 nuovamente Rom\u00e1rio. I due, legati da una buona intesa in campo, si resero decisivi e segnarono 8 reti in 7 partite (5 Rom\u00e1rio e 3 Bebeto), e il Brasile vinse la Coppa del Mondo. Bebeto era designato quale 5\u00ba rigorista nella finale contro l', ma il suo tiro non si rese necessario grazie all'errore di Roberto Baggio.\nNel 1995 scese in campo in due amichevoli, contro (2 gol, il 22 febbraio) e Uruguay (11 ottobre). Nel 1996 fu convocato, come fuori quota, per i Giochi di : fu il miglior marcatore del torneo, con 6 reti (come Hern\u00e1n Crespo) e realizz\u00f2, peraltro, una tripletta nella finale per il 3\u00ba posto con il (risultato finale: 5-0). Nel 1997 fu chiamato a partecipare alla Confederations Cup: gioc\u00f2 due partite, contro e . Nel 1998 gioc\u00f2 due amichevoli di preparazione al Mondiale, contro Germania e , e partecip\u00f2, da titolare, alla Coppa del Mondo, segnando 3 reti in 7 partite: la finale del 12 luglio contro la , persa per 3-0, fu anche la sua ultima partita in Nazionale.\nAllenatore.\nIl 17 dicembre 2009 viene ingaggiato dal suo amico Rom\u00e1rio come allenatore della neo-promossa America di Rio de Janeiro. Il 14 febbraio 2010 viene esonerato dopo 8 partite del Campionato Carioca.\nPolitica.\nNell'ottobre 2010 si candida e viene eletto deputato regionale alle Elezioni brasiliane.\nStatistiche.\nPresenze e reti nei club.\n\"Statistiche aggiornate al termine della carriera da calciatore"}
{"id": "504415", "revid": "1986715", "url": "https://it.wikipedia.org/wiki?curid=504415", "title": "Ipocoristico", "text": "In linguistica, un ipocoristico \u00e8 la modificazione fonetica (solitamente un raccorciamento) di un nome proprio di persona. Tale modificazione pu\u00f2 originare un diminutivo, un vezzeggiativo, oppure una commistione delle due forme.\nIl termine deriva , \"hypokoristik\u00f3s\", derivato a sua volta dal verbo , \"hypokor\u00edzomai\" (\u00abvivere con cuore carezzevole o con diminutivi\u00bb).\nTipologia.\nNella lingua italiana esistono vari modi di comporre un ipocoristico:\nAltre accezioni del termine.\nPer estensione, si parla di linguaggio ipocoristico intendendo l'attitudine a impiegare alterazioni come il vezzeggiativo o il diminutivo nel linguaggio affettuoso.\n\u00c8 frequente nelle variet\u00e0 di lingua utilizzate dagli adulti per rivolgersi ai bambini (\"Giorgino, la merendina \u00e8 pronta\"), come nel cosiddetto neonatese. L'uso dell'imperfetto pu\u00f2 essere considerato come ipocoristico nei casi in cui l'adulto si rivolge al bambino come a un personaggio fiabesco (\"Eccolo, il nostro Giorgino era veramente un tesoruccio!\"). "}
{"id": "504416", "revid": "33751", "url": "https://it.wikipedia.org/wiki?curid=504416", "title": "Jos\u00e9 Roberto Gama de Oliveira", "text": ""}
{"id": "504418", "revid": "729019", "url": "https://it.wikipedia.org/wiki?curid=504418", "title": "Ventagli da combattimento giapponesi", "text": "Numerosi ventagli da combattimento vennero usati nelle guerre del Giappone feudale, in varie dimensioni e materiali, per scopi differenti. Uno dei pi\u00f9 significativi, e forse il pi\u00f9 interessante, degli utilizzi fu come mezzo di comunicazione. Furono tre i tipi di ventagli per comunicazioni: uno fatto di nastri, uno in ferro e uno fatto di legno e carta, simile a quello usato oggi dagli arbitri di sumo. Il comandante sollevava o abbassava il ventaglio e lo puntava in varie direzioni per impartire i comandi ai soldati, che sarebbero poi passati ad altre forme di comunicazione visive e sonore. L'arte marziale del ventaglio \u00e8 il tessenjutsu."}
{"id": "504420", "revid": "123149758", "url": "https://it.wikipedia.org/wiki?curid=504420", "title": "Childerico III", "text": "Biografia.\nOrigini.\nSecondo l\"'Excerpta ex vitis Sanctorum\" Childerico era figlio di Chilperico II, senza fare alcun riferimento alla madre, mentre secondo gli \"Annales Francorum Ludovici Dufour\" era parente del predecessore, Teodorico IV (forse fratello o figlio).\nRe dei Franchi.\nDopo la morte del re Teodorico IV il trono rest\u00f2 vacante per sette anni, fino a quando i maggiordomi di palazzo Carlomanno e Pipino il Breve, successori di Carlo Martello, che aveva diviso il regno tra i due figli, nel 741, decisero, nel 742, di riconoscere Childerico come re, infatti secondo sia il codice di \"San Gallo\", sia il \"Regis Paris\", sia l\"'Ottoboniano\", Childerico III regn\u00f2 per nove anni (742-751).Per\u00f2 secondo altre fonti Childerico III fu fatto re da Carlo Martello, alla morte Teodorico IV, nel 737, oppure dopo, ma prima della morte di Carlo Martello.\nNon prese parte agli affari pubblici, ma fu invece manovrato dai maggiordomi di palazzo.\nQuando, nel 747, Carlomanno, preso da una crisi mistica si ritir\u00f2 a vita religiosa ed, entrando nel monastero di Cassino, lasci\u00f2 tutto il regno nelle mani del fratello, Pipino, rimasto unico maggiordomo, pens\u00f2 allora di deporre Childerico per assumere pienamente il titolo di Re dei Franchi.\nPipino, nel 751, invi\u00f2, a Papa Zaccaria, delle lettere e, all'insaputa del suo re, anche dei messaggeri, san Burcardo, vescovo di W\u00fcrzburg, e Fulrado, abate di Saint-Denis, chiedendogli se il titolo di re appartenesse a chi esercitava il potere o a chi era di sangue reale. Il papa rispose che doveva essere re colui che veramente esercitava il potere.\nNel 751 Childerico fu deposto e rasato, \"deposit et detonsit\", secondo Eginardo, \"quia non erat utilis\", \"perch\u00e9 non era utile\". I suoi lunghi capelli erano il simbolo della sua dinastia, e pertanto dei diritti reali; tagliandoli, lo si privava dunque simbolicamente di tutti i suoi diritti reali. Nel 752, su ordine del successore di Zaccaria, Stefano II, Childerico III fu tonsurato e condotto nell'abbazia di San Medardo a Soissons oppure nel monastero di Sithiu, fondato da san Audomaro; anche suo figlio Teodorico, un anno dopo, fu portato, come chierico, nello stesso monastero di Sithiu. Subito dopo la deposizione di Childerico III, nel 751, Pipino il Breve fu eletto re, e, nel 752, fu unto e incoronato re dei Franchi, da san Bonifacio, vescovo di Magonza.\nChilderico III mor\u00ec qualche anno dopo, ma non si conosce la data esatta.\nDiscendenza.\nDi Childerico non si conosce n\u00e9 il nome n\u00e9 gli ascendenti di una eventuale moglie. Comunque si ha notizia di un figlio, Teodorico (?-?), di cui si sa che, tra il 752 e il 753, divenne chierico e fu rinchiuso nel monastero di Sithiu."}
{"id": "504426", "revid": "71433", "url": "https://it.wikipedia.org/wiki?curid=504426", "title": "Blade Trinity", "text": ""}
{"id": "504427", "revid": "287204", "url": "https://it.wikipedia.org/wiki?curid=504427", "title": "Bampton", "text": ""}
{"id": "504428", "revid": "1528507", "url": "https://it.wikipedia.org/wiki?curid=504428", "title": "Aiuti umanitari", "text": "Gli aiuti umanitari sono una forma di solidariet\u00e0, generalmente destinata ai paesi del terzo mondo, alle popolazioni vittime di guerre o disastri naturali (come alluvioni e terremoti), ai profughi costretti ad abbandonare la propria terra per i motivi pi\u00f9 disparati: epidemie, rivoluzioni, repressioni dittatoriali, genocidi ecc.\nGli aiuti umanitari sono organizzati soprattutto a seguito di emergenze e crisi umanitarie, ed hanno in primo luogo lo scopo di salvare vite umane, alleviare situazioni di sofferenza, mantenere la dignit\u00e0 umana, evitare che si verifichino o si estendano le epidemie ecc. Consistono solitamente in assistenza logistica, assistenza sanitaria, fornitura di prodotti alimentari di prima necessit\u00e0, organizzazione di eventuali campi profughi, ricostruzione di edifici ed infrastrutture come ponti, strade ecc.\nIn molti casi gli aiuti umanitari sono organizzati a livello internazionale, coinvolgono volontari, associazioni umanitarie e organizzazioni non governative (come ad esempio Emergency, Medici Senza Frontiere, Croce Rossa e Mezzaluna Rossa Internazionale etc.), e sono resi possibili da grandi campagne di raccolta fondi portate avanti con il supporto dei mass media. Le Nazioni Unite coordinano gli aiuti umanitari tramite l'Ufficio delle Nazioni Unite per gli affari umanitari, mentre la commissione europea agisce tramite l'ECHO."}
{"id": "504429", "revid": "1008732", "url": "https://it.wikipedia.org/wiki?curid=504429", "title": "A14", "text": ""}
{"id": "504432", "revid": "933835", "url": "https://it.wikipedia.org/wiki?curid=504432", "title": "Diocesi suffraganea", "text": "Una diocesi suffraganea, nell'organizzazione territoriale della Chiesa cattolica, \u00e8 una diocesi o un'arcidiocesi retta da un vescovo suffraganeo e legata a una sede metropolitana, guidata da un arcivescovo. Sede metropolitana e diocesi suffraganee costituiscono una provincia ecclesiastica.\nDescrizione.\nL'etimologia del termine \u00e8 incerta: secondo alcuni esso deriva dal fatto che, nel concilio provinciale presieduto dal metropolita, spettava ai vescovi lo \"ius suffragii\", mentre secondo un'altra interpretazione il \"suffragium\" era invece la partecipazione comune alle preghiere. \nAnticamente, il legame tra sede metropolitana e diocesi suffraganee comportava anche degli obblighi di carattere canonico; ora, dopo il Concilio Vaticano II, il rapporto tra diocesi suffraganee e metropolitane \u00e8 principalmente formale, testimone, tutt'al pi\u00f9, del legame storico che ha legato tra loro le varie sedi episcopali.\nIl Codice di diritto canonico assegna tuttavia al metropolita alcune limitate funzioni:\nIl canone 436 \u00a73 esclude espressamente che il metropolita abbia altre facolt\u00e0 nelle diocesi suffraganee."}
{"id": "504434", "revid": "33751", "url": "https://it.wikipedia.org/wiki?curid=504434", "title": "Carlos Caetano Bledorn Verri", "text": ""}
{"id": "504436", "revid": "124928113", "url": "https://it.wikipedia.org/wiki?curid=504436", "title": "Usura (metallurgia)", "text": "In ingegneria delle superfici, l'usura \u00e8 la perdita progressiva di materiale da una delle due superfici o da entrambe le superfici a contatto e in moto relativo tra di loro.\nL'attrito \u00e8 la causa principale dell'usura, la quale comporta i seguenti effetti:\nL'usura \u00e8 influenzata da diversi fattori, tra i quali:\nTipi di usura.\nTra i tipi di usura di tipo meccanico distinguiamo:\nUsura adesiva.\nL'usura adesiva consiste nella rottura per taglio delle asperit\u00e0 microscopiche di due superfici metalliche in moto relativo di strisciamento tra loro.\nPu\u00f2 essere ridotta per mezzo di un lubrificante che impedisca alle superfici di saldarsi, oppure con l'accoppiamento di metalli che abbiano una bassa solubilit\u00e0 allo stato solido, per diminuire la resistenza delle giunzioni adesive, e la maggiore durezza possibile, per resistere alle deformazioni plastiche locali (avviene nelle bronzine).Un caso particolare di lubrificazione si ha con la ghisa grigia: le lamelle di grafite, sfaldandosi, agiscono da lubrificante. Anche la presenza di ossido pu\u00f2 ridurre l'usura.\nUsura abrasiva.\nNell'accoppiamento tra due superfici striscianti si possono trovare particelle dure (provenienti da uno dei due corpi o dall'esterno) che, impiantate sul materiale pi\u00f9 plastico, incidono quello pi\u00f9 duro, che ci sia o non ci sia lubrificante. L'usura avviene per scalfitura, strappamento, macinazione o erosione.Se non si vuole che un materiale si usuri per abrasione, si deve indurirne la superficie mediante alligazione, trasformazione martensitica, carbocementazione, nitrurazione, incrudimento.\nL'usura abrasiva pu\u00f2 essere misurata come perdita di massa con il \"Taber Abrasion Test\" secondo le norme ISO 9352 o ASTM 1044.\nUn semplice modello analitico per il calcolo del volume di materiale asportato per usura, noto come equazione dell'usura, \u00e8 stato proposto da John F. Archard negli anni quaranta del secolo scorso.\nUsura corrosiva.\nSi consideri una superficie metallica ossidata; se, tramite contatto strisciante, lo strato di ossido \u00e8 asportato, si ha sia la sua trasformazione in particelle abrasive, sia la formazione di nuovo ossido sulla superficie fresca.\nUn caso particolare \u00e8 la fretting corrosion: i punti di contatto tra due superfici compresse prima si saldano, poi, sottoposti a spostamenti oscillanti microscopici, si rompono, producendo frammenti che, esposti all'elevata temperatura d'attrito, si trasformano in particelle molto abrasive.\nUsura per fatica.\nFenomeno chiamato anche \"fatica superficiale\". Esso \u00e8 prodotto da sollecitazioni periodiche di contatto hertziano tra superfici che si scambiano forze. Ci\u00f2 pu\u00f2 alla lunga provocare l'insorgenza di cricche sia sulla superficie, sia sotto.\nTali cricche possono essere peggiorate da idrogeno o acqua nel lubrificante o dal lubrificante stesso, quando la sua viscosit\u00e0 gli permette di penetrare nelle cricche (per esempio l'olio minerale a bassa viscosit\u00e0).\nNel caso di un pezzo cementato in maniera inadeguata, pu\u00f2 avvenire la \"sfogliatura\" della superficie nel momento in cui pi\u00f9 cricche si congiungono."}
{"id": "504437", "revid": "1652635", "url": "https://it.wikipedia.org/wiki?curid=504437", "title": "Storia di Dublino", "text": "Le origini di Dublino risalgono a oltre 2000 anni fa. Per gran parte della sua lunga storia, la citt\u00e0 \u00e8 stata la capitale dell'Irlanda e il principale centro culturale ed economico dell'isola. Le vicende positive e negative della storia irlandese (guerre, rivoluzioni, carestie, dominazioni straniere, innovazioni socio-culturali) hanno trovato a Dublino il principale palcoscenico.\nFondazione e storia antica.\nIl riferimento pi\u00f9 antico a Dublino appare negli scritti di Claudio Tolomeo, l'astronomo e cartografo greco, attorno all'anno 140 d.C., che la chiama \"Eblana Civitas\". Questa parola sembrerebbe dare a Dublino una giusta pretesa di almeno 2000 anni di antichit\u00e0, dato che l'insediamento deve essere esistito gi\u00e0 da molto tempo prima che Tolomeo ne venisse a conoscenza.\nNel X secolo, erano presenti due insediamenti nel luogo dove oggi sorge la citt\u00e0 moderna. Un insediamento vichingo, conosciuto come \"An Dubh Linn\" (o Black Pool, in riferimento a un laghetto di acqua nera, era chiamato \"Dyflin\" o \"Dyflinnaborg\" dai vichinghi), situato nella zona oggi conosciuta come Wood Quay, e un insediamento celtico, \"\u00c1th Cliath\" (\"guado recintato\") pi\u00f9 lontano, sul fiume. Dal nome dell'insediamento celtico deriva quello della citt\u00e0 in lingua irlandese (\"Baile \u00c1tha Cliath\"), mentre il nome in inglese moderno deriva dall'insediamento vichingo. I vichinghi, o Ostmen nella loro lingua, dominarono Dublino per almeno tre secoli, malgrado la loro sconfitta da parte del Re Supremo d'Irlanda Brian Boru nella battaglia di Clontarf nel 1014.\nLa Dublino vichinga aveva un grande mercato di schiavi. I thrall venivano catturati e venduti, non solo dagli scandinavi ma anche dai signori della guerra irlandesi. Questo ufficialmente fin\u00ec con l'adozione delle Leggi Brehon ma in realt\u00e0 continu\u00f2 ancora per un secolo.\nDublino celebr\u00f2 il suo millennio nel 1988 con lo slogan \"\"Dublino \u00e8 grande nell'88\".\" La citt\u00e0 \u00e8 molto pi\u00f9 vecchia, ma fu proprio nel 988 che il re scandinavo Glun Iarainn riconobbe Mael Seachlainn II Mor, il Re Supremo d'Irlanda, acconsentendo a pagare le tasse e accettando le Leggi Brehon. Fu celebrata quella data, ma potrebbe non essere accurata. Nel 989 (non 988) Mael Seachlainn pose sotto assedio la citt\u00e0 per 20 giorni e la cattur\u00f2. Questo non era il suo primo attacco alla citt\u00e0.\nDublino divenne il centro del potere inglese in Irlanda dopo la conquista normanna del XII secolo della met\u00e0 meridionale dell'Irlanda (Munster e Leinster), rimpiazzando Tara nel Meath, sede dei Re Supremi d'Irlanda gaelici come centro del sistema di governo irlandese. Col tempo, comunque, molti dei conquistatori Anglo-Normanni assorbirono la cultura irlandese, adottando lingua e costumi irlandesi, lasciando solo una piccola area attorno Dublino, conosciuta come \"The Pale\" (il limite/confine), sotto il diretto controllo inglese. Le persone al di fuori di quest'area erano considerate dei selvaggi, facendo nascere l'espressione inglese \"Beyond the Pale\" (fuori dei limiti).\nDublino nel Medioevo.\nDopo la presa di Dublino ad opera dei normanno-irlandesi nel 1171, molti degli abitanti scandinavi lasciarono la vecchia citt\u00e0, situata sulla sponda meridionale del fiume Liffey e costruirono un loro insediamento sulla sponda a nord, conosciuto come Ostmantown o \"Oxmantown\". Dublino divenne la capitale della \"Signoria d'Irlanda\" inglese dal 1171 in avanti e fu ampiamente popolata con coloni provenienti dall'Inghilterra e dal Galles. Anche l'area rurale attorno alla citt\u00e0, che si estendeva a nord fino a Drogheda, vide un massiccio insediamento anglosassone. Nel XIV secolo, quest'area fu fortificata contro i nativi irlandesi in aumento\u00a0\u2013 divenendo conosciuta come \"The Pale\". Nella stessa Dublino, il governo inglese era concentrato nel Castello di Dublino. La citt\u00e0 era anche la sede del Parlamento d'Irlanda, composto dai rappresentanti della comunit\u00e0 inglese in Irlanda. Fra gli importanti edifici che rimangono di quest'epoca ci sono la Cattedrale di San Patrizio, la Cattedrale di Christchurch e la chiesa di Saint Audoen, tutti distanti non pi\u00f9 di un chilometro l'uno dall'altro. L'unica sezione esistente delle mura medioevali di Dublino sovrasta Saint Audoen in Cook Street.\nGli abitanti del Pale avevano sviluppato nell'enclave assediata un'identit\u00e0 di baluardo della civilt\u00e0, circondato all'esterno dai \"barbari\" irlandesi. La mentalit\u00e0 di \"fortezza assediata\" dei dublinesi del medioevo si rifletteva molto bene nel pellegrinaggio annuale al campo di Cullen a Ranelagh, dove nel 1209 durante una fiera, furono massacrati dal clan di O'Toole 500 coloni appena giunti da Bristol. Ogni anno, in occasione del \"luned\u00ec nero\", i cittadini di Dublino marciavano fuori dalla citt\u00e0 fino al luogo del massacro e innalzavano uno stendardo nero in direzione delle montagne per sfidare gli irlandesi a combattere con un gesto simbolico. Era considerata una cosa talmente pericolosa che fino al XVII secolo i partecipanti venivano scortati dalla milizia cittadina e veniva innalzata una palizzata contro \"la montagna nemica\".\nLa Dublino medievale era una salda ed intima roccaforte di circa 5-10.000 persone, talmente intima che ogni cittadino sposato da poco veniva accompagnato dal sindaco fino all'arena cittadina per baciare la recinzione in segno di buon auspicio. Era un'area molto piccola, un'enclave di poco pi\u00f9 di 3\u00a0km\u00b2 che costeggiava la riva sud del Liffey. Fuori dalle mura cittadine fiorivano i sobborghi, come the Liberties, sulle terre dell'arcivescovo di Dublino, e Irishtown, dove avrebbero dovuto vivere gli irlandesi gaelici, espulsi dalla citt\u00e0 da una legge del XV secolo. Anche se si riteneva che i nativi irlandesi non vivessero nella citt\u00e0 e nei suoi dintorni, molti incominciarono ad abitarci veramente e dal XVI secolo i resoconti inglesi iniziarono a contenere delle lamentele sul fatto che il gaelico irlandese stava diventando la lingua di tutti i giorni nel Pale a discapito dell'inglese.\nLa vita nella Dublino del medioevo era molto precaria. Nel 1348, la citt\u00e0 fu colpita dalla peste nera, un'epidemia letale che nella met\u00e0 del XIV secolo devast\u00f2 l'Europa. A Dublino, le vittime dell'epidemia erano seppellite in fosse comuni, in un'area che ancora oggi \u00e8 chiamata \"Blackpitts\". In citt\u00e0 la peste continu\u00f2 a ripresentarsi a pi\u00f9 riprese fino alla sua esplosione pi\u00f9 violenta nel 1649. La citt\u00e0 fu anche scena di costanti guerre, assedi e violenze. Per tutto il Medioevo vers\u00f2 una tassa (o \"black rent\") ai vicini clan irlandesi per evitare le aggressioni e le scorribande. Nel 1314, un'armata di invasori scozzesi bruci\u00f2 i sobborghi della citt\u00e0. Gli inglesi, che non avevano intenzione di continuare direttamente l'oneroso supporto alle poche colonie irlandesi assegnarono la difesa di Dublino ai Fitzgerald, conti di Kildare, che dominarono la scena politica fino al XVI secolo. Tuttavia, questa dinastia persegu\u00ec spesso i propri interessi privati, spesso contrastanti con quelli dei sovrani inglesi. Nel 1487, durante la guerra delle due rose, i Fitzgerald assediarono la citt\u00e0 con l'aiuto delle truppe della Borgogna, proclamando re d'Inghilterra Lambert Simnel, della casata di York. Nel 1536, la stessa dinastia, guidata da Silken Thomas, invase il castello di Dublino per vendicare l'imprigionamento di Garret Fitzgerald, conte di Kildare. Enrico VIII d'Inghilterra invi\u00f2 un esercito numeroso per distruggere i Fitzgerald e sostituirli con amministratori inglesi. Fu l'inizio di un rapporto pi\u00f9 stretto, ma non sempre felice, tra Dublino e la corona inglese.\nDublino coloniale.\nDublino e i suoi abitanti furono scossi dagli sconvolgimenti del XVI e del XVII secolo in Irlanda. Furono testimoni della prima riconquista inglese dell'intera isola ad opera dei Tudor. La vecchia comunit\u00e0 inglese di Dublino e il Pale accolsero con entusiasmo la conquista e il disarmo dei nativi irlandesi ma allo stesso tempo furono profondamente sconvolti dalla Riforma protestante avvenuta in Inghilterra, poich\u00e9 erano quasi tutti cattolici romani. In pi\u00f9, furono costretti a pagare una tassa extraparlamentare (conosciuta come \"cess\") per le guarnigioni inglesi del paese. Molti dublinesi furono giustiziati per aver preso parte alle ribellioni di Desmond intorno al 1580. Il malcontento si acu\u00ec durante la guerra irlandese dei nove anni intorno al 1590. In quell'occasione i soldati inglesi, per ordine di un decreto, stanziavano nelle case dei cittadini, diffondendo malattie e facendo aumentare il prezzo del cibo. In assenza di un vero ospedale, i feriti giacevano lungo le strade. Nel 1597, esplose un magazzino inglese di polvere da sparo in Winetavern Street, uccidendo 200 dublinesi.\nNel 1592, Elisabetta I d'Inghilterra inaugur\u00f2 il Trinity College di Dublino (a quel tempo situato al di fuori delle mura, nella parte orientale della citt\u00e0): era un'universit\u00e0 protestante destinata all'aristocrazia irlandese. Tuttavia, le famiglie pi\u00f9 importanti di Dublino la disdegnarono, mandando i figli a studiare nelle universit\u00e0 cattoliche europee.\nCome risultato delle tensioni, le autorit\u00e0 inglesi iniziarono a considerare i dublinesi un popolo di gente indisponente e incoraggiarono l'insediamento dei protestanti provenienti dall'Inghilterra. Questa nuova ondata di protestanti gett\u00f2 le basi dell'amministrazione inglese in Irlanda, durata fino al XIX secolo.\nA Dublino i protestanti superarono in numero i cattolici intorno al 1640, quando migliaia di persone abbandonarono la citt\u00e0 per sfuggire alla ribellione irlandese del 1641. Quando successivamente la citt\u00e0 venne minacciata dalle forze cattoliche irlandesi, gli inglesi espulsero tutti gli abitanti di religione cattolica. Nel decennio che va dal 1640 al 1650, la citt\u00e0 fu assediata due volte durante le guerre confederate irlandesi, nel 1646 e nel 1649. Tuttavia in entrambi i casi gli aggressori furono estromessi prima che potesse scoppiare una guerra logorante. Nel 1649, durante il secondo assedio, la guarnigione parlamentare inglese di Dublino invi\u00f2 alla battaglia di Rathmines un'armata composta da confederati irlandesi e monarchici inglesi: la battaglia venne combattuta nei sobborghi meridionali della citt\u00e0.\nIntorno al 1650, dopo la conquista dell'Irlanda ad opera di Oliver Cromwell, ai cattolici fu proibito sostare entro le mura della citt\u00e0 (legge per la colonizzazione dell'Irlanda del 1652) ma questa legge venne applicata solo per un breve periodo. Nel 1691 entrarono in vigore le Leggi penali irlandesi, volte a sostituire la classe dei proprietari terrieri cattolici (o presbiteriani) con una classe di \"landowners\" di fede anglicana. Tra gli effetti di questa discriminazione religiosa, che pose al potere una classe benestante minoritaria anglicana in Irlanda, vi fu anche quello di provocare l'abbandonamento, da parte della vecchia comunit\u00e0 cattolica inglese, delle proprie radici portandola a considerarsi parte della comunit\u00e0 dei nativi irlandesi.\nAlla fine del XVII secolo Dublino era la capitale del Regno d'Irlanda, governato dalla nuova minoranza inglese di religione protestante. Dublino (insieme all'Ulster) era l'unica citt\u00e0 dell'Irlanda dove, nel 1700, i protestanti erano la maggioranza. Nel secolo successivo divenne pi\u00f9 grande, pi\u00f9 pacifica e prosperosa che mai.\nDalla citt\u00e0 medievale alla Dublino georgiana.\n\"Vedi anche Dublino georgiana\"\nAll'inizio del XVIII secolo gli inglesi avevano stabilito il controllo sulla maggioranza cattolica della popolazione irlandese, imponendo le leggi penali britanniche. A Dublino l'ascendenza protestante prosperava florida e dal XVII secolo in poi la citt\u00e0 incominci\u00f2 ad espandersi rapidamente. Nel 1700 Dublino, con oltre 60.000 abitanti era la seconda citt\u00e0 pi\u00f9 importante, dopo Londra, dell'Impero britannico. Durante la Restaurazione, James Butler, primo duca di Ormonde, futuro Lord Deputato d'Irlanda, incominci\u00f2 a prendere i primi provvedimenti per la modernizzazione di Dublino; le case sul fiume Liffey vennero girate e vennero costruite delle facciate pi\u00f9 gradevoli. Tutto ci\u00f2 era in contrasto con il passato, quando Dublino guardava dall'altra parte del fiume, usato spesso come discarica.\nDublino si affacci\u00f2 al XVIII secolo come una citt\u00e0 medievale simile a Parigi. Nel corso di questo secolo sub\u00ec una profonda modificazione (come sarebbe successo a Parigi nel XIX secolo). La Wide Streets Commission fece demolire molte delle strette viuzze medievali, rimpiazzandole con le ampie strade in stile georgiano. Furono riprogettate \"Sackville Street\" (oggi O'Connell Street), \"Dame Street\", \"Westmoreland Street\" e \"D'Olier Street\", tutte costruite in seguito alla demolizione delle precedenti vie medievali e dei relativi agglomerati. Sorsero inoltre cinque delle maggiori piazze georgiane; \"Rutland Square\" (oggi Parnell Square) e \"Mountjoy Square\" nel North Side, e \"Merrion Square\", \"Fitzwilliam Square\" e \"Saint Stephen's Green\", tutte sulla riva sud del Liffey. Anche se inizialmente le abitazioni dei benestanti venivano costruite sulla sponda settentrionale, in posti come Henrietta Street e Rutland Square, la decisione del Conte di Kildare (il primo premier irlandesi dei pari, diventato in seguito \"duca di Leinster\") di costruire la residenza di citt\u00e0, \"Kildare House\" (rinominata poi \"Leinster House\" dopo l'investitura) sulla sponda meridionale, invogli\u00f2 i pari a costruire l\u00ec le proprie case, nelle tre maggiori piazze del South Side o comunque sia nelle vicinanze. Le moltissime residenze del North Side finirono col diventare delle case popolari atte ad ospitare i tantissimi poveri, spesso sfruttati dagli affittacamere, che stipavano in una stanza georgiana intere famiglie. Solo la parte vecchia della citt\u00e0, il Temple Bar, (tra Dame Street e il Liffey) e la zona intorno a Grafton Street rimasero inalterate, conservando intatte le strette vie medievali.\nNonostante le evoluzioni dell'Illuminismo nei campi dell'architettura e della musica (il Messiah di Georg Friedrich H\u00e4ndel venne eseguito per la prima volta in Fishamble Street), durante il XVIII secolo Dublino rimase decisamente un luogo impervio. La popolazione dei ghetti crebbe rapidamente, infoltita dall'emigrazione rurale, e la maggior parte dei poveri si stabil\u00ec nei quartieri occidentali della citt\u00e0. Le bande rivali come i \"Liberty Boys\" (tessitori dei Liberties) e gli \"Ormonde Boys\" (macellai della banchina di Ormonde nel North Side) combattevano ferocemente le proprie battaglie lungo le strade, armati pesantemente e qualche volta causando anche dei morti. Era anche frequente assistere alle dimostrazioni violente della folla di Dublino fuori dal Parlamento Irlandese quando venivano approvate delle leggi impopolari.\nL'emigrazione dalle campagne a Dublino caus\u00f2 uno sbilancio demografico e nel tardo XVIII secolo i cattolici erano nuovamente in maggioranza.\nRivolte, unione ed emancipazione cattolica.\nFino al 1800 la citt\u00e0 era governata da un parlamento irlandese (anche se di stampo anglicano), ed \u00e8 durante questo periodo che furono costruiti la maggior parte degli edifici in stile Georgiano. Alla fine del XVIII secolo, i protestanti irlandesi - discendenti dei coloni britannici - erano giunti a considerare l'Irlanda come la loro nazione d'origine, e il parlamento irlandese si agit\u00f2 con successo per una maggiore autonomia e migliori termini commerciali con la Gran Bretagna. I liberali iniziarono a parlare di abrogazione della Leggi penali irlandesi e di porre fine alle conseguenti discriminazioni contro i cattolici.\nComunque, sotto l'influenza della rivoluzione americana e francese, alcuni radicali irlandesi si spinsero oltre e formarono gli \"United Irishmen\", per creare una repubblica indipendente, non-settaria e democratica. Tra i capi dell'Irlanda Unita a Dublino vi erano Napper Tandy, Oliver Bond e Edward Fitzgerald. Wolfe Tone, il capo del movimento, era anch'egli di Dublino. Gli \"United Irishmen\" progettarono di conquistare Dublino con sommosse di strada nel 1798, ma i loro capi vennero arrestati e la citt\u00e0 occupata da una forte presenza militare britannica, poco prima che i ribelli si radunassero. Ci furono alcuni combattimenti locali nei sobborghi cittadini - come a Rathfarnham, ma la citt\u00e0 rimase fermamente sotto controllo delle autorit\u00e0 durante la ribellione del 1798.\nL'influenza protestante fu sconvolta dagli eventi degli anni 1790, cos\u00ec come lo fu il governo britannico. In risposta a questi eventi, nel 1801, in base all'Atto di Unione Irlandese, che un\u00ec il Regno d'Irlanda con il Regno di Gran Bretagna per formare il Regno Unito di Gran Bretagna e Irlanda, il parlamento irlandese vot\u00f2 la sua propria scomparsa e Dublino perse molta della sua influenza politica. Anche se la crescita della citt\u00e0 continu\u00f2, Dublino soffr\u00ec finanziariamente per la perdita del parlamento e pi\u00f9 direttamente per la perdita delle entrate che sarebbero derivate dall'arrivo di centinaia di pari e di membri del parlamento e di migliaia di inservienti, per le sessioni parlamentari e per la stagione sociale della corte vicereale nel Castello di Dublino. Nel giro di pochi anni, molte delle magioni pi\u00f9 belle, comprese Leinster House, Powerscourt House e Aldborough House, un tempo possedute da pari che trascorrevano gran parte dell'anno nella capitale, vennero messe in vendita. Molti degli un tempo eleganti quartieri georgiani si trasformarono rapidamente in sobborghi. Nel 1803 Robert Emmet, fratello di uno dei capi dell'Irlanda Unita, lanci\u00f2 un'altra ribellione in citt\u00e0, che per\u00f2 venne sedata facilmente e port\u00f2 all'impiccagione dello stesso Emmet.\nNel 1829 i cattolici irlandesi recuperarono la piena cittadinanza del Regno Unito. Questo fu in parte un risultato delle agitazioni provocate da Daniel O'Connell, che organizz\u00f2 raduni di massa per l'emancipazione cattolica a Dublino e in altri luoghi. O'Connell inoltre, fece campagna politica senza successo per una restaurazione dell'autonomia legislativa irlandese. O'Connell venne in seguito eletto Lord Mayor di Dublino, ed \u00e8 ricordato ancora oggi tra i sindacalisti della citt\u00e0 per aver chiamato l'esercito britannico a sopprimere uno sciopero durante il suo mandato.\nTardo XIX secolo.\nDopo l'emancipazione e con la graduale estensione del diritto di votare nella politica britannica, i nazionalisti irlandesi (principalmente cattolici) ottennero il controllo del governo municipale di Dublino alla fine del XIX secolo. Ci\u00f2 spinse molti dei protestanti di Dublino e delle classi alte unioniste a trasferirsi fuori dalla citt\u00e0, nei nuovi sobborghi di Ballsbridge, Rathmines e Rathgar - che si distinguono ancora per la loro graziosa architettura Vittoriana e per le organizzazioni originariamente lealiste come la Royal Dublin Society. Una nuova ferrovia collegava inoltre Dublino con il sobborgo della classe media di D\u00fan Laoghaire, allora chiamato Kingstown.\nDublino, contrariamente a Belfast a nord, non speriment\u00f2 il pieno effetto della rivoluzione industriale e come risultato, la disoccupazione fu sempre alta in citt\u00e0. Industrie come il birrificio Guinness, la distilleria Jameson, e la fabbrica di biscotti Jacob's, fornivano gli impieghi pi\u00f9 stabili. Nuovi sobborghi per la classe operaia sorsero a Kilmainham e Inchicore. Un altro grande datore di lavoro era il sistema tramviario, gestito da una compagnia privata - la Dublin United Tramway Company .\nMonto.\nParadossalmente, anche se Dublino declin\u00f2 in termini di benessere e importanza dopo l'Atto di Unione, crebbe costantemente in dimensioni per tutto il XIX secolo. Nel 1900 la popolazione superava le 400.000 unit\u00e0. Assieme alla citt\u00e0 crebbe anche il suo livello di povert\u00e0. Bench\u00e9 descritta come \"la seconda citt\u00e0 dell'Impero (britannico)\", il suo grande numero di catapecchie divenne tristemente noto, e venne menzionato da scrittori come James Joyce. Un'area chiamata \"Monto\" (in o attorno a \"Montgomery Street\") divenne tristemente nota come il pi\u00f9 grande quartiere a luci rosse dell'Impero Britannico, sostenuto economicamente dal numero di caserme (e quindi di soldati) dell'esercito britannico, in particolare la \"Royal Barracks\" (in seguito Collins Barracks e oggi una delle sedi del Museo Nazionale d'Irlanda). \"Monto\" chiuse infine a met\u00e0 degli anni 1920, a seguito di una campagna contro la prostituzione condotta dalla cattolica Legione di Maria, dopo che la sua redditivit\u00e0 era gi\u00e0 stata gravemente minata dal ritiro dei soldati dalla citt\u00e0, successivo al Trattato Anglo-Irlandese (dicembre 1921) e alla costituzione dello Stato Libero d'Irlanda (6 dicembre 1922).\nLa serrata.\nNel 1913, Dublino speriment\u00f2 uno dei pi\u00f9 grandi e aspri scioperi che si siano mai visti in Gran Bretagna o in Irlanda - noto come \"la Serrata\". Lo sciopero venne promosso dalle attivit\u00e0 di James Larkin, un sindacalista militante, che tent\u00f2 di organizzare i lavoratori sottopagati di Dublino. Larkin fond\u00f2 la \"Irish Transport and General Worker's Union\" (ITGWU) e cerc\u00f2 di ottenere miglioramenti nelle paghe e nelle condizioni di lavoro tramite l'uso di scioperi che suscitassero solidariet\u00e0. In risposta William Martin Murphy, che possedeva la Dublin Tram Company, organizz\u00f2 un cartello di datori di lavoro che accett\u00f2 di licenziare qualsiasi membro dell'ITGWU e di far s\u00ec che gli altri dipendenti accettassero di non entrarvi a farne parte. Larkin a sua volta invit\u00f2 allo sciopero i lavoratori tramviari. A ci\u00f2 seguirono i licenziamenti o la \"serrata\" di qualsiasi lavoratore di Dublino che non si fosse ritirato dai sindacati. Nel giro di un mese 25.000 lavoratori erano o in sciopero o \"serrati\". Le dimostrazioni durante la disputa furono marcate da scontri cruenti con la \"Dublin Metropolitan Police\", che fecero 3 morti e centinaia di feriti. James Connolly, come risposta fond\u00f2 la \"Irish Citizen Army\" per difendere gli scioperanti dalla polizia. La serrata dur\u00f2 per sei mesi, dopo i quali gran parte dei lavoratori, le cui famiglie in molti casi stavano morendo di fame, lasciarono il sindacato e tornarono al lavoro.\nLa fine del dominio britannico.\nNel 1914 l'Irlanda sembr\u00f2 sull'orlo di ottenere la \"home rule\" (l'autogoverno) ma lo scoppio della I guerra mondiale ne provoc\u00f2 il rinvio. Nell'aprile 1916 una piccola banda di repubblicani irlandesi, guidati da Padraig Pearse, inscen\u00f2 quella che divenne nota come l'insurrezione di Pasqua a Dublino. La sollevazione vide le forze ribelli prendere il controllo dei punti nevralgici della citt\u00e0, che furono poi costretti a cedere alle truppe britanniche dopo settimane di combattimenti. Gran parte del centro cittadino venne distrutto dal fuoco dei proiettili e circa 500 persone, prevalentemente civili, restarono uccise. In aggiunta, la ribellione venne segnata da ondate di saccheggi e illegalit\u00e0 da parte degli abitanti dei ghetti di Dublino.\nAnche se l'insurrezione venne soppressa in modo relativamente facile da parte del governo britannico, e inizialmente si scontr\u00f2 con l'ostilit\u00e0 di molti irlandesi, l'opinione pubblica pass\u00f2 gradualmente ma decisamente dalla parte dei ribelli, i cui leader in molti casi erano stati giustiziati dall'esercito britannico successivamente all'insurrezione. Nel dicembre 1918 il partito ora controllato dai ribelli, il Sinn F\u00e9in, ottenne una schiacciante maggioranza al parlamento irlandese. Invece di prendere il loro posto nella Camera dei Comuni britannica, essi si radunarono nella residenza del Lord Mayor di Dublino e si proclamarono come \"D\u00e1il \u00c9ireann\" (l'Assemblea d'Irlanda).\nTra il 1919 e il 1921 l'Irlanda visse la guerra d'indipendenza. Le unit\u00e0 dell'IRA di Dublino condussero una campagna di guerriglia urbana contro la polizia e l'esercito britannico. Fu tale la regolarit\u00e0 degli attacchi alle pattuglie britanniche, che l'area tra le vie Camden e Aungier venne soprannominata i \"Dardanelli\" (luogo dove si svolse la campagna di Gallipoli) dai soldati britannici. Il singolo giorno pi\u00f9 sanguinoso di questi \"problemi\" a Dublino fu il \"Bloody Sunday\" del 1920, quando la squadra irlandese di Michael Collins assassin\u00f2 18 agenti britannici (si veda Cairo gang) attorno alla citt\u00e0 e i britannici si vendicarono aprendo il fuoco sulla folla che assisteva ad un incontro di calcio gaelico a Croke Park, uccidendo 14 civili e ferendone 65. Nel maggio 1921, l'IRA diede alle fiamme la Custom House, uno degli edifici pi\u00f9 belli di Dublino, che ospitava il quartier generale del governo locale in Irlanda. Cinque uomini dell'IRA vennero uccisi nell'operazione e oltre 80 catturati.\nA seguito di una tregua, una pace negoziata, nota come Trattato Anglo-Irlandese, venne firmata tra Regno unito e Irlanda. Il trattato creava uno Stato irlandese composto da 26 contee e dotato di autogoverno, noto come Libero Stato d'Irlanda. Questo episodio innesc\u00f2 lo scoppio della guerra civile irlandese del 1922-23, quando gli intransigenti repubblicani che facevano parte del movimento nazionalista presero le armi contro quelli che avevano accettato un compromesso con i britannici. La guerra civile ebbe inizio a Dublino, quando le forze contrarie al trattato presero il controllo dell'edificio delle \"Four Courts\". Essi si arresero dopo un bombardamento di artiglieria da parte di truppe del Libero Stato, ma alcuni dei loro compagni occuparono O'Connell Street, nella quale si svolsero scontri per un'altra settimana prima che l'esercito del Libero Stato mettesse in sicurezza la capitale. Dublino fu relativamente calma in seguito, anche se la guerriglia infuri\u00f2 nelle province. Il nuovo governo del Libero Stato riusc\u00ec a soffocare l'insurrezione verso la fine del 1923.\nIndipendenza.\nDublino aveva sofferto molto nel periodo 1916-1922. Fu la scena di una settimana di pesanti combattimenti nel 1916 e nuovamente allo scoppio della guerra civile nel 1922.\nMolti degli edifici pi\u00f9 belli di Dublino erano distrutti a quell'epoca; lo storico \"General Post Office\" (GPO) era uno scheletro bombardato dopo la rivolta del 1916; la Custom House di James Gandon venne bruciata dall'IRA nella guerra d'indipendenza, mentre uno dei capolavori sopravvissuti di Gandon, la \"Four Courts\" era stata catturata dai repubblicani e bombardata dall'esercito pro-trattato (i repubblicani in risposta riempirono scioccamente di trappole esplosive l'Irish Public Records Office, distruggendo mille anni di archivi). Il nuovo Stato si sistem\u00f2 meglio che pot\u00e9. Il Governatore Generale venne insediato nell'ex Loggia Vicereale, residenza del Lord Luogotenente d'Irlanda britannico, perch\u00e9 si pensava che fosse uno dei pochi luoghi dove non si trovasse in pericolo da parte dei sicari repubblicani. Il parlamento venne temporaneamente stabilito nel vecchio palazzo del Duca di Leinster, \"Leinster House\", dove \u00e8 poi sempre rimasto. Nel tempo, il GPO, la Custom House e le Four Courts vennero ricostruiti. Anche se vennero proposti grandi piani per Dublino, inizialmente non si ebbe nessun grande rimodellamento.\nL'\"emergenza\".\nL'Irlanda rimase rigorosamente neutrale durante la seconda guerra mondiale, al punto che non venne nemmeno chiamata \"la guerra\" nei discorsi irlandesi, ma \"l'emergenza\". Dublino scamp\u00f2 ai massicci bombardamenti della guerra grazie alla neutralit\u00e0 irlandese, anche se alcune bombe vennero sganciate da aerei della Luftwaffe, colpendo il \"North Wall\" - un quartiere operaio nella parte settentrionale del centro della citt\u00e0. Il bombardamento venne dichiarato come accidentale, anche se molti sospettarono che fu un atto deliberato di vendetta per la decisione di de Valera di inviare delle autopompe in aiuto alla popolazione di Belfast, a seguito di un pesante bombardamento della citt\u00e0. Secondo alcuni i bombardieri tedeschi sarebbero stati depistati verso Dublino dagli esperti della RAF.\nUna fazione dell'IRA sperava di avvantaggiarsi della guerra ottenendo aiuto dai tedeschi per invadere l'Irlanda del Nord. Nel dicembre 1939 essa riusc\u00ec a rubare quasi tutte le munizioni dell'esercito irlandese in un raid al deposito di Phoenix Park a Dublino. Per rappresaglia, De Valera incarcer\u00f2 i membri dell'IRA e ne giustizi\u00f2 diversi. Gli anni di guerra videro anche il razionamento imposto su Dublino e il temporaneo allargamento della piccola comunit\u00e0 ebraica da parte di ebrei che cercavano scampo dalle persecuzioni naziste.\nIl problema dei quartieri fatiscenti.\nI primi tentativi di affrontare le estese aree diroccate di Dublino si ebbero nel 1932, quando \u00c9amon de Valera, protagonista del 1916 e capo delle sconfitte forze anti-trattato nella guerra civile, ottenne il potere col voto alle urne. Grazie alla disponibilit\u00e0 di grossi finanziamenti, si iniziarono ad avere grossi cambiamenti. Prese il via uno schema per sostituire le catapecchie con alloggi decenti per i poveri di Dublino. Vennero costruiti alcuni nuovi sobborghi come Marino e Crumlin, ma i quartieri poveri nel centro della citt\u00e0 rimasero.\nSi dovette attendere fino agli anni 1960 perch\u00e9 venissero fatti sostanziali progressi nella rimozione delle catapecchie di Dublino, con migliaia di famiglie operaie trasferite nelle aree suburbane attorno ai confini della citt\u00e0. I successi di questo progetto furono alterni. Anche se le catapecchie vennero in gran parte rimosse, fu tale l'urgenza nel fornire le nuove abitazioni che poca pianificazione venne posta nei palazzi della nuova edilizia popolare. Nuovi sobborghi come Tallaght, Clondalkin e Ballymun acquisirono istantaneamente grandi popolazioni, fino a 50.000 abitanti nel caso di Tallaght, senza alcuna previsione per negozi, trasporti pubblici e posti di lavoro. Come risultato, per diversi decenni, queste zone divennero sinonimo di criminalit\u00e0, abuso di droghe e disoccupazione. Negli anni recenti, tali problemi si sono in qualche modo mitigati, con l'arrivo del boom economico della cosiddetta Tigre Celtica. Tallaght in particolare \u00e8 diventata pi\u00f9 variegata dal punto di vista sociale ed ha oggi delle ampie strutture commerciali, ricreative e di trasporto. Ballymun, l'unica area in Irlanda dove \u00e8 stato implementato uno schema abitativo sviluppato in verticale, \u00e8 stata in gran parte demolita e ricostruita negli ultimi anni.\nIronicamente, data la ritrovata prosperit\u00e0 economica irlandese, esiste di nuovo una carenza di alloggi in citt\u00e0. la maggiore occupazione ha portato a una rapida crescita nella popolazione cittadina. Come risultato, i prezzi delle abitazioni in vendita o in affitto sono cresciuti nettamente, portando molti dublinesi a lasciare la citt\u00e0 per acquistare case pi\u00f9 economiche nelle contee di Meath, Louth, Kildare e Wicklow, pur continuando a recarsi quotidianamente a Dublino per lavoro. Ci\u00f2 ha presumibilmente avuto un impatto negativo sulla qualit\u00e0 della vita in citt\u00e0 - portando gravi problemi di traffico, lunghi tempi di percorrenza e una espansione urbana incontrollata.\nLa distruzione della Dublino Georgiana negli anni 1960.\nCome parte del programma di costruzioni che tra l'altro spazz\u00f2 via i quartieri poveri del centro della citt\u00e0, a partire dagli anni 1950, la storica Dublino Georgiana fin\u00ec sotto l'attacco concertato delle politiche di sviluppo del governo irlandese. Intere file di case del XVIII secolo vennero demolite, soprattutto in Fitzwilliam street e in St Stephen's Green, per far posto a palazzine di uffici ed edifici governativi. Gran parte di questo sviluppo fu alimentato da costruttori e speculatori desiderosi di trarre profitto dal vivace mercato immobiliare degli anni 1960, della fine anni 1970 e degli anni 1980. Molte costruzioni vennero realizzate da sostenitori del governo con l'intenzione di affittare con profitto a inquilini statali altamente desiderabili, come dipartimenti governativi e agenzie statali. \u00c8 stato provato che molti edifici vennero approvati da ministri del governo personalmente legati ai costruttori coinvolti - spesso a detrimento dei contribuenti e della corretta pianificazione e conservazione della citt\u00e0 di Dublino.\nAlcuni di questi sviluppi vennero incoraggiati anche dall'ideologia nazionalista irlandese dominante all'epoca, che voleva spazzare via tutte le vestigia del passato coloniale irlandese. Un esempio estremo di questa linea di pensiero fu la distruzione da parte dell'IRA della Colonna di Nelson in O'Connell Street nel 1966. Questa statua del famoso ammiraglio britannico era stata uno dei punti di riferimento di Dublino per un secolo, ma venne fatta esplodere da una piccola bomba poco prima del cinquantesimo anniversario dell'insurrezione di Pasqua. Nel 2003, la colonna venne sostituita dalla Dublin Spire, un palo di metallo affusolato, alto 120 metri, eretto nello stesso punto. Si tratta della pi\u00f9 alta struttura del centro di Dublino, visibile per chilometri. Composto da sette parti, venne assemblato usando la pi\u00f9 grossa gru disponibile in Irlanda.\nMentre le pratiche distruttive degli anni sessanta diminuirono negli anni successivi, un fenomeno che invece prese piede fu quello di sostituire gli edifici storici con moderni aventi la facciata in uno stile che replicava quello georgiano. Interi settori di Harcourt Street e St. Stephen's Green furono demoliti e ricostruiti in questa maniera negli anni settanta-ottanta, come anche molte parti di Parnell Square, Kildare St., North Great George's Street e molte altre aree della citt\u00e0. Molti considerarono questa pratica come una \"facile via di fuga\" per i costruttori, una rispettabile facciata georgiana veniva mantenuta mentre il \"progresso\" poteva proseguire indisturbato dietro di essa. Questo approccio costruttivo dur\u00f2 fino ai primi anni novanta, quando si impose una politica pi\u00f9 rigorosa di conservazione.\nComunque, non furono solo i luoghi associati alla presenza britannica in Irlanda a cadere vittime dei costruttori irlandesi. Il Wood Quay - dove si trovavano i resti pi\u00f9 vecchi della Dublino vichinga, venne anch'esso demolito e sostituito dalla sede centrale del governo locale della citt\u00e0, anche se non senza una lunga e acrimoniosa lotta tra il governo e i conservazionisti. Pi\u00f9 di recente si \u00e8 avuta una controversia simile sul progetto dell'autostrada M50 che attraversava il sito del Castello di Carrickmines - parte del confine meridionale del Pale in epoca medievale. Di recente si \u00e8 insinuato che molte di queste controverse opere di costruzione a Dublino - su spazi verdi e su edifici storici - siano state permesse come risultato di corruzione e patronaggi dei politici da parte dei costruttori. A partire dagli anni 1990 ci sono stati una serie di tribunali creati per investigare la corruzione presente nel processo di pianificazione di Dublino.\nI \"problemi\" del Nord.\nDublino sostanzialmente non venne toccata dal conflitto civile che infuri\u00f2 nell'Irlanda del Nord dal 1969 alla fine degli anni 1990, con l'eccezione di diversi attentati dinamitardi nei primi anni 1970, e in particolare uno in Talbot street nel 1974. Gli attentati di Dublino e Monaghan il 17 maggio 1974, furono una serie di attacchi terroristici che colpirono Dublino e Monaghan, che causarono 33 morti (26 dei quali a Dublino), e quasi 300 feriti, il pi\u00f9 alto numero di vittime in un solo giorno nel periodo dei cosiddetti \"Troubles\". Anche se all'epoca nessuna organizzazione rivendic\u00f2 la paternit\u00e0 degli attacchi, ne vennero diffusamente incolpati i paramilitari lealisti dell'Irlanda del Nord (in particolare l\"'UVF\") . Nel 1993 l'Ulster Volunteer Force ammise di aver perpetrato gli attacchi. Si \u00e8 molto speculato sul fatto che gli attentatori vennero aiutati da membri delle forze di sicurezza britanniche.\nAltre occasioni in cui il conflitto nordirlandese ebbe un impatto su Dublino furono nel 1972, quando una folla inferocita diede fuoco all'ambasciata britannica di Dublino per protestare contro l'uccisione di 13 civili a Derry, nel \"Bloody Sunday\", da parte delle truppe britanniche, e nel 1981, quando i contestatori repubblicani dell'Anti H-Block cercarono di prendere d'assalto la nuova ambasciata britannica di Ballsbridge in risposta allo sciopero della fame dei membri dell'IRA imprigionati nel Regno Unito. Dopo diverse ore di scontri violenti con il Gardai, i dimostranti vennero dispersi.\nAltre dimostrazioni pi\u00f9 grosse e pacifiche si tennero a Dublino negli anni 1990, chiedendo la fine della campagna della Provisional IRA nel Nord. la pi\u00f9 grande di queste si svolse nel 1993, quando 20.000 persone dimostrarono in O'Connell Street dopo che l'IRA aveva ucciso due bambini in un attentato a Warrington nell'Inghilterra settentrionale. Dimostrazioni simili si ebbero nel 1995 e nel 1996, quando l'IRA pose fine al suo \"cessate il fuoco\" deciso nel 1994, con attentati a Londra e Manchester. Pi\u00f9 di recente, il 25 febbraio 2006 scoppi\u00f2 una lotta tra la Garda\u00ed e un gruppo di repubblicani che protestavano contro una parata lealista del \"Love Ulster\" in O'Connell Street. Al piccolo gruppo di attivisti politici si unirono centinaia di giovani locali e gli scontri proseguirono in O'Connell Street, dove vennero saccheggiati tre negozi, per quasi tre ore.\nIl problema eroina.\nDagli anni 1970 agli anni 1990, Dublino ha sofferto per una grave ondata di tossicodipendenza e dei crimini ad essa associati, che hanno colpito le aree della classe operaia. L'introduzione dell'eroina nel centro della citt\u00e0, alla fine degli anni 1970, accentu\u00f2 i problemi sociali associati a disoccupazione, alloggi fatiscenti e povert\u00e0. Questi problemi avevano due aspetti. In primo luogo, la dipendenza da eroina caus\u00f2 un'ondata di piccola criminalit\u00e0, come scippi, rapine, ecc., da parte dei tossicodipendenti che cercavano di assicurarsi i soldi per la prossima dose. Ci\u00f2 rese molte delle zone affette, inabitabili per il resto della popolazione. Inoltre, molti tossicodipendenti alla fine morirono a causa di malattie quali AIDS e epatite, dovute alla condivisione delle siringhe. In secondo luogo, il commercio di droga vide la formazione in citt\u00e0 di organizzazioni criminali, il cui uso della violenza port\u00f2 a diversi omicidi. La pi\u00f9 famosa di queste uccisioni fu quella della giornalista Veronica Guerin nel 1996, che venne uccisa da criminali sui quali stava investigando per conto di un quotidiano domenicale. Il problema della droga port\u00f2 a un diffuso movimento anti-droga, che raggiunse il suo apice a met\u00e0 degli anni 1990, i cui membri cercarono di costringere gli spacciatori ad abbandonare i loro quartieri. Alcuni quartieri accusarono gli attivisti anti-droga di essere dei vigilantes, o una facciata per il Sinn F\u00e9in e l'IRA.\nBench\u00e9 il problema delle droghe pesanti a Dublino sia in qualche modo sotto controllo, grazie ai programmi di distribuzione del metadone ai tossicodipendenti e una migliore prospettiva economica per i giovani, non \u00e8 affatto una cosa del passato. Di recente l'eroina \u00e8 stata affiancata dall'introduzione della cocaina.\nImmigrazione.\nDublino \u00e8 stata tradizionalmente una citt\u00e0 di emigrazione, con alti tassi di disoccupazione che costrinsero molti dei suoi abitanti a lasciare l'Irlanda per altri paesi, soprattutto Gran Bretagna e Stati Uniti. Comunque, l'ultimo decennio ha visto questo processo ribaltarsi in maniera drammatica, con il boom economico irlandese che ha attratto immigranti da tutto il mondo. Il gruppo pi\u00f9 folto ad arrivare in citt\u00e0 \u00e8 quello degli emigranti irlandesi di ritorno, ma ci sono state immigrazioni molto ampie anche da altre nazionalit\u00e0. Dublino \u00e8 oggi casa di sostanziose comunit\u00e0 di cinesi, nigeriani, russi, romeni, e molti altri provenienti in particolare da Africa ed Europa Orientale. Dopo l'ingresso nell'Unione europea di diverse nazioni est-europee nel 2004, i loro cittadini sono diventati il pi\u00f9 grande gruppo di immigranti a Dublino. La Polonia \u00e8 il luogo di origine pi\u00f9 comune, con oltre 100.000 giovani polacchi giunti in Irlanda dalla fine del 2005, la maggioranza dei quali \u00e8 concentrata a Dublino."}
{"id": "504449", "revid": "33751", "url": "https://it.wikipedia.org/wiki?curid=504449", "title": "Marcos Evangelista Cafu", "text": ""}
{"id": "504450", "revid": "1543377", "url": "https://it.wikipedia.org/wiki?curid=504450", "title": "Ebraismo ricostruzionista", "text": "L'Ebraismo ricostruzionista (, \"yahad\u00fat rekonstruktsyonistit\", o \u05d9\u05d4\u05d3\u05d5\u05ea \u05de\u05ea\u05d7\u05d3\u05e9\u05ea, \"yahad\u00fat mitkhad\u00e9shet\"; in inglese: \"Reconstructionist Judaism\") \u00e8 il quarto ramo dell'Ebraismo fondato negli Stati Uniti dal rabbino Mordecai Kaplan e dal rabbino Ira Eisenstein.\nNel 1968 il movimento diventa indipendente con la fondazione del Reconstructionist Rabbinical College a Filadelfia, Pennsylvania.\nL'Ebraismo ricostruzionista, simile all'Ebraismo riformato, si caratterizza per una maggiore attenzione ad alcuni aspetti tradizionali, come l'uso della lingua ebraica durante le funzioni.\nIl movimento, che riconosce la parit\u00e0 tra uomini e donne, si fonda sui principi della democrazia."}
{"id": "504451", "revid": "33751", "url": "https://it.wikipedia.org/wiki?curid=504451", "title": "Da Silva Roberto Carlos", "text": ""}
{"id": "504452", "revid": "682087", "url": "https://it.wikipedia.org/wiki?curid=504452", "title": "StG 44", "text": ""}
{"id": "504453", "revid": "287204", "url": "https://it.wikipedia.org/wiki?curid=504453", "title": "Ze Roberto", "text": ""}
{"id": "504454", "revid": "1123126", "url": "https://it.wikipedia.org/wiki?curid=504454", "title": "Abbazia territoriale", "text": "Labbazia territoriale \u00e8 una tipologia di circoscrizione ecclesiastica della Chiesa cattolica di rito latino.\nDefinizione.\nEssa \u00e8 definita dal Codice di diritto canonico al canone 370:\nPrecedentemente l'abbazia territoriale era chiamata abbatia nullius (dioecesis). Si tratta di una forma di Chiesa particolare, equiparata alla diocesi. Si definisce grazie al suo territorio e grazie alla presenza di una abbazia (o monastero) di tipo benedettino.\nStoricamente, infatti, le abbazie pi\u00f9 grandi ed importanti estendevano il proprio influsso anche al di fuori delle mura del monastero, abbracciando campi, possedimenti e anche piccoli villaggi, in cui dimoravano le persone che lavoravano nei fondi o nelle altre attivit\u00e0 dell'abbazia. Tutto questo territorio e queste persone erano sottratte all'autorit\u00e0 del vescovo e della diocesi e facevano diretto riferimento all'abbazia e all'abate. Quindi l'abate di un'abbazia territoriale deve:\nPapa Paolo VI, con il motu proprio \"Catholica Ecclesia\" del 23 ottobre 1976, ha disposto che in avvenire non vengano pi\u00f9 erette abbazie territoriali, se non per motivi speciali; e ha stabilito nuovi criteri e norme per il riordinamento di questa antica struttura ecclesiastica. Tra questi, la disposizione secondo cui gli Abati non siano pi\u00f9 consacrati vescovi, bench\u00e9 equiparati nel diritto canonico al vescovo diocesano (canone 381 \u00a7 2). L'ultima abbazia territoriale eretta prima di questa disposizione \u00e8 stata l'abbazia territoriale di Claraval in Brasile nel 1968.\nAbbazie attuali.\nSei abbazie territoriali si trovano in Italia:\nNegli altri paesi ci sono cinque abbazie territoriali:\nAntiche abbazie territoriali soppresse.\nFra le antiche abbazie territoriali, ora soppresse, si ricordano in Italia:\nAll'estero:"}
{"id": "504459", "revid": "599013", "url": "https://it.wikipedia.org/wiki?curid=504459", "title": "Z\u00e9 Roberto", "text": "In carriera ha vestito le maglie di Portuguesa, , Flamengo, , e Santos, per poi tornare al nella stagione 2007-2008. \u00c8 stato titolare della Nazionale brasiliana fino al 2006.\nCaratteristiche tecniche.\nDi ruolo centrocampista, poteva giocare anche da ala mancina. Si distingueva nel dribbling e nel cross, anche se la sua abilit\u00e0 pi\u00f9 apprezzata \u00e8 quella di incontrista. Disponeva anche di un'ottima fisicit\u00e0 nel proteggere palla dagli attacchi altrui. Inoltre, era molto bravo anche nel giocare tra di linee, con passaggi filtranti precisi, oltre a essere veloce.\nCarriera.\nClub.\nInizia a giocare nella Portuguesa nel 1994. Nel marzo 1997 si trasferisce al , che lo manda in prestito al Flamengo nel dicembre dello stesso anno. Nel giugno 1998 \u00e8 acquistato dal , con cui \u00e8 finalista perdente della UEFA Champions League 2001-2002. Nell'estate 2002 \u00e8 acquistato dal insieme al compagno di squadra Michael Ballack.\nCon la squadra di Monaco ha giocato per quattro stagioni consecutive, dal 2002 al 2006, vincendo 3 campionati tedeschi, 3 Coppe di Germania e una Coppa di Lega tedesca. Il contratto con il Bayern \u00e8 scaduto il 30 giugno 2006 e Z\u00e9 Roberto si \u00e8 poi accordato per un anno con il Santos, tornando cos\u00ec nel campionato brasiliano dopo nove anni. Nell'estate 2007 ha fatto ritorno al Bayern Monaco, conquistando nuovamente il campionato tedesco e la Coppa di Lega.\nIl 4 giugno 2009 il giocatore ufficializza che a fine campionato lascer\u00e0 il Bayern, e ci\u00f2 viene confermato anche dal presidente Karl-Heinz Rummenigge che gli aveva proposto un prolungamento fino al 30 giugno 2010.\nIl 2 luglio 2009 passa all'Amburgo con cui firma un contratto biennale con opzione sul terzo anno, a 4 milioni di euro a stagione.\nL'11 luglio 2011 lascia la Bundesliga per approdare in Qatar. Firma con l'Al-Gharafa un contratto biennale.\nIl 4 maggio 2012 viene ingaggiato dal Gr\u00eamio, legandosi al club brasiliano con un contratto annuale.\nIl 23 dicembre 2014 firma un contratto di un anno con il Palmeiras. Con i Verd\u00e3o arriva al primo posto nel suo girone al Campionato Paulista ma perde la finale con il Santos e il 20 ottobre 2015 rinnova il contratto per altri due anni. Nel Campionato di Serie A arrivano al nono posto e vincono la Coppa del Brasile.\nPur avendo annunciato il suo ritiro a fine anno nel febbraio 2016, dopo essere arrivato primo nel suo girone del Campionato Paulista ma poi eliminato dal Santos in semifinale e dopo aver vinto il Campionato di Serie A con un turno di anticipo, prolunga il contratto di un anno.\nIl 25 novembre 2017 si ritira dal calcio giocato all'et\u00e0 di 43 anni, disputando la sua ultima partita, vinta in casa 2-0 contro il Botafogo, due giorni dopo. Nell'ultima giornata di campionato non viene incluso nella lista dei titolari.\nNazionale.\nCon la Nazionale brasiliana ha esordito nel 1995. Ha fatto parte della selezione brasiliana convocata per i Mondiali 1998 e 2006, edizione in cui \u00e8 stato titolare della squadra e ha segnato l'ultimo gol della vittoria per 3-0 contro il Ghana agli ottavi di finale.\nStatistiche.\nPresenze e reti nei club.\n\"Statistiche aggiornate al 27 novembre 2017.\""}
{"id": "504461", "revid": "416175", "url": "https://it.wikipedia.org/wiki?curid=504461", "title": "M\u01cenzh\u014du D\u00ecgu\u00f3 H\u01ceij\u016bn", "text": "La M\u01cenzh\u014du D\u00ecgu\u00f3 H\u01ceij\u016bn era la marina militare del Manchukuo, organizzata su due reparti, separati sia organizzativamente sia geograficamente: la \"Forza di difesa fluviale\" e la \"Polizia costiera\". La Flotta di difesa fluviale venne costituita nel 1932 con le unit\u00e0 della flottiglia dell'Amur per supportare le azioni terrestri giapponesi. La Polizia costiera fu creata principalmente per il controllo delle aree costiere, con equipaggi formalmente misti, ma in prevalenza giapponesi. Per tutta la sua esistenza la marina mancese dipese dai rifornimenti di materiali da parte del Giappone. Con la fine della seconda guerra mondiale e la capitolazione del Giappone la marina del Manchukuo venne sciolta ed i materiali furono integrati parte nella Marina cinese e parte nella Marina sovietica.\nLa Flotta di difesa fluviale.\nL'origine.\nNel 1929 la flotta locale cinese aveva affrontato sull'Amur la \"Flottiglia dell'Amur\" sovietica, con risultati disastrosi per i cinesi. All'atto dell'invasione della Manciuria da parte del Giappone i comandi militari superiori avevano lasciato il comando di quanto restava della flotta al capitano di fregata Yin Tsu-ch'ien, fuggendo ed abbandonandolo senza ordini, senza rifornimenti e senza paghe per gli equipaggi. Il Giappone, all'atto dell'invasione, aveva creato un'Organizzazione Speciale Navale Mancese, sotto il comando del contrammiraglio Kobayashi Shozaburo, per integrare le unit\u00e0 navali mancesi nella flotta imperiale dal punto di vista operativo. Il 15 febbraio 1932 il capitano di corvetta Sasaki dell'Organizzazione Speciale Navale prese contatto con Yin Tsu-ch'ien, riuscendo a convincerlo ad entrare al servizio dei giapponesi insieme alle sue cinque cannoniere a ruote. Con queste navi fu costituita il 1\u00ba marzo 1932 la \"Flotta di Difesa Fluviale del Manchukuo\".\nI mezzi.\nLe prime unit\u00e0 della flotta furono le cinque cannoniere: \"Li-sui\" (gi\u00e0 \"Vaterland\" della Marina Imperiale Tedesca), \"Li-chi\", \"Chiang-ching\", \"Chiang-pien\", \"Chian-tsung\". Erano tutte cannoniere a ruota costruite nei primi anni del secolo, con armamento e corazzatura sovradimensionati rispetto alla potenza dei motori cosicch\u00e9 nessuna delle unit\u00e0 era in grado di superare gli 8 nodi di velocit\u00e0. Data la deficienza operativa di queste unit\u00e0 il commando giapponese organizz\u00f2 in appoggio un contingente di 4 (successivamente 6) cannoniere denominato \"Forza di Spedizione Navale del Sungari\" con funzioni tanto di appoggio all'esercito giapponese quanto di addestramento degli equipaggi della marina mancese. Nell'aprile del 1933 la \"Forza di Spedizione Navale del Sungari\", l\u2032\"Organizzazione Speciale Navale mancese\" e la \"Flotta di Difesa Fluviale Mancese\" furono fuse operativamente nella \"Marina Territoriale Mancese\", sotto il comando del contrammiraglio Kobayashi Shozaburo. In questa fase la \"Flotta di Difesa Fluviale\" si organizz\u00f2 su quartier generale, centro addestramento, arsenale navale, depositi munizioni e carburanti (ad Harbin), caserme e tre stazioni di sorveglianza sul Sungari e sull'Amur, creando inoltre anche un corpo di fucilieri di marina.\nNel luglio del 1933 furono varate le vedette \"Hui-min\", \"En-min\" e \"Pu-min\", armate solo di due mitragliatrici da 13\u00a0mm, ma capaci di muovere a 10 nodi.\nNel 1935, in seguito ad altre acquisizioni, la \"Flotta di difesa fluviale\" era organizzata su tre flottiglie: una di 12 unit\u00e0 sul Sungari, una sul Sungari minore di 4 unit\u00e0 ed una di 3 unit\u00e0 sull'Amur.\nNel 1936 entrarono in linea i monitori fluviali \"Shun-tien\" \"Ting-pien\", \"Chin-jen\", \"Yang-min\", tutti con una velocit\u00e0 prossima ai 13 nodi, aumentando la potenza della \"Flotta di difesa fluviale\" ad un livello tale che alcuni rapporti ipotizzavano la capacit\u00e0 di questa di confrontarsi con la \"Flottiglia dell'Amur\" (sovietica). Infatti questa classe costituiva uno sviluppo interessante dei mezzi fluviali, dato che mentre \"Shun-tien\" e \"Yang-min\" erano armati con un obice da 150\u00a0mm, gli altri due monitori erano armati con tre cannoni da 120/50 per uso sia antinave sia contraerei, rendendoli quindi capaci di difendersi da attacchi aerei nel caso di contrasti con le unit\u00e0 sovietiche. In seguito all'esplosione di un proiettile nella volata di un obice da 150\u00a0mm, queste armi furono sbarcate e sostituite da cannoni da 80\u00a0mm, nel 1944 furono sbarcati anche i cannoni da 120/50 per essere utilizzati come difese contraerei, sostituiti anch'essi da cannoni da 80\u00a0mm.\nLa \"Marina territoriale mancese\" venne sciolta il 15 novembre 1938, avendo esaurito il suo compito, e la \"Flotta di difesa fluviale\" fu inquadrata nell\"'Armata del Kwantung\", passando quindi alle dipendenze dell'esercito e non pi\u00f9 della marina giapponese. La supervisione della flotta mancese fu assunta dal maggiore (successivamente tenente colonnello) Uchida Minoru, che conserv\u00f2 tale incarico fino al 1942. Sotto il controllo dell'esercito fu potenziata la componente dei fucilieri di marina, che arrivarono a 500 uomini, organizzati in 6 compagnie, dislocati a Fu-chin e ad Harbin. Le unit\u00e0 navali vennero organizzate in 5 squadre (ognuna di due unit\u00e0) e 5 gruppi di cannoniere, che raggruppavano le unit\u00e0 minori.\nLe operazioni.\nLe unit\u00e0 della \"Forza di difesa fluviale\" iniziarono la loro attivit\u00e0 operativa gi\u00e0 dal 16 aprile 1932, sia operando direttamente contro i centri di resistenza cinesi sia appoggiando gli sbarchi di truppe giapponesi nelle citt\u00e0 fluviali sul Sungari.\nIn seguito ad un accordo con le autorit\u00e0 sovietiche la \"Forza di difesa fluviale\" dal 20 luglio 1933 pot\u00e9 operare anche sui fiumi Amur e Ussuri, dove mossero con 6 unit\u00e0 (\"Li-sui\", capo flotiglia, \"Chiang-pien\", \"Chiang-ching\", \"En-min\", \"Hui-min\" e \"Pu-min\"). Nel corso di queste operazioni la flottiglia fu impegnata in veri e propri combattimenti a Hu-lin, dove conseguirono un netto successo, catturando alcuni natanti e liberando alcuni prigionieri.\nA partire dal 1936 inizi\u00f2 una fase operativa che prevedeva il rischio di un confronto con l'Unione Sovietica, che port\u00f2 fino alla guerra non dichiarata del 1939, che ebbe esiti negativi per il Giappone. Comunque nel periodo fra il 1933 ed il 1943 ci furono ben 1300 \"incidenti\" fra Unione Sovietica e Giappone ai confini del Manchukuo. In questi incidenti la \"Flotta di difesa fluviale\" fu coinvolta il 20 giugno 1937, quando si scontr\u00f2 con cannoniere sovietiche sull'Amur, incidente che si concluse con l'affondamento di una cannoniera sovietica e qualche decina di caduti da entrambe le parti e che port\u00f2 ad un accordo siglato il 3 luglio successivo fra russi e giapponesi.\nLa Polizia costiera.\nLa \"Polizia costiera\", successivamente \"Forza di polizia delle coste marittime\" mancese estendeva la sua autorit\u00e0 sia sulle aree costiere sia sul fiume Liao Ho. Era costituito da un comando e tre divisioni (navale, terrestre ed aerea), pi\u00f9 due squadre per la sorveglianza in alto mare. La Forza di polizia era sotto il controllo totale della marina nipponica, che preferiva tenere personale giapponese sulle unit\u00e0 formalmente tenute dall'elemento mancese\nL'unit\u00e0 pi\u00f9 grande della forza era il guardacoste \"Hai-wei\" (gi\u00e0 cacciatorpediniere giapponese \"Kashi\") classe Momo, varato nel 1916 ed armato con tre cannoni da 120/45 e 6 tubi lanciasiluri 457\u00a0mm, dislocava 835 t ed aveva una velocit\u00e0 di 31,5 nodi. Nel giugno 1942 fu ripreso in forza dalla Flotta Imperiale e and\u00f2 perduto per attacco aereo il 10 ottobre 1944.\nLa fine della marina mancese.\nIl 7 agosto 1945 la nave rifornimento \"Hai-wai\", della \"Forza di polizia delle coste marittime\" venne silurata da un sommergibile di nazionalit\u00e0 sconosciuta, che le aveva lanciato due siluri. Il siluro che non aveva colpito la nave, arenatosi su una spiaggia sabbiosa, fu esaminato dalle autorit\u00e0 giapponesi e non rivel\u00f2 nessuna caratteristica comune con i siluri statunitensi.\nIl 9 agosto 1945 l'Unione Sovietica dichiarava guerra al Giappone ed iniziava l'invasione del Manchukuo. L\u2032\"armata del Kwantung\" e l'esercito mancese, surclassati dalle forze sovietiche in termini di uomini, di carri armati, di artiglierie e di aerei non furono in grado di opporre che una resistenza simbolica. La \"Flotta di difesa fluviale\" fu richiamata ad Harbin per difendere la citt\u00e0, ma la flotta cominci\u00f2 a risentire di rese e diserzioni. La componente mancese della flotta spesso si ribell\u00f2 agli ufficiali giapponesi e tent\u00f2 di entrare in contatto con le forze cinesi, mentre alcuni reparti, che tentarono di accordarsi con i sovietici, furono passati per le armi.\nLa maggior parte delle navi mancesi fu catturata e riutilizzata dai sovietici, in alcuni casi fino agli anni settanta. Le altre unit\u00e0 furono incorporate dalle forze comuniste cinesi."}
{"id": "504463", "revid": "26630", "url": "https://it.wikipedia.org/wiki?curid=504463", "title": "Provisional Irish Republican Army", "text": "La Provisional IRA (Irish Republican Army, Esercito Repubblicano Irlandese), in gaelico Oglaigh na h\u00c9ireann (che letteralmente significa \"Volontari d'Irlanda\"), \u00e8 stata un'organizzazione paramilitare che si batteva per la fine della presenza britannica in Irlanda del Nord e la riunificazione con la Repubblica d'Irlanda (\u00c9ire).\nStoria.\nLa Provisional IRA (PIRA) nasce tra il 1969 e il 1970 con la scissione dall'IRA (chiamata da allora in poi Official IRA) di alcuni elementi critici verso la \"leadership\" ma soprattutto di non essere stata in grado di difendere i quartieri cattolici di Belfast quando, nell'agosto 1969, vennero attaccati da gruppi di estremisti protestanti spalleggiati da reparti della Royal Ulster Constabulary (RUC), la polizia dell'Ulster al 90% protestante, e centinaia di famiglie dovettero abbandonare le proprie case date alle fiamme.\nFino ai primi mesi del 1971 la PIRA si occup\u00f2 principalmente di difendere i quartieri cattolici delle principali citt\u00e0 dell'Irlanda del Nord (Belfast e Derry) e di addestrare le reclute che volevano entrare nell'organizzazione; dopo questa fase inizi\u00f2 una vera e propria offensiva militare contro le truppe britanniche, attaccate quotidianamente sia nelle aree urbane che nelle zone rurali (specialmente nelle aree di East Tyrone e South Armagh), e contro i cosiddetti \"obiettivi economici\", come pub, ristoranti e fabbriche, che venivano fatti saltare in aria con regolare frequenza.\nA peggiorare le cose erano gli attacchi dei gruppi paramilitari protestanti (in particolare UFF, nome usato dall'UDA, organizzazione legale, e UVF), che colpivano in prevalenza cittadini cattolici che non avevano nulla a che fare con la PIRA, e che contribuirono a trasformare l'Irlanda del Nord (in particolare Belfast, Derry e la zona di confine del South Armagh) nel territorio pi\u00f9 militarizzato dell'Europa Occidentale. \nDopo tre anni tremendi (il 1972 rester\u00e0 l'anno con pi\u00f9 morti di tutto il conflitto) alla fine del 1974 la PIRA, in seguito a colloqui segreti con emissari del governo britannico, decise di dichiarare una tregua, durata alcuni mesi, durante la quale i paramilitari protestanti uccisero decine di cattolici tentando di trascinare la PIRA in un vortice di omicidi settari. Terminata la tregua la vecchia dirigenza della PIRA venne rimpiazzata da elementi pi\u00f9 giovani (tra i quali Gerry Adams e Martin McGuinness), che si erano opposti alla tregua sin dall'inizio e che iniziarono a riorganizzare la PIRA e a teorizzare la necessit\u00e0 di una \"guerra di lunga durata\".\nGli effetti di questa riorganizzazione divennero evidenti a tutto il mondo il 27 agosto 1979: al mattino la PIRA, al largo di Mullaghmore (Eire), fece saltare in aria la barca di Lord Louis Mountbatten, cugino della regina d'Inghilterra, uccidendolo con altre 3 persone, mentre il pomeriggio, due esplosioni ravvicinate causarono la morte di 18 soldati inglesi a Warrenpoint, nella contea di Down. La sera stessa, a Belfast, lungo la Falls Road, l'arteria stradale sulla quale si affacciano i quartieri cattolici di West Belfast, comparve la scritta \"13 gone and not forgotten, we got 18 and Mountbatten\" e cio\u00e8 \"i 13 non sono stati dimenticati, ne abbiamo \"beccati\" 18 e Mountbatten\" (riferendosi ai 13 morti del Bloody Sunday uccisi dal Reggimento Paracadutisti, lo stesso dei soldati morti a Warrenpoint).\nDopo due anni trascorsi nella solita routine di bombe, omicidi e attentati, all'inizio del 1981 la PIRA torn\u00f2 di nuovo all'attenzione del mondo quando i suoi prigionieri rinchiusi nel carcere di Long Kesh decisero di intraprendere uno sciopero della fame per riottenere lo status di \"prigionieri politici\" che il governo britannico aveva abolito nel 1976. Il 1\u00ba marzo Bobby Sands, di Belfast, inizi\u00f2 il digiuno che l'avrebbe ucciso 66 giorni dopo, non prima di essere eletto al Parlamento britannico in una elezione suppletiva nel collegio elettorale di Fermanagh-South Tyrone. Il suo corteo funebre venne seguito da circa 100.000 persone.\nNel corso dello sciopero, durato fino al 3 ottobre 1981, altri nove detenuti (6 della PIRA e 3 dell'INLA, un'altra organizzazione repubblicana) seguirono Sands nella tomba. Lo sciopero fu un'occasione di grandissima propaganda per la PIRA e per il Sinn F\u00e9in, suo braccio politico, mentre nel mondo intero si moltiplicarono gli appelli al primo ministro Margaret Thatcher ad essere meno inflessibile e a trovare un compromesso con i detenuti, ma invano. Da allora la Thatcher divent\u00f2 l'obiettivo principale della PIRA che, nell'ottobre 1984, quasi riusc\u00ec ad ucciderla quando fece esplodere una bomba nel Grand Hotel di Brighton dove si stava svolgendo il congresso del suo partito.\nLa notte del 12 ottobre 1984 un membro del Provisional IRA, Patrick Magee, fece detonare una bomba da 50 chilogrammi all'interno del Grand Hotel di Brighton. All'interno dell'hotel si stava svolgendo in quei giorni la convention nazionale del Partito Conservatore, guidato in quegli anni dal primo ministro Margaret Thatcher. Proprio il Primo Ministro era l'obbiettivo principale dell'attentato, che per\u00f2 usci miracolosamente illesa dall'esplosione. A seguito della detonazione cinque persone persero la vita ed altre 30 rimasero ferite, tutte appartenenti al Partito Conservatore. Per portare a termine l'attentato Patrick Magee, sotto falso nome, aveva preso una stanza nell'hotel durante la settimana della convention, ed aveva nascosto la bomba (dotata di timer) all'interno del bagno della sua camera. La stanza di Magee si trovava esattamente in direzione della suite della Thatcher, posizionata cinque piani sopra di lui.\nLa bomba esplose alle ore 02:54 di notte, e fece crollare una porzione dell'hotel di circa cinque piani. I pompieri intervenuti sostennero che molte vite erano state salvate perch\u00e9 l'edificio del Grand Hotel (di epoca vittoriana) era molto solido e dalle mura spesse. L'esplosione distrusse totalmente il bagno della suite di Margaret Thatcher, ma lasci\u00f2 miracolosamente intatte la camera da letto ed il piccolo salottino. Subito dopo l'esplosione il Primo Ministro, assieme al marito e a una collaboratrice, furono trasferite per ragioni di sicurezza all'interno di una stazione di Polizia della citt\u00e0 di Bringhton. Per volont\u00e0 della Thatcher la mattina dopo, nonostante l'attentato, la convention si svolse regolarmente alle ore 09:30.\nL'IRA la mattina seguente rivendic\u00f2 la propria responsabilit\u00e0 nell'attentato mediante una telefonata alla sede nazionale dell'Agenzia di stampa Associated Press, assicurando che avrebbe provato nuovamente ad uccidere il Primo Ministro. L'uomo che telefon\u00f2 aggiunse inoltre che: \"Si \u00e8 voluto stanotte colpire l'intero gabinetto britannico ed i guerrafondai del Partito Tory. Il Primo Ministro Margaret Thatcher si render\u00e0 ora conto che non pu\u00f2 invadere il nostro paese, uccidere la nostra gente e torturare gli irlandesi pensando di passarla liscia. Oggi siamo stati sfortunati, ma ricordate: a noi basta essere fortunati una volta sola, mentre a voi serve essere fortunati sempre\". La capacit\u00e0 militare della PIRA aument\u00f2 notevolmente verso la fine degli anni ottanta grazie al sostegno della Libia di Mu\u02bfammar Gheddafi che, come risposta alla partecipazione britannica al bombardamento di Tripoli del 1986, rinnov\u00f2 i suoi contatti con la PIRA risalenti ai primi anni '70 e invi\u00f2 in Irlanda almeno 4 navi cariche di armamenti moderni (tra cui alcune tonnellate di esplosivo plastico Semtex). Per contro le forze di sicurezza britanniche, in particolare gli uomini dello Special Air Service (SAS), e i gruppi paramilitari protestanti avevano aumentato la pressione sulla PIRA che, dal 1987 al 1992, perse, per mano dell'esercito britannico, del SAS, dell'UFF e dell'UVF o a causa di esplosioni premature, 52 dei suoi membri (27 nella sola contea di Tyrone).\nLa situazione era in una fase di stallo in cui era chiaro che n\u00e9 la PIRA n\u00e9 l'esercito britannico erano in grado di vincere militarmente. Cominciarono allora dei colloqui segreti tra la PIRA e il governo britannico, che si intensificarono dopo che tra il 1992 e il 1993 la PIRA fece esplodere due bombe di elevata potenza nel centro di Londra causando danni per centinaia di milioni di sterline. Il 31 agosto 1994 la PIRA annunci\u00f2 la \"completa cessazione delle operazioni militari\" e, quando il 13 ottobre venne emulata dai paramilitari protestanti, la pace sembr\u00f2 a portata di mano. Il 9 febbraio 1996 per\u00f2 la PIRA, insoddisfatta dei progressi del processo di pace, ruppe la tregua facendo esplodere una bomba a Canary Wharf, nella zona dei Docks di Londra e il conflitto riprese, sebbene meno intenso.\nNel maggio 1997 il Partito Laburista di Tony Blair vinse le elezioni in Inghilterra dopo 18 anni di governi conservatori e si aprirono nuove prospettive per la questione nordirlandese. Il 19 luglio 1997 la PIRA annunci\u00f2 un'altra tregua, anche se questa volta dovette affrontare la scissione di alcuni elementi dell'organizzazione contrari alla sospensione delle operazioni militari. Questo gruppo, guidato dall'ex Quartiermastro Generale, Micky McKevitt, divenne noto con il nome di Real IRA e, prima di essere decimato dagli arresti, si rese responsabile della strage di Omagh, nell'agosto 1998, in cui un'autobomba uccise 29 persone.\nDopo mesi di colloqui, promossi dal premier britannico Blair e da quello irlandese Bertie Ahern, il 10 aprile 1998 i delegati dei partiti nordirlandesi, tra cui quelli che rappresentavano i paramilitari, e cio\u00e8 il Sinn F\u00e9in, il \"Progressive Unionist Party\" (PUP), braccio politico dell'UVF e l\"'Ulster Democratic Party\" (UDP), rappresentante l'UDA/UFF, firmarono l'Accordo del Venerd\u00ec Santo (\"Good Friday Agreement\") che prevedeva la costituzione di un governo misto tra protestanti e cattolici in proporzione ai risultati elettorali e, cosa che stava particolarmente a cuore ai paramilitari, la liberazione entro 3 anni di tutti i detenuti appartenenti alle organizzazioni che avevano sottoscritto l'accordo. Da allora, a parte alcuni episodi, generalmente circoscritti al periodo estivo in cui si svolgono le tradizionali marce dei protestanti per ricordare la vittoria sui cattolici di Guglielmo III d'Inghilterra nel 1690, l'Irlanda del Nord vive un periodo abbastanza pacifico (considerato il livello di violenza del periodo dei \"Troubles\").\nLa PIRA, che considererebbe la consegna dei suoi arsenali come una resa agli inglesi, a partire dal 2001 ha fatto ispezionare periodicamente i suoi depositi di armi ad una commissione internazionale che aveva l'obbligo di verificare che le armi in essi contenute non fossero state usate. Infine, nel 2005, con un comunicato letto da S\u00e9anna Walsh, ex \"blanketman\" (come vengono chiamati coloro che avevano partecipato alla \"blanket protest\" che sfoci\u00f2 negli scioperi della fame), amico di Bobby Sands e gi\u00e0 OC (\"Officer Commanding\", il comandante) dei detenuti dell'IRA a Long Kesh, la Provisional IRA si \u00e8 detta pronta a distruggere tutte le sue armi e ha annunciato la fine della lotta armata e, pur affermando di non voler sciogliere l'organizzazione, ha dichiarato di voler usare mezzi esclusivamente pacifici per arrivare al suo obiettivo finale, la riunificazione delle sei contee del Nord con la Repubblica d'Irlanda.\nDalla Provisional IRA e dal Sinn F\u00e9in nel 1986 si era staccato un piccolo gruppo di dissidenti, contrari alla decisione del Sinn F\u00e9in (approvata anche dall'IRA) di presentarsi alle elezioni nell'Eire. I dissidenti, guidati da Ruairi \u00d3 Bradaigh (\"Rory Brady\") e Daithi \u00d3 Conaill (\"David O'Connell\"), capi storici della Provisional IRA e del Sinn F\u00e9in, diedero vita, oltre che a un partito, il Republican Sinn F\u00e9in, anche a un braccio armato, chiamato CIRA (Continuity Irish Republican Army) che rimane fermo sul punto di continuare la lotta contro le forze britanniche finch\u00e9 l'Irlanda non sia completamente libera.\nStruttura.\nAl vertice della PIRA c'\u00e8 il Consiglio dell'Esercito (\"Army Council\"), formato da 7 persone elette dall'Esecutivo (\"Army Executive\"), composto da 12 persone elette tra tutti i membri della PIRA nel corso dell'Assemblea Generale (\"General Army Convention\"), che riunisce i delegati di tutte le unit\u00e0 della PIRA.\nIl Consiglio dell'Esercito ha il compito di decidere la strategia dell'organizzazione e di nominare il Capo di Stato Maggiore (\"Chief of Staff\"), colui che ha il compito di guidare materialmente l'organizzazione secondo le linee decise dal Consiglio.\nPer far ci\u00f2 il Capo di Stato Maggiore nomina un suo Stato Maggiore del Quartier Generale (GHQ Staff, \"General Headquarters Staff\") composto, oltre che da lui stesso e dall'Aiutante Generale (\"Adjutant General\"), il suo vice, dai capi dei dipartimenti in cui \u00e8 divisa l'organizzazione e che sono:\nAl di sotto del Quartier Generale la PIRA si divide in due: Comando Nord (\"Northern Command\"), comprendente le 6 contee dell'Irlanda del Nord e le 5 contee di confine dell'Eire (la cosiddetta \"zona di guerra\"), che ha la responsabilit\u00e0 effettiva di pianificare e condurre le operazioni militari e Comando Sud (\"Southern Command\"), comprendente le restanti 21 contee irlandesi, la cui attivit\u00e0 si pu\u00f2 ricondurre principalmente a:\nSia il Comando Nord che il Comando Sud hanno un proprio stato maggiore. Il Comando Nord \u00e8 ulteriormente ripartito in brigate, di cui le pi\u00f9 numerose ed importanti sono quelle che coprono le zone dove si svolge la maggioranza delle operazioni e cio\u00e8 Belfast, Derry, Tyrone e South Armagh. La Brigata Belfast (\"Belfast Brigade\"), la pi\u00f9 numerosa in assoluto, \u00e8 divisa in 3 battaglioni che coprono le diverse zone della citt\u00e0:\nAl di sotto delle Brigate, infine, si trovano le cosiddette ASU (\"Active Service Units\", Unit\u00e0 in Servizio Attivo), ovverosia le cellule di 4-6 membri introdotte dalla riorganizzazione del 1977-78 per minimizzare i danni che eventuali informatori o infiltrati avrebbero potuto causare all'organizzazione."}
{"id": "504466", "revid": "767487", "url": "https://it.wikipedia.org/wiki?curid=504466", "title": "Sequani", "text": "I Sequani erano un popolo celtico del bacino superiore del fiume Arar (Saona), cio\u00e8 dell'odierna Franca Contea e di parte della Borgogna.\nStoria.\nPrima dell'arrivo di Gaio Giulio Cesare in Gallia, i sequani si schierarono con gli arverni contro gli edui e invitarono il popolo germanico dei Suebi, guidato da Ariovisto, ad attraversare il Reno per aiutarli (71). Alla fine, per\u00f2, si trovarono ridotti in semi-schiavit\u00f9 dal capo germanico e per questo chiesero aiuto a Cesare, che sconfisse e scacci\u00f2 i germani (58), ma obblig\u00f2 i sequani a restituire tutto ci\u00f2 che avevano preso agli edui. Esasperati, si schierarono con Vercingetorige (52) e furono sconfitti ad Alesia.\nAl tempo di Augusto, il loro territorio fu conosciuto come \"Sequania\", che and\u00f2 a formare una parte della provincia della Gallia belgica. Centro importante era \"Epomanduodurum\" (Mandeure).\nDopo la morte di Vitellio (69 d.C.), gli abitanti rifiutarono di unirsi alla ribellione antiromana guidata da Gaio Giulio Civile e Giulio Sabino, e sconfissero Sabino, che aveva invaso il loro territorio. L'arco di trionfo di \"Vesontio\" (Besan\u00e7on), che aveva ottenuto lo status di colonia proprio per il servizio reso a Roma, commemora forse questa vittoria.\nDiocleziano aggiunse l'Elvezia e parte della Germania Superior alla Sequania, che divenne la provincia \"Maxima Sequanorum\", mentre Vesontio ebbe il titolo di \"Metropolis civitas Vesontiensium\". Quindici anni dopo, nel 355, Vesontio fu saccheggiata dai barbari. Al tempo dell'imperatore Giuliano, riacquist\u00f2 parte della sua precedente importanza ed essendo una citt\u00e0 fortificata riusc\u00ec a respingere gli attacchi dei Vandali. In seguito crearono il regno di Borgogna."}
{"id": "504468", "revid": "92723", "url": "https://it.wikipedia.org/wiki?curid=504468", "title": "Amministrazione apostolica", "text": "Lamministrazione apostolica \u00e8 una tipologia di circoscrizione ecclesiastica della Chiesa cattolica di rito latino.\nNormativa canonica.\nL'amministrazione apostolica \u00e8 definita dal Codice di diritto canonico al canone 371 \u00a72:\nSi tratta di una forma di Chiesa particolare, equiparata alla diocesi, definita dal suo territorio e guidata da un amministratore apostolico, non necessariamente insignito del carattere episcopale.\nI motivi per cui una determinata zona non diventa diocesi, ma amministrazione apostolica, possono risiedere in particolari difficolt\u00e0 di rapporto tra la Santa Sede e lo Stato a cui appartiene il suo territorio, oppure per mutamenti di confine tra due o pi\u00f9 Stati, o semplicemente perch\u00e9 la struttura di Chiesa \u00e8 ancora molto debole e non sarebbe possibile costituire una vera diocesi.\nDal 2002 \u00e8 stata introdotta anche una sua forma particolare, ovvero l'amministrazione apostolica personale: essa \u00e8 limitata territorialmente e la giurisdizione dell'amministratore sui suoi fedeli \u00e8 a carattere personale e cumulativa con quella dell'ordinario del luogo. Attualmente l'unica amministrazione apostolica di questo tipo \u00e8 quella di San Giovanni Maria Vianney, coestensiva con il territorio della diocesi di Campos in Brasile, e nella quale si celebrano l'eucaristia e gli altri sacramenti secondo il rito romano e la disciplina liturgica da Pio V rivisti e ordinati, con gli adattamenti apportati dai suoi successori fino a Giovanni XXIII.\nAmministrazioni apostoliche.\nElenco delle amministrazioni apostoliche che figurano nell'Annuario pontificio:\nTra le antiche amministrazioni apostoliche, oggi soppresse, si ricordano:"}
{"id": "504471", "revid": "113731224", "url": "https://it.wikipedia.org/wiki?curid=504471", "title": "Psicologia dell'emergenza", "text": "La Psicologia dell'emergenza \u00e8 il settore della psicologia che si occupa degli interventi clinici e sociali in situazioni di calamit\u00e0, disastri ed emergenza/urgenza.\nPi\u00f9 in generale, \u00e8 \"la disciplina che studia il comportamento individuale, gruppale e comunitario in situazioni di crisi\".\nOrigine ed ambiti.\nNata a partire dai contributi della psicologia militare, della psichiatria d'urgenza e dalla \"Disaster Mental Health\", si \u00e8 progressivamente sviluppata come insieme di tecniche d'intervento e, soprattutto, di modelli di \"inquadramento concettuale\" degli eventi cognitivi, emotivi, relazionali e psicosociali tipici dell'emergenza.\nMentre i modelli anglosassoni prediligono l'approccio cognitivo-comportamentale, altamente protocollizzato e funzionalizzato (soprattutto attraverso il paradigma del CISM di Mitchell, del 1983 - e l'uso massiccio della tecnica del debriefing - a volte in maniera un po' acritica), i modelli europei (francesi in primis) propongono una visione integrata dell'intervento in emergenza, spesso anche su basi psicodinamiche (si vedano in proposito i fondamentali contributi di Franc\u01ebis Lebigot, Louis Crocq, Michel DeClercq, della cosiddetta \"Scuola di Val-de-Grace\").\nAree applicative non cliniche.\nSpesso erroneamente e riduttivamente confusa con la psicotraumatologia e la terapia del PTSD (Disturbo Post-Traumatico da Stress), che sono invece dei sottosettori specifici della psicoterapia, la psicologia dell'emergenza rappresenta una disciplina molto pi\u00f9 ampia, finalizzata in maniera trasversale a ricomporre i contributi di pensiero e di ricerca di varie branche della psicologia (psicologia clinica, dinamica, sociale, ambientale, delle comunicazioni di massa, etc.), adattandole allo studio dei processi psicologici che si attuano nelle situazioni \"non ordinarie\" e degli eventi \"acuti\".\nIn sintesi, mentre gran parte della psicologia tradizionale si occupa dei processi psichici (cognitivi, emotivi, psicofisiologici, etc.) che avvengono in condizioni \"normali\", la psicologia dell'emergenza si occupa di come tali processi vengano ad essere rimodulati trasversalmente nelle situazioni \"acute\".\nLo studio di come un bambino si rappresenta cognitivamente, e cerca di trovare coerenza in una situazione confusa (un'emergenza sanitaria, un'evacuazione di protezione civile); di come la comunicazione interpersonale viene alterata nelle interazioni sociali che avvengono in una situazione di rischio; di come si modificano le dinamiche di leadership e funzionamento interpersonale all'interno di un gruppo coinvolto in un incidente critico; di come l'appartenenza ad un determinato sistema culturale, con i suoi assetti valoriali e simbolici, pu\u00f2 rimodulare il vissuto emotivo individuale in situazioni di grave stress acuto, sono tutti temi tipici della psicologia dell'emergenza \"non-clinica\".\nApplicazioni cliniche.\nAmbiti applicativi della psicologia dell'emergenza sul suo versante clinico sono invece, ad esempio, la formazione preventiva al personale del soccorso (fase pre-critica), ad esempio con tecniche di \"Psychoeducation\" (PE) e Stress Inoculation Training (SIT); gli interventi immediati di supporto sulla scena e consulenza diretta (fase peri-critica), compresi defusing e demobilization per gli operatori coinvolti; eventuali procedure di debriefing, valutazioni di follow-up ed interventi di sostegno individuali, gruppali e familiari a medio termine (fase post-critica).\nSi noti come tali interventi clinici di psicologia dell'emergenza si possano rivolgere alle vittime \"primarie\" (i soggetti direttamente coinvolti dall'evento critico), alle \"secondarie\" (parenti e/o testimoni diretti dell'evento) e \"terziarie\" (i soccorritori intervenuti sulla scena, che spesso sono esposti a situazioni di particolare drammaticit\u00e0). Gli psicologi dell'emergenza, data la loro frequente interazione con i processi emotivi traumatici del particolare tipo di pazienti con cui operano, sono pi\u00f9 a rischio della media rispetto a possibili fenomeni di traumatizzazione vicaria, e devono pertanto attuare a loro volta una serie di misure di \"autosostegno\" per minimizzare questo rischio (ad esempio, debriefing specifici tra loro, supervisioni esterne post-intervento, etc.).\nAspetti tecnici e sviluppi.\nParte essenziale della professionalit\u00e0 dello psicologo dell'emergenza (oltre alle competenze di base di \"soccorritore\", a quelle specifiche di psicologo, ed a quelle specialistiche di gestione emotivo-relazionale delle situazioni di crisi), deve sempre essere l'approfondita conoscenza del sistema dei soccorsi, della sua organizzazione e dei diversi ruoli funzionali rivestiti dagli altri \"attori\" dello scenario emergenziale; la necessit\u00e0 di operare a stretto contatto con aspetti \"pragmatici\" ed organizzativi molto peculiari \u00e8 infatti uno degli assetti fondamentali del lavoro psicologico in emergenza. Le dinamiche istituzionali che avvengono in situazioni di crisi sono specificatamente studiate dal settore della \"psicologia organizzativa dell'emergenza\".\nSu un versante sociale, sono inoltre parte integrante della psicologia dell'emergenza le attivit\u00e0 di studio della \"percezione del rischio\" (Risk Perception) e della \"comunicazione del rischio\" (Risk Communication), particolarmente utili per comprendere le rappresentazioni che la popolazione ha di certi tipi di rischi, e per impostare di conseguenza comunicazioni di emergenza pi\u00f9 efficaci e mirate.\nIn anni recenti, le linee-guida internazionali di settore (\"IASC\" e \"WHO\" in primis) hanno iniziato ad enfatizzare sempre pi\u00f9 la necessit\u00e0 di integrare gli approcci tradizionali della psicologia dell'emergenza, orientati principalmente all'azione clinica (individuale o gruppale), con un'attenzione molto pi\u00f9 marcata alle dimensioni psicosociali, comunitarie e interculturali dell'intervento effettuato. Lo psicologo dell'emergenza non deve quindi occuparsi solo della \"clinica\" di \"individui isolati dal contesto\", ma anche e soprattutto della gestione sistemica dello scenario psicosociale e comunitario, all'interno del quale \u00e8 avvenuta l'emergenza e si costruisce il significato della stessa.\nAd esempio, in una maxiemergenza (disastri, calamit\u00e0, etc.), oltre all'intervento di crisi nell'immediatezza dell'emergenza, lo psicologo dell'emergenza deve anche contribuire alla pianificazione di medio termine dei servizi assistenziali alla popolazione; al collegamento tra l'assistenza diretta nelle tendopoli e la \"liason\" con i servizi sanitari; all'assistenza nelle interazioni e gestione dei conflitti all'interno della comunit\u00e0, e tra le comunit\u00e0 limitrofe; alle attivit\u00e0 di supporto nella ripresa dei servizi educativi (affiancamento degli insegnanti nella ripresa dell'attivit\u00e0 scolastica, consulenze psicoeducative, etc.); al sostegno ai processi di empowerment psicosociale e comunitario; al supporto psicologico, man mano che famiglie, gruppi e comunit\u00e0 ripristinano un proprio \"senso del futuro\", e riprendono gradualmente a svolgere una progettazione autonoma delle proprie attivit\u00e0, ricostruendosi una prospettiva esistenziale in un contesto ambientale e materiale spesso profondamente mutato.\nA livello di principi generali di intervento, in Italia \u00e8 diffusa l'aderenza al cosiddetto \"Manifesto di Carcassonne\" (2003):\nAd ogni punto corrispondono le relative raccomandazioni e linee-guida operative, sviluppate col meccanismo del \"consensus panel\" a livello nazionale ed europeo .\nFormazione e identit\u00e0 professionale.\nLo psicologo dell'emergenza non deve quindi essere solo uno \"psicologo clinico\", ma uno psicologo versatile, in grado di muoversi con flessibilit\u00e0 dalla dimensione clinica a quelle psicosociali ed organizzative, integrando ed adattando al tema degli \"eventi acuti\" i contributi trasversali delle diverse discipline psicologiche.\nSempre in tal senso, lo psicologo dell'emergenza deve acquisire nel corso della propria formazione una specifica competenza di base nelle tecniche, logiche e procedure operative del sistema dei soccorsi (sia tecnici che sanitari), per poter operare efficacemente all'interno degli stessi; precedente esperienza e formazione come volontario di Protezione Civile o del soccorso sanitario sono quindi ritenuti abitualmente titoli preferenziali per l'accesso alla formazione specialistica di psicologo dell'emergenza.\nDiffusa soprattutto nel mondo anglosassone a partire dai primi anni '80, la disciplina della psicologia dell'emergenza negli ultimi anni si \u00e8 articolata anche in Italia, dove ha iniziato a diventare oggetto di insegnamento universitario in diversi Atenei (Padova, Milano-Cattolica, Bologna-Cesena), e ad integrarsi sempre di pi\u00f9 nelle attivit\u00e0 formative e di intervento della protezione civile e degli altri enti ed organizzazioni operanti nell'ambito del soccorso (Croce Rossa, ANPAS, Misericordie, forze armate, forze dell'ordine, etc.).\nGran parte dell'iniziale attivit\u00e0 di promozione e sviluppo della psicologia dell'emergenza italiana, sia nel settore \"protezione civile\" che nel settore \"cooperazione internazionale\", \u00e8 stata svolta dalle associazioni di volontariato professionale psicologico, quali Psicologi per i popoli e la SIPEM SoS - Societ\u00e0 Italiana di Psicologia dell'Emergenza Social Support."}
{"id": "504472", "revid": "1305772", "url": "https://it.wikipedia.org/wiki?curid=504472", "title": "Howard Marks", "text": "Biografia.\nLaureatosi in fisica al Balliol College di Oxford, abbandona la carriera accademica per diventare uno dei pi\u00f9 grandi trafficanti mondiali di droghe leggere.\nLa sua autobiografia, \"best seller\" mondiale (600.000 copie solo nel Regno Unito) uscita nel 2001, si chiama \"Mr. Nice\", dal nome di uno dei suoi innumerevoli alias; da essa \u00e8 stato tratto un film omonimo. In Italia \u00e8 arrivata all'undicesima ristampa. Nella biografia si raccontano dei suoi legami con l'MI6, il servizio segreto britannico, l'IRA, la CIA, la mafia, le triadi asiatiche e quindici anni di traffici ingenti, via aerea e via mare, fra Pakistan, Filippine, Thailandia, Regno Unito, Paesi Bassi, Canada, Hong Kong, Vietnam, Stati Uniti e Spagna, culminati in sette anni di carcere, alcuni dei quali nel durissimo istituto di Terre Haute.\nHa vissuto gli ultimi anni nel Regno Unito e si era fatto notare per campagne pubbliche di opinione sulla liberalizzazione delle droghe leggere; nel 1997 ha fondato il partito per la legalizzazione della cannabis, concorrendo alle elezioni politiche inglesi per un posto da deputato.\nIntorno alla fine del mese di gennaio del 2015, Howard Marks ha annunciato di avere un cancro inoperabile all'intestino con metastasi ai polmoni e al fegato e di ritenere, sulla base dei colloqui coi medici, di avere ancora pochi mesi da vivere. Nel corso delle dichiarazioni sulla propria salute, Marks ha voluto sottolineare come la sua sia stata una vita bellissima, intensa e che lo ha lasciato pienamente soddisfatto, al punto di non avere alcun rimpianto n\u00e9 di averne avuti per gran parte della sua esistenza stessa.\nMuore il 10 aprile 2016 all'et\u00e0 di 70 anni in seguito alla malattia.\nNel 1999 ha fondato con Scott Blakey alias Shantibaba una banca di semi chiamata Mr.Nice SeedBank , in suo onore. La Mr.Nice SeedBank ancora oggi ricerca e seleziona diverse variet\u00e0 di cannabis a scopo terapeutico e non-terapeutico. Nel catalogo delle variet\u00e0 commercializzate da questa banca, figura la Nordle, chiamata con il nomignolo (nordle appunto) con cui Mr. Nice faceva riferimento all'hashish importato dall'Afghanistan. Le piante di questa variet\u00e0 hanno lo stesso odore di quell'hashish che negli anni ottanta grazie a Mr.Nice invase Gran Bretagna e USA. Ed altre variet\u00e0 che hanno vinto diverse Cannabis Cup, come la White Widow e El Nino."}
{"id": "504475", "revid": "287204", "url": "https://it.wikipedia.org/wiki?curid=504475", "title": "\u00c9pieds", "text": "Esistono pi\u00f9 comuni francesi con questo nome"}
{"id": "504479", "revid": "1123126", "url": "https://it.wikipedia.org/wiki?curid=504479", "title": "Prefettura apostolica", "text": "La prefettura apostolica \u00e8 una tipologia di circoscrizione ecclesiastica della Chiesa cattolica di rito latino.\nNormativa canonica.\nLa prefettura apostolica \u00e8 definita dal Codice di diritto canonico al canone 371 \u00a71:\nIn pratica \u00e8 una forma di chiesa particolare, equiparata alla diocesi. Si definisce grazie al suo territorio e grazie alla guida del prefetto apostolico, che non \u00e8 necessariamente un vescovo, anche se svolge tutti i compiti propri del vescovo nell'ambito della propria prefettura. Il motivo per cui una determinata zona non diventa diocesi, ma prefettura apostolica, \u00e8 che si trova in una zona di missione, dove il Cristianesimo non \u00e8 ancora radicato e non sarebbe possibile costituire una vera diocesi, dato che la struttura di Chiesa \u00e8 ancora molto debole.\nIl prefetto apostolico, a differenza del vescovo diocesano o del vicario apostolico, \u00e8 esentato dall'obbligo della visita ad limina.\nSebbene le prefetture apostoliche siano per loro natura sottomesse direttamente all'autorit\u00e0 della Santa Sede, sono esistite prefetture apostoliche suffraganee di una sede metropolitana. Ad esempio, il 22 maggio 1913 la prefettura apostolica di Kafiristan e Kashmir (oggi diocesi di Islamabad-Rawalpindi) divenne suffraganea dell'arcidiocesi di Simla (oggi arcidiocesi di Delhi). Attualmente solo una, la prefettura apostolica delle Isole Marshall, \u00e8 aggregata a una provincia ecclesiastica, Aga\u00f1a.\nAttuali prefetture apostoliche.\nAttualmente sono presenti 39 prefetture apostoliche di cui la maggior parte sono in Cina (29):\nNegli altri paesi sono presenti le seguenti prefetture:"}
{"id": "504481", "revid": "1543377", "url": "https://it.wikipedia.org/wiki?curid=504481", "title": "M96 (astronomia)", "text": "M 96 (conosciuta anche come NGC 3368) \u00e8 una galassia a spirale intermedia visibile nella costellazione del Leone; fa parte di un gruppo di galassie situate proprio al centro della costellazione del Leone, detto Leo I. Fu scoperta, insieme a M95, da Pierre M\u00e9chain, il 20 marzo 1781.\nOsservazione.\nM96 e le sue compagne si individuano in un'area povera di stelle di riferimento: occorre partire dunque dalla linea che congiunge Regolo a , fermarsi a met\u00e0 via e spostarsi a sud di circa 2\u00b0; \u00e8 appena osservabile con un binocolo 10x50, essendo la pi\u00f9 luminosa del gruppo a cui appartiene, in cui si mostra come una vaga nebulosit\u00e0 chiara senza particolare, come pure in un telescopio da 60-80mm di apertura. Con strumenti da 150-250mm si individua il nucleo, brillante e di forma ellittica allungato in senso sudest-nordovest, pi\u00f9 un vago alone orientato nella stessa direzione, con presenza di alcuni chiaroscuri che fanno pensare ad una struttura a spirale.\nM96 pu\u00f2 essere osservato con facilit\u00e0 da entrambi gli emisferi terrestri, grazie al fatto che la sua declinazione non \u00e8 eccessivamente settentrionale; dalle regioni boreali \u00e8 maggiormente osservabile e si presenta estremamente alto nel cielo nelle notti di primavera, mentre dall'emisfero australe resta sempre mediamente pi\u00f9 basso, ad eccezione delle aree prossime all'equatore. \u00c8 comunque visibile da tutte le aree abitate della Terra. Il periodo migliore per la sua osservazione nel cielo serale \u00e8 quello compreso fra febbraio e agosto.\nStoria delle osservazioni.\nLa galassia fu scoperta da Pierre M\u00e9chain assieme alle altre due del gruppo, M95 e M105; le segnal\u00f2 a Charles Messier, che descrisse M96 come una macchia estremamente debole e difficile da osservare priva di stelle e ne forn\u00ec le coordinate. William Herschel, che disponeva di un telescopio molto pi\u00f9 potente di quello del Messier, la descrisse al contrario come una nube molto luminosa, molto larga, un po' allungata, immediatamente luminosissima nel centro, appena risolubile; Lord Rosse, che la osserv\u00f2 con uno strumento ancor pi\u00f9 potente, la descrisse come una nube con un centro brillante.\nCaratteristiche.\nM96 \u00e8 una galassia spirale posta alla distanza di 31,3 milioni di anni luce; a questa distanza, le sue regioni centrali pi\u00f9 luminose possiedono una dimensione reale di oltre 65000 anni luce, le quali per\u00f2 sono circondate da una struttura ad anello relativamente debole, esteso per oltre 100000 anni luce: questa struttura possiede un gran numero di stelle giovani e blu molto luminose, che le conferiscono il caratteristico colore azzurrino. Questa regione \u00e8 sede di importanti fenomeni di formazione stellare; le regioni centrali sono invece composte da stelle pi\u00f9 vecchie e il colore dominante \u00e8 il giallo. La massa della galassia \u00e8 stata stimata essere di 160 miliardi di masse solari; l'inclinazione sulla nostra linea di vista del suo piano galattico \u00e8 di 35\u00b0. Nel 1998 \u00e8 stata osservata una supernova che raggiunse la magnitudine apparente 11,8.\nGruppo di M96.\nM96 \u00e8 la pi\u00f9 luminosa delle galassie facenti parte del Gruppo di M96, un gruppo di galassie visibile nella costellazione del Leone; questo gruppo contiene anche le vicine M95 e M105."}
{"id": "504482", "revid": "287204", "url": "https://it.wikipedia.org/wiki?curid=504482", "title": "Chiesa dei Santi Apostoli", "text": ""}
{"id": "504483", "revid": "1632387", "url": "https://it.wikipedia.org/wiki?curid=504483", "title": "Hypocrisy", "text": "Gli Hypocrisy sono un gruppo death metal svedese, noto inizialmente come Seditious. La band \u00e8 stata formata nell'ottobre 1991 a Ludvika, da Peter T\u00e4gtgren. Il loro stile, nel corso degli anni, \u00e8 passato dal tradizionale death metal degli inizi della loro carriera al melodic death metal. I primi album contenevano dei testi anticristiani/satanisti, ma a partire da \"The Fourth Dimension\" si sono focalizzati su tematiche quali il paranormale e le forme di vita extraterrestre. Sono stati tra i capostipiti del movimento death metal in Europa, e soprattutto in Svezia. I loro ultimi album contengono testi di una natura pi\u00f9 tipica del death metal: violenza, pazzia, dipendenza da droghe e, in misura minore, religione e anticristianesimo.\nGli Hypocrisy sono da sempre sotto contratto con l'etichetta discografica Nuclear Blast.\nStoria.\nGli inizi e i primi due album (1991 - 1994).\nDopo le esperienze in Nordamerica come chitarrista live di band quali Malevolent Creation e Meltdown, il chitarrista Peter T\u00e4gtgren ritorna in Svezia e decide di avviare un proprio progetto musicale. Inizialmente si occupa personalmente della registrazione di tutti gli strumenti, e nel 1991 compone una demo denominata \"Rest In Pain\" contenente 3 brani: \"God Is a Lie\", \"Suffering Souls\" e \"To Escape Is to Die\". Tagtgren rimane insoddisfatto delle registrazioni e in particolare delle parti vocali, e il demo non viene distribuito.\nPoco dopo a Tagtgren si uniscono il cantante degli Epitaphvotary Masse Broberg e il bassista Mikael Hedlund, con cui viene registrata una seconda versione di \"Rest in Pain\" nel 1992, con l'aggiunta di \"Left to Rot\" e \"Nightmare\". Ottenuto un contratto con la Nuclear Blast, ai tre si uniscono anche il batterista Lars Sz\u00f6ke e il chitarrista Jonas \u00d6sterberg; con questa formazione gli Hypocrisy si esibiscono per la prima volta dal vivo il 6 giugno 1992. Pubblicano il loro album di debutto, \"Penetralia\", nell'ottobre 1992, fortemente influenzato dal death metal della Florida, con testi blasfemi e satanisti. Nello stesso anno \u00d6sterberg e Sz\u00f6ke pubblicano \"Tranquillity\" con il loro progetto musicale Epitaph. Nel 1993 esce l'EP \"Pleasure of Molestation\" sull'etichetta statunitense Relapse Records, mentre il secondo chitarrista \u00d6sterberg lascia la band.\nNell'ottobre del 1993 la Nuclear Blast pubblica il secondo lavoro della band, intitolato \"Osculum Obscenum\", contenente tra l'altro una reinterpretazione di \"Black Metal\" dei Venom. Segue un tour in supporto all'album, insieme a complessi come Deicide e Cannibal Corpse, ma a causa di una crisi nervosa di Broberg, Tagtgren \u00e8 costretto ad assumere anche il ruolo di cantante. Poco dopo Broberg si unisce al gruppo black metal Dark Funeral, assumendo il nome d'arte di Magnus Emperor Caligula. Dopo al fine del tour, la formazione si stabilizza in un trio comprendente Tagtgren, Heldlund e Szoke, che registrano e pubblicano il secondo EP \"Inferior Devoties\", contenente anche una reinterpretazione di \"Black Magic\" degli Slayer.\nLa svolta melodica e l'annuncio dello scioglimento (1994 - 1997).\nPochi mesi dopo, nel marzo 1994, gli Hypocrisy iniziano la registrazione del loro terzo album, che esce il 25 ottobre con il titolo \"The Fourth Dimension\".\nIl disco introduce importanti cambiamenti, sia sul piano musicale, con una maggiore presenza di tastiere, sia dal punto di vista dei testi, che segnano un allontanamento dal satanismo e dall'anticristianesimo con l'introduzione di tematiche come il paranormale. Inoltre viene pubblicata anche un'edizione speciale per il Giappone, contenente tutte le tracce dell'EP \"Inferior Devoties\".\nDopo aver toccato, durante un lungo tour, paesi come Messico e Portogallo, il terzetto registra e pubblica il terzo EP \"Maximum Abduction\", con una reinterpretazione di \"Strange Ways\" dei Kiss. Per i primi mesi del 1996 i componenti sono impegnati in altri progetti: Tagtgren \u00e8 temporaneamente chitarrista live dei Marduk e si occupa del suo progetto industrial metal Pain, inoltre fonda assieme a Szoke e Hedlund i The Abyss, assumendo il ruolo di batterista, cantante e bassista e pubblicando \"The Other Side\" e \"Summon the Beast\".\nNel febbraio 1996 \u00e8 la volta del quarto lavoro \"Abducted\", registrato agli Abyss Studios di propriet\u00e0 di Tagtgren. Il disco, caratterizzato per la prima volta da testi sulle forme di vite extraterrestri, viene seguito poco dopo da un singolo split con i Meshuggah intitolato semplicemente \"Hypocrisy/Meshuggah\". In quello stesso periodo si verifica l'ingresso nel gruppo del chitarrista Mathias Kamijo, che aveva gi\u00e0 militato in Pain, The Abyss e Abemal, come componente live.\nNell'ottobre 1997 viene pubblicato il quinto album \"The Final Chapter\", contenente fra l'altro una reinterpretazione di \"Evil Invaders\" dei Razor.\nAppena dopo la pubblicazione Tagtgren annuncia l'imminente scioglimento degli Hypocrisy, dettato dal desiderio di concentrarsi solo sui Pain, ma gli ottimi riscontri di critica e pubblica lo spingono a cambiare idea e a continuare la carriera con gli Hypocrisy.\nL'album omonimo e il nuovo millennio (1998 - 2004).\nAbbandonata l'idea dello scioglimento, il terzetto pubblica nel marzo 1999 il suo primo album live, intitolato \"Hypocrisy Destroys Wacken\", nel quale la band inserisce le sue tracce principali. L'album si distingue per la presenza del chitarrista live Mathias Kamijo e di quattro tracce studio, \"Time Warp\", \"Until the End\", \"Fuck U\" e \"Beginning of the End\". Pochi mesi dopo, nel giugno 1999, viene pubblicato l'album studio \"Hypocrisy\", inizialmente intitolato \"Cloned\". Nell'estate di quell'anno il gruppo \u00e8 impegnato in vari festival, prima di partire per un tour europeo a settembre con complessi come Disbelief, Dismal Euphony, The Kovenant e Gardenian.\nPoco dopo Tagtgren forma il progetto death metal/grindcore Lock Up, assieme al bassista dei Napalm Death Shane Embury, al chitarrista Jesse Pintado e al batterista dei Dimmu Borgir Nick Barker. Il primo album \"Pleasures Pave Sewers\" vendette molto bene in Germania, ma Tagtgren decide di abbandonare il progetto prima che iniziasse l'attivit\u00e0 live del gruppo.\nNel 2000 il frontman fu occupato prima nella pubblicazione nuovo album dei Pain \"Rebirth\", poi nel nuovo lavoro degli Hypocrisy \"Into the Abyss\", pubblicato ad agosto dello stesso anno. Dopo qualche mese di pausa, il gruppo registra il successivo \"Catch 22\" e parte per un tour europeo tra marzo e aprile.\nPoco dopo gli Hypocrisy iniziano a lavorare al nono album di studio, ma la registrazione prosegue piuttosto lentamente, e il disco, intitolato \"The Arrival\", viene pubblicato solo nel 2004. Il lavoro, l'ultimo per Lars Sz\u00f6ke, comprende anche la ri-registrazione della traccia \"The Abyss\" (in precedenza pubblicata come bonus track di \"The Fourth Dimension\") e di \"New World\", scritta in collaborazione con Silenoz dei Dimmu Borgir.\nSubito dopo la pubblicazione si verifica un importante cambio di formazione con l'entrata del batterista Horgh (Immortal, Grimfist, Pain e Lost at Last) e il reclutamento di un chitarrista fisso: Andreas Holma, gi\u00e0 con Immortal, Destr\u00f6yer 666, Scattered Corpsevader, Catastrophic, Malevolent Creation, Disbelief e Obscenity. In seguito Tagtgren \u00e8 impegnato in altri progetti: prima fa da ospite nel disco dei Kataklysm del 2004 \"Serenity in Fire\" nella traccia \"For All Our Sins\", poi si unisce ai Bloodbath, progetto di Dan Swan\u00f6. Il 12 febbraio gli Hypocrisy iniziano un tour nel Nordamerica assieme a Exhumed, Cannibal Corpse e Vile, partendo da Houston, poi prendono parte al festival europeo \"No Mercy\" dal 29 marzo, con complessi come Cannibal Corpse, Exhumed, Carpathian Forest, Kataklysm, Spawn of Possession, Vomitory e Prejudice. Poco dopo Horgh lascia i Grimfist per concentrarsi solo sugli Hypocrisy, e il terzetto partecipa al concerto \"34'000 Ton Metal Cruise\" svoltosi a Stoccolma il 25 settembre su di un traghetto, assieme a Skyclad, Amon Amarth, Tankard, Tad Morose, Stormwarrior e Wolf, prima di partire per un breve tour negli Stati Uniti assieme a Soilwork e Dark Tranquillity nel gennaio 2005.\nUltimi anni.\nNel febbraio dello stesso anno Tagtgren \u00e8 occupato nella produzione di \"Inventor of Evil\" dei Destruction, poi qualche mese pi\u00f9 tardi produce il nuovo disco dei Celtic Frost \"Monotheist\". Il mese successivo esce il decimo lavoro degli Hypocrisy, intitolato \"Virus\", primo e ultimo con Andreas Holma. Vede anche la partecipazione del chitarrista Gary Holt degli Exodus nella traccia \"Scrutinized\". Seguono in novembre alcuni concerti in Europa con gli stessi Exodus e con i Keep of Kalessin di supporto.\nDal gennaio 2006 il gruppo \u00e8 impegnato in un tour nel Nordamerica assieme a Nile, Decapitated, With Passion, Raging Speedhorn e Soilent Green. In seguito la band partecipa ad un tour organizzato da \"Metal Hammer\", assieme a complessi come Scar Symmetry, Soilwork e One Man Army and the Undead Quartet. Nel settembre 2006 il chitarrista Holma lascia per assenza di motivazioni, e viene sostituito dal session man Klas Ideberg dei Darkane per un tour negli Stati Uniti assieme a Fear Factory, Suffocation e Decapitated a partire dal 26 ottobre.\nNel 2008 viene pubblicata la ristampa di \"Catch 22\" intitolata \"Catch 22 V2.0.08\", completamente rimasterizzata e con tutte le parti vocali e di chitarra riregistrate.\nIl 23 ottobre 2009, dopo quattro anni da \"Virus\", esce l'undicesimo lavoro della band, intitolato \"A Taste of Extreme Divinity\". Vengono presto annunciate date in Nordamerica assieme a Ensiferum, Ex Deo e Blackguard, ma il tour, che sarebbe dovuto partire il 5 novembre, viene cancellato.\nA partire dal gennaio 2010 inizi\u00f2 invece un tour europeo in supporto al disco, che secondo le dichiarazioni della band sar\u00e0 anche l'unico, data la preparazione in tempi brevi di un nuovo disco dei Pain.\nIl gruppo annuncia anche la pubblicazione di un nuovo live, registrato a Sofia durante il tour europeo 2010 (\"Hell over Sofia - 20 Years of Chaos and Confusion\"), sar\u00e0 pubblicato nell'anno successivo per celebrare il ventesimo anniversario della band. Tra la primavera e l'estate del 2010 il gruppo aveva anche intrapreso un tour nel Sudamerica, toccando Argentina, Brasile, Colombia, Costa Rica, Messico, El Salvador e Bolivia.\nNel 2013 esce l'ultimo album in studio, intitolato non a caso \"End of Disclosure\". Dopodich\u00e9 la band s'imbarca nel tour di supporto al disco senza il bassista storico Mikael Hedlund, rimasto a casa per non specificati motivi..\nA quattro anni di distanza, il leader Peter T\u00e4gtgren dichiara di non conoscere il futuro della band..\n26 novembre 2021: viene pubblicato (sempre per la Nuclear Blast) il nuovo album dal titolo \"Worship\", contenente 11 brani, preceduto dai singoli \"Chemical Whore\" e \"Dead World\"."}
{"id": "504485", "revid": "33751", "url": "https://it.wikipedia.org/wiki?curid=504485", "title": "Jos\u00e9 Roberto da Silva J\u00fanior", "text": ""}
{"id": "504487", "revid": "2056951", "url": "https://it.wikipedia.org/wiki?curid=504487", "title": "San Domenico (disambigua)", "text": ""}
{"id": "504488", "revid": "92723", "url": "https://it.wikipedia.org/wiki?curid=504488", "title": "Vicariato apostolico", "text": "L'espressione vicariato apostolico designa l'ufficio o la giurisdizione di un rappresentante del Sommo Pontefice. Nel Medioevo l'espressione si riferiva ad una carica politica, successivamente, con lo sviluppo dell'attivit\u00e0 missionaria della Chiesa, \u00e8 stata ripresa per indicare un tipo particolare di circoscrizione equiparata alla diocesi.\nNel Medioevo.\nIntorno al XIV secolo nel Nord Italia la crisi profonda del sistema comunale portava all'emersione delle signorie come forma di governo di fatto. Le citt\u00e0, pur mantenendo di diritto i propri statuti, cariche, competenze e privilegi, venivano sottoposte totalmente al volere del signore, spesso un nobile chiamato per \"ristabilire la pace\". Con il tempo i signori si fecero conferire da uno dei due poteri universali il vicariato imperiale (dall'imperatore) o apostolico (dal papa) come legittimazione di diritto di poteri che avevano gi\u00e0 da tempo assunto di fatto.\nIl vicario altro non era che il rappresentante del potere centrale in un determinato territorio. Poteva succedere anche che la stessa persona, o lo stesso casato, ricoprissero pi\u00f9 vicariati contemporaneamente. Ad esempio, gli Estensi esercitavano il vicariato papale a Ferrara mentre godevano di un vicariato imperiale a Modena e Reggio Emilia.\nAttualmente.\nOggi con l'espressione \"vicariato apostolico\" si indica una tipologia di circoscrizione ecclesiastica della Chiesa cattolica di rito latino.\n\u00c8 definito dal Codice di diritto canonico al canone 371 \u00a71:\nIl Codice di diritto canonico dice inoltre:\nL'assimilazione dei vicariati apostolici alle diocesi non implica che essi siano chiese particolari (come, invece, \u00e8 esplicitamente affermato per le diocesi), ma stabilisce che ad essi si applica, \"mutatis mutandis\", il complesso di norme stabilite dal diritto per le Chiese particolari. Per i vicariati apostolici \u00e8, perci\u00f2, tuttora discusso se siano chiese particolari, essendo il loro ufficio di presidenza munito di potest\u00e0 ordinaria vicaria, anzich\u00e9 propria. L'ordinario del vicariato apostolico \u00e8 vescovo non del vicariato, ma di una sede titolare e regge il vicariato a nome del papa.\nGeneralmente, il motivo per cui una determinata zona non diventa diocesi, ma vicariato apostolico, \u00e8 che si trova in una zona di missione, dove il Cristianesimo non \u00e8 ancora radicato e non sarebbe possibile costituire una vera diocesi, dato che la struttura di Chiesa \u00e8 ancora molto debole.\nIl vicario apostolico, a differenza del vescovo diocesano, pu\u00f2 compiere la visita ad limina attraverso un procuratore.\nVicariati apostolici attuali.\nLa seguente \u00e8 la lista di tutti gli 82 vicariati apostolici attualmente esistenti:"}
{"id": "504489", "revid": "1791", "url": "https://it.wikipedia.org/wiki?curid=504489", "title": "Radiazione di frenamento", "text": ""}
{"id": "504490", "revid": "1543377", "url": "https://it.wikipedia.org/wiki?curid=504490", "title": "Basilica dei Santi Ambrogio e Carlo al Corso", "text": "Santi Ambrogio e Carlo al Corso, anche conosciuta solo come San Carlo al Corso, \u00e8 una basilica minore di Roma, chiesa \"nazionale\" dei lombardi residenti a Roma. La sua costruzione inizi\u00f2 nel 1612, in sostituzione di un edificio del X secolo. Il titolo cardinalizio della chiesa appartiene tradizionalmente all'arcivescovo di Milano. Dal 1906 \u00e8 officiata dai rosminiani.\nStoria.\nIl 29 agosto 1471 papa Sisto IV approv\u00f2 la fondazione della \"Confraternita dei Lombardi\", molto numerosi a Roma, e diede loro come sede la Chiesa di \"San Nicola (o Niccol\u00f2) de Toffo in Campo Marzio\". Questa antica chiesa, gi\u00e0 menzionata in documenti papali del X secolo, fu ribattezzata col nome di sant'Ambrogio cui fu aggiunto quello di San Carlo dopo la canonizzazione di Carlo Borromeo nel 1610, e fu sede dalla confraternita (diventata poi \"Arciconfraternita dei Santi Ambrogio e Carlo della Nazione Lombarda\") fino alla costruzione dell'attuale chiesa, sul posto stesso di quella precedente, che fu demolita. Vi \u00e8 conservato come reliquia il cuore di san Carlo Borromeo.\nL'attuale chiesa fu inizialmente progettata da Onorio Longhi. La novit\u00e0 del progetto fu la scelta, per il presbiterio, di un ampio deambulatorio dietro l'altare maggiore, volutamente ispirato all'architettura del duomo di Milano.\nIl cantiere continu\u00f2 a rilento per mancanza di fondi; da segnalare il breve coinvolgimento di Borromini e quello, pi\u00f9 continuativo, di Martino Longhi il Giovane, che esegu\u00ec un disegno non realizzato per una facciata concava serrata tra due campanili cilindrici scanditi da un affollamento di colonne in travertino.\nDal 1906, la cura della basilica \u00e8 affidata ai sacerdoti dell'Istituto della Carit\u00e0.\nIn questa basilica sono stati ordinati vescovi Angelo Giuseppe Roncalli, il 19 marzo 1925, il milanese Efrem Forni, il 20 febbraio 1938 e Clemente Riva, il 22 giugno 1975. Proprio quest'ultimo, nel 1966 fu rettore della basilica.\nLa chiesa \u00e8 diventata basilica minore con il breve \"Lombardi in Urbe\" di papa Pio XI del 21 dicembre 1929.\nDescrizione.\nArchitettura.\nLa facciata (1684) il cui disegno si deve allo stesso cardinale Luigi Alessandro Omodei, sotto la direzione di G. B. Menicucci e da Fra Mario da Canepina cappuccino . Il cardinale che finanzi\u00f2 il completamento della chiesa, non grad\u00ec il progetto preparato da Carlo Rainaldi.\nLa basilica a tre navate ha la pianta a croce latina, una particolarit\u00e0 \u00e8 l'ambulacro, che gira intorno al presbiterio come prosecuzione delle due navate.\nLa conclusione dell'edificio si deve a Pietro da Cortona, che disegn\u00f2 la cupola (1668), la quinta di Roma per ampiezza (dopo la basilica di San Pietro in Vaticano, la basilica di San Giovanni Bosco, la basilica dei Santi Pietro e Paolo e la chiesa di Sant'Andrea della Valle) e la decorazione in stucco della volta (1669).\nL'interno molto luminoso, ricco di stucchi (decorazione di Giacomo e Cosimo Fancelli), finti marmi e affreschi, \u00e8 uno degli esempi pi\u00f9 caratteristici dello sfarzo teatrale del tardo barocco romano. La volta, il catino dell'abside e i pennacchi della cupola (simile a quella della chiesa dei Santi Luca e Martina) con i profeti sono affrescati da Giacinto Brandi e Giovanni Battista Beinaschi. Sempre di Brandi sono i dipinti dei \"Santi in gloria\" nei bracci del transetto.\nAll'esterno, ai lati dell'abside e di fronte all'antico Mausoleo di Augusto, si trovano due gigantesche statue dei santi titolari, tra le pi\u00f9 grandi di Roma.\nOpere.\nLa volta della prima campata della navata destra \u00e8 affrescata da Paolo Albertoni, mentre nella prima cappella a sinistra va ricordata la pala con \"La profezia di San Barnaba\" di Pier Francesco Mola; nella chiesa \u00e8 anche conservato un dipinto di Pier Francesco Mazzucchelli detto il Morazzone.\nNella navata destra:\nNella navata sinistra:\nLa messa viene celebrata in norvegese a Natale, il 17 maggio (Giorno della Costituzione) e il 16 ottobre (festa della conversione di Sant'Olav), e prendono parte molti espatriati norvegesi, anche non cattolici. Le messe da requiem vengono celebrate per i norvegesi con collegamenti con Roma. I gruppi di pellegrini norvegesi possono fissare un appuntamento per celebrare la messa qui, ea volte i gruppi di turisti vengono qui per i servizi ecumenici.\nTransetto destro: Altare dell'Immacolata Concezione, fu eretto nel 1769, probabilmente da Paolo Posi per conto del cardinale Erasmo Paravicini, altare che contiene una copia a mosaico dell\"'Immacolata Concezione\" di Carlo Maratta a Santa Maria del Popolo. Marmi policromi e bronzo dorato decorano l'altare. Il ritratto \u00e8 una copia musiva di un dipinto di Carlo Maratta nella Cappella Cybo a Santa Maria del Popolo. Le statue in marmo ai lati dell'altare rappresentano il David (di Andr\u00e9 Jean Lebrun) e la Giuditta (di Pietro Pacilli) I due personaggi biblici sono ugualmente antenati e - nella loro devozione a Dio - precursori di Maria.\nTransetto sinistro: \"Altare del Santissimo Sacramento\" (1929) ad opera di Cesare Bazzani in ricordo del giubileo in carica di Pio XI. costruito. Il dipinto \u201cL'Eterno e gli Angeli in Preghiera\u201d di Tommaso Luini (detto il Caravaggino) era originariamente esposto in una delle cappelle laterali prima di essere spostato nella sede attuale. Due figure in marmo raffigurano allegorie della \"Religione\" (di Eugenio Maccagnani) e della \"Fede\" (di Guido Galli).\nAltare maggiore: Carlo Maratta e Giacinto Brandi furono responsabili del progetto architettonico, che fu completato intorno al 1730. Durante il pontificato di Pio XI \u00e8 avvenuto un restauro.\nSul retro dell'altare maggiore si trova un cosiddetto sacello, un altare in cui \u00e8 custodito come reliquia il cuore di San Carlo Borromeo. Nel 1613 la reliquia fu inviata a Roma da Milano ed esposta in un ostensorio sorretto dalla figura di un angelo e da una base di cristallo. Nel 2011, in occasione del quarto centenario della canonizzazione (1610 - 2010), la reliquia fu inviata ad Acquarica del Capo (LE), sede della prima Parrocchia in Terra d\u2019Otranto dedicata al Santo dove, durante la Santa Messa del 15 maggio presieduta da S.E. il Cardinale Salvatore De Giorgi, fu esposta alla venerazione del popolo con apposizione di una lapide commemorativa nella chiesa dedicata al Santo Patrono. In alto un dipinto con San Carlo in Adorazione della Vergine e del Bambino, assegnato alla scuola di Giacinto Brandi. \nGli affreschi del soffitto del deambulatorio mostrano rappresentazioni allegoriche simili a quelle delle navate laterali:\nReliquia del cuore di San Carlo: il quadro \u201cGloria degli Angeli\u201d, realizzato da Luigi Garzi negli anni 1678-1681, \u00e8 stato ruotato di 180\u00b0 rispetto agli altri affreschi, poich\u00e9 originariamente doveva essere visibile dall'altare maggiore prima che il quadro di Maratta (\"Gloria dei santi Ambrogio e Carlo\") fosse posto sopra il Sacello.\nLa Basilica conserva anche \"La Trinit\u00e0\" di Tommaso Luini e il \"busto marmoreo\" del cardinale Luigi Omodei di Agostino Cornacchini posto nella navata principale.\nSi segnalano anche:\nOrgano a canne.\nSulle due cantorie ai lati del presbiterio vi \u00e8 l'organo a canne ditta Tamburini \"opus 119\", costruito nel 1928 per volere di Papa Pio XI e del cardinale Giovanni Tacci Porcelli. Lo strumento, la cui disposizione fonica fu redatta da Ulisse Matthey, \u00e8 stato restaurato pi\u00f9 volte negli anni ottanta e anni novanta del XX secolo e poi dalla ditta OSL nel 2008 che ha costruito una nuova consolle e mutato il sistema di trasmissione da misto pneumatico-elettrico in elettronico. Lo strumento \u00e8 stato totalmente restaurato dalla Fabbrica Artigiana Organi Pinchi di Trevi nell'autunno 2019.\nRetro della Chiesa.\nNell'ambulacro dietro il santuario si trova una nicchia dove \u00e8 custodito un reliquiario contenente il cuore di San Carlo. Fu donato alla chiesa nel 1614 dal cardinale Federico Borromeo, cugino del santo."}
{"id": "504491", "revid": "74801", "url": "https://it.wikipedia.org/wiki?curid=504491", "title": "Domenico di Sora", "text": "Biografia.\nLa terra d'origine di Domenico ed il periodo storico incisero profondamente nell'attivit\u00e0 religiosa del monaco benedettino; vissuto a cavallo dell'anno 1000, quando in Italia, proprio nell'Umbria spoletina, iniziavano a delinearsi i due diversi tipi di incastellamento che avrebbero poi reso effettive le cause della lotta cittadina fra guelfi e ghibellini, mosse la sua attivit\u00e0 di predicatore, fondatore di cenobi e di riformatore dei costumi nell'area geografica dell'ex Ducato di Spoleto e del romano \"Comitatus Campaniae\" (Umbria, Lazio, Abruzzo, Molise), operando prevalentemente nell'Abruzzo interno e del Lazio sud-orientale, da nord verso sud, fino alla Terra di San Benedetto e alla Campania. Le esperienze che i suoi biografi riportano, per cui \u00e8 venerato come santo dalla Chiesa cattolica, sono ricordate come esempio di virt\u00f9 monastiche, obbedienza e devozione religiosa, impegno civile, nonch\u00e9 per la vocazione mistica e taumaturgica della sua predicazione; gli si attribuiscono infatti anche vari miracoli.\nNacque a Foligno nel 951, da Giovanni ed Apa.\nFormazione culturale e religiosa.\nFu affidato sin da fanciullo ai monaci benedettini di San Silvestro Curasero, dove segu\u00ec regolarmente gli studi di retorica, musica ed aritmetica, entro i dettami della Regola di San Benedetto. Quando giunse a maturit\u00e0, inizi\u00f2 il suo percorso spirituale in Sabina, dove l'abate Donnoso stava realizzando un monastero dedicato alla Madre di Dio nel luogo dove un tempo esisteva un simulacro del dio Ammone, perci\u00f2 chiamato dopo l'evangelizzazione dei pagani \"Petra Demone\", e l\u00e0 per la prima volta speriment\u00f2 l'isolamento di un romitorio. Nel 974 prese i voti e divenne effettivamente monaco benedettino ed infine sacerdote, quando forse venne inviato da Donnoso a Montecassino, nel monastero che rinasceva sotto la gestione di Aligerno, o pi\u00f9 probabilmente matur\u00f2 la vocazione all'ascesi degli eremi nella sola Sabina.\nPredicazione e attivit\u00e0 monastica.\nLuigi Tosti e con lui Atanasio Taglienti, nelle loro ricostruzioni della vita di Domenico, ipotizzano che il santo coltiv\u00f2 a Montecassino quegli studi che la regola benedettina prescriveva per la formazione spirituale dei monaci, fra cui, oltre ad un pi\u00f9 profondo incontro con i classici, gli esercizi della solitudine e la predicazione volgare. La sua attivit\u00e0 monastica riscosse cos\u00ec subito fama presso le popolazioni e il clero cittadino, e quindi al soggiorno cassinate sarebbe seguito, per volont\u00e0 stessa del monaco, un lungo periodo di ritiro ai confini del territorio farfense, l\u00e0 dove aveva trascorso il suo noviziato, attirando anche questa volta l'interesse del popolo, dei contadini, dei pastori e dei signori locali. \nDi nuovo a \"Petra Demone\", ebbe l'autorizzazione da papa Giovanni XV per costruire il suo primo monastero, con l'appoggio del feudatario Uberto, che amministrava il latifondo dei Crescenzi in Sabina, allora in lotta contro i monaci di Farfa. \nIn un'epoca in cui le attivit\u00e0 monastiche erano fortemente influenzate dalle numerose ricostruzioni rurali, l'opera di Domenico fu sostenuta dal potere laico che beneficiava della produzione economica dei nuovi cenobi per sostenere l'insediamento di nuova popolazione nelle valli appenniniche e il cosiddetto \u00abincastellamento\u00bb. Il monastero fu dedicato a San Salvatore, oggi conosciuto come \"San Salvatore minore\", e ne fu abate fino alla nomina del suo successore, un tale Costanzo.\nDopo questa prima esperienza, in Sabina incontr\u00f2 Giovanni, monaco che fu suo fedele seguace e suo biografo, con cui riprese la vita solitaria, fondando diversi eremi e, con il sostegno economico dei potenti locali (\"magnatibus terrae\") Credenderio e Zatterio, un monastero dedicato alla Santissima Trinit\u00e0, sul monte detto \"Pizzi\". Qui poi, presso un indeterminato fiume \u00ab\"Aventino\"\u00bb (\"iuxta flumen Auentinum\"), che probabilmente \u00e8 il Velino o un suo affluente, o un affluente del Farfa, i due feudatari gli commissionarono la costruzione di un altro monastero, intitolato alla Madre di Dio.\nDomenico in Abruzzo e Molise.\nLa vicinanza ai Crescenzi di Roma lo port\u00f2 a conoscere i conti dei Marsi, Teodino, Berardo e Oderisio. Costoro erano i diretti discendenti di Rainaldo dei Marsi, figlio di Doda e Berardo Francesco, il quale era stato nominato conte dei Marsi da Ugo di Provenza, che, tramite la moglie Marozia, era indirettamente imparentato con i Crescenzi e con gli ultimi duchi di Spoleto. In quest'epoca le famiglie romane acquisivano ampi poteri nella Marsica, vista anche la crisi in cui precipit\u00f2 Montecassino ai tempi della seconda distruzione e la successiva lenta ricostruzione del 949. Domenico si trov\u00f2 in un contesto molto delicato quindi, dove da una parte l'ordine cassinese che cercava di ricostruire il suo ampio patrimonio fondiario in Abruzzo veniva osteggiato dai feudatari locali e dall'aristocrazia senatoria romana, dall'altra invece le politiche religiose dei feudatari sembravano pi\u00f9 indirizzate verso il sostegno di strutture monastiche giuridicamente assoggettate alle signorie locali, non in grado di costituire entit\u00e0 feudali autonome n\u00e9 di disporre di proprie strutture militari, come era stato fino ad allora per i centri della Terra di San Benedetto.\nL'area scannense fu quindi sede della nuova attivit\u00e0 religiosa di Domenico, a seguito di una concessione territoriale di Oderisio nell'attuale territorio di Villalago, localit\u00e0 \"Prato Cardoso\", dove il santo, con il suo discepolo Giovanni, si ritir\u00f2 in preghiera e per diffondere la regola di San Benedetto. Attorno al 1000 la missione di Domenico si concretizz\u00f2 nella realizzazione del monastero noto come \"San Pietro de Lacu\", da cui poi si svilupp\u00f2 con l'afflusso di coloni e laici, il primo nucleo di Villalago, oggi in localit\u00e0 \"Villavecchia\", e nella fondazione di un eremitaggio stabile in localit\u00e0 \"Plataneta\" dedicato alla Trinit\u00e0 (oggi Lago di San Domenico). I conti concessero ai monaci ampi possedimenti, cosicch\u00e9 presso il lago di Scanno si fronteggiavano all'epoca da una parte i cenobi benedettini originari delle \"Acquevive\" e di \"Collangelo\" (tutti a dedicazione micaelica), dall'altra le nuove fondazioni di Domenico a Villalago.\nUna situazione simile a quella scannense si verific\u00f2 anche nell'attuale Molise, per le stesse ragioni politico-religiose, presso l'attuale San Pietro Avellana, dove l'eremita fu richiamato da Borrello, conte di Sangro, e quindi impegnato dal 981 nella costruzione di un monastero, contribuendo al ripristino della presenza stabile del clero e alla nuova evangelizzazione del Sannio volturnense, dove le strutture religiose erano ampiamente decadute a seguito delle invasioni saracene e della distruzione di San Vincenzo al Volturno del IX secolo. In quest'area in particolare la fondazione di Domenico ebbe carattere molto pi\u00f9 localistico e feudale e si affianc\u00f2 alle ricostruzioni volturnensi sostenute dal potere imperiale. Fu primo abate tale Pietro.\nDomenico in Campania.\nLe fonti tradizionali non dicono nulla sulle cause del viaggio di Domenico in Campania ed adducono come motivo della nuova missione l'ispirazione divina, arrivata per mezzo di una guida angelica. Il \"Comitatus Campaniae\" (cos\u00ec si chiamava l'amministrazione feudale della Campagna di Roma) per\u00f2, prima dell'arrivo del predicatore, era stato teatro della lotta, come lo era stata la Sabina, tra i Crescenzi e i nobili locali, che detenevano il titolo di \"comes Campaniae\". Il contrasto nel 969 arriv\u00f2 al punto che il conte di Campania, Roffredo I di Veroli si schier\u00f2 con il \"praefectus Urbis\" ribelle Pietro, contro Giovanni XIII, che favoriva i Crescenzi romani, riuscendo per\u00f2 sconfitto. Cos\u00ec, bench\u00e9 le agiografie dimentichino completamente il contesto politico in cui oper\u00f2 il santo, risulta evidente la connessione tra la sua attivit\u00e0 e la nobilt\u00e0 romana: Domenico si insedi\u00f2 infatti proprio in quel tratto dei monti Ernici al confine tra il territorio di Veroli e la Contea dei Marsi, localit\u00e0 che erano state teatro della capitolazione dei campanini ribelli a Giovanni XIII.\nPer tre anni visse qui in una grotta del \"Monte Porca\", un'appendice del \"Monte Rotonaria\", finch\u00e9 non divenne celebre per il suo carisma e per la sua predicazione anche tra i pastori campani e i nobili locali. Poi, con l'aiuto di alcuni monaci cassinesi, edific\u00f2 un monastero beneficiando di una donazione del comune di Vico, attorno al 987, dedicato a San Bartolomeo, dove insedi\u00f2 una comunit\u00e0 monastica sotto la direzione di tale Alberto. L'area \u00e8 oggi nota come Trisulti, e a poche centinaia di metri dal monastero fondato dal Santo \u00e8 poi sorta l'omonima Certosa di Trisulti. Inizi\u00f2 da qui poi una nuova campagna missionaria, incentivata dalla maggiore vicinanza a Roma e dalla maggiore disponibilit\u00e0 di appoggi politici entro i confini dello Stato Pontificio, che ancora non aveva un'identit\u00e0 giuridica uniforme. Ancora una volta il legame con i Crescenzi, allora l'unica forza politica in grado di intervenire incisivamente nel \"Comitatus Campaniae\", permise a Domenico di continuare l'opera monastica: Amato, \"comes Signae\", vicino, per via del nipote Gregorio, sposo di Maria di Rogasia dei Crescenzi, alla nobile famiglia romana, richiam\u00f2 il santo sui monti Lepini, presso la cima del \u00abCacume\u00bb, dove gli commission\u00f2 la costruzione di un monastero dedicato all'Arcangelo Michele. Domenico affid\u00f2 il luogo sacro a tale Cofredo o Pietro.\nSecondo Alberico il monaco torn\u00f2 poi in rapporti con i conti dei Marsi, di cui erano parenti i signori di Sora, e qui si spost\u00f2 per fondare diversi monasteri. La \"Vita prima\" o \u00ab\"Vita di Giovanni\"\u00bb, prima di descrivere l'incontro con i nobili sorani, ricorda l'episodio della fondazione di un altro romitorio dedicato alla Vergine Maria, dove il santo avrebbe dimorato per due anni, \"ad flumen qui Flaternus vocatur\".\nGrazie a una donazione del conte Pietro Rainerio, signore di Sora, fond\u00f2 sui resti della villa natale di Marco Tullio Cicerone l'abbazia di Maria SS. Assunta oggi co-intitolata a S. Domenico abate dove mor\u00ec nel 1031 e vi \u00e8 sepolto.\nCulto.\nVenerato a Sora e nel frusinate, \u00e8 considerato guaritore dai morsi dei serpenti. A Cocullo (L'Aquila), il primo di maggio, la statua del Santo \u00e8 portata in processione coperta di serpenti.\nIl santo viene ricordato il 22 gennaio.\nTradizioni popolari.\nTradizioni popolari si svolgono a Sora (Pascarella), a Cocullo e nella Valle del Sagittario. La prima domenica del mese di maggio, inoltre, a Pretoro (CH) c'\u00e8 la festa in suo onore in cui si ricorda il Miracolo di San Domenico e il lupo, avvenuto proprio in paese. La festa \u00e8 caratteristica anche per la premiazione dei serpenti di varie specie portati da tutti i pretoresi come fossero preziosi gioielli in onore del loro santo protettore.\nSan Domenico e i serpari (il Succiavacche)"}
{"id": "504492", "revid": "15756", "url": "https://it.wikipedia.org/wiki?curid=504492", "title": "M95 (astronomia)", "text": "M 95 (conosciuta anche come NGC 3351) \u00e8 una galassia a spirale barrata visibile nella costellazione del Leone; fa parte di un gruppo di galassie situate proprio al centro della costellazione del Leone, detto Leo I. Fu scoperta, insieme a M96, da Pierre M\u00e9chain, il 20 marzo 1781.\nOsservazione.\nM95 e le sue compagne si individuano in un'area povera di stelle di riferimento: occorre partire dunque dalla linea che congiunge Regolo a , fermarsi a met\u00e0 via e spostarsi a sud di circa 2\u00b0; la galassia \u00e8 al di fuori della portata di un binocolo di medie dimensioni come un 10x50, dunque occorrono telescopi da almeno 80mm per poterla individuare anche solo come una macchietta chiara. Strumenti di aperture comprese fra 150 e 300mm aumentano il numero dei dettagli visibili, come la presenza di un nucleo di 40\" di diametro di decima magnitudine e un alone molto debole di 5' attraversato da una debolissima barra centrale.\nM95 pu\u00f2 essere osservato con facilit\u00e0 da entrambi gli emisferi terrestri, grazie al fatto che la sua declinazione non \u00e8 eccessivamente settentrionale; dalle regioni boreali \u00e8 maggiormente osservabile e si presenta estremamente alto nel cielo nelle notti di primavera, mentre dall'emisfero australe resta sempre mediamente pi\u00f9 basso, ad eccezione delle aree prossime all'equatore. \u00c8 comunque visibile da tutte le aree abitate della Terra. Il periodo migliore per la sua osservazione nel cielo serale \u00e8 quello compreso fra febbraio e agosto.\nStoria delle osservazioni.\nLa galassia fu scoperta da Pierre M\u00e9chain assieme alle altre due del gruppo, M96 e M105; le segnal\u00f2 a Charles Messier, che descrisse M95 come una macchia estremamente debole senza stelle e ne forn\u00ec le coordinate. William Herschel, che disponeva di un telescopio molto pi\u00f9 potente di quello del Messier, la descrisse al contrario come una nube luminosa, larga, tonda e gradualmente molto luminosa fino ad un nucleo; Lord Rosse, che la osserv\u00f2 con uno strumento ancor pi\u00f9 potente, la descrisse come una nube il cui nucleo somiglia ad un ammasso globulare.\nCaratteristiche.\nM95 \u00e8 una delle galassie pi\u00f9 studiate dal telescopio spaziale Hubble al fine di determinare la costante di Hubble, studiandone le variabili Cefeidi allo scopo di determinarne la distanza; i risultati, che furono poi corretti tramite l'ausilio del telescopio Hipparcos, indicano una distanza di 32,6 milioni di anni luce con uno scarto di 1,4 milioni di anni luce.\nQuesta galassia mostra una notevole attivit\u00e0 nelle sue regioni centrali, in particolare in un anello del diametro di circa 600 parsec attorno al centro, composto probabilmente di gas diffuso non uniforme. Le emissioni di raggi X provengono da numerose fonti, che sono concentrate in regioni di gas caldo, la morfologia dell'emissione pu\u00f2 spiegarsi se si sta presentando una serie di starbursts istantanei situati in diverse zone dell'anello. L'estensione dei raggi X va almeno 500 parsec oltre l'anello, che pu\u00f2 essere interpretato come un'uscita di gas al di l\u00e0 dello stesso.\nHa una velocit\u00e0 di allontanamento (redshift) di 600\u00a0km/s.\nGruppo di M96.\nM95 \u00e8 una delle galassie facenti parte del Gruppo di M96, un gruppo di galassie visibile nella costellazione del Leone; questo gruppo contiene anche M96 e M105."}
{"id": "504493", "revid": "1305772", "url": "https://it.wikipedia.org/wiki?curid=504493", "title": "Chiesa di San Carlo al Corso", "text": ""}
{"id": "504494", "revid": "33751", "url": "https://it.wikipedia.org/wiki?curid=504494", "title": "FC Bayern M\u00fcnchen", "text": ""}
{"id": "504498", "revid": "287204", "url": "https://it.wikipedia.org/wiki?curid=504498", "title": "Bampton (Devon)", "text": "Bampton \u00e8 un villaggio della contea del Devon, vicino all'angolo sudorientale del Parco nazionale di Exmoor e situato sul fiume Bathern, un tributario del fiume Exe. Si trova a circa 10 chilometri da Tiverton.\nStoria e luoghi notevoli.\nSi pensa che le sue origini risalgano alla costruzione di un antico forte romano, ma i resti pi\u00f9 rilevanti e facilmente osservabili sono di origine sassone. Alcune siepi sono della stessa misura che aveva il solco creato dall'aratro al tempo dei Sassoni, di 625 piedi (pi\u00f9 tardi l'unit\u00e0 di misura venne chiamata furlong), e tracce della loro coltivazione a strisce possono essere individuate a nord-est del terrapieno del castello, ci\u00f2 che rimane di una fortezza normanna dell'XI secolo costruita sopra delle precedenti fortificazioni di origine sassone. Anche il cimitero circolare \u00e8 di origine sassone.\nOggi Bampton possiede quasi 100 edifici registrati come di grande interesse storico, inclusa la chiesa, definita di \"eccezionale interesse\", la cui torre risale al XIII secolo. Si ritiene che alcune parti della canonica risalgano alla met\u00e0 del XV secolo. La locanda \"Exeter Inn\", situata al margine della citt\u00e0, era in origine una casa colonica costruita nel 1495.\nDurante la Guerra civile inglese Bampton sub\u00ec gravi danni nel 1645, quando le truppe fedeli al re Carlo I d'Inghilterra la conquistarono giungendo dal castello di Tiverton e la misero a ferro e fuoco. In conseguenza di ci\u00f2, sopravvivono solo pochi edifici anteriori al XVII secolo."}
{"id": "504501", "revid": "1566286", "url": "https://it.wikipedia.org/wiki?curid=504501", "title": "David Chokachi", "text": "Biografia.\nSi diplom\u00f2 in una scuola del Massachusetts nel 1986, ed in seguito si laure\u00f2 alla Bates College nel 1990.\nDopo la laurea, inizi\u00f2 la sua carriera ad Hollywood. Il successo \u00e8 arrivato grazie alla partecipazione alla serie televisiva \"Baywatch\". Nel corso degli anni ha preso parte ad altre serie tv come \"Witchblade\" e \"Beyond the Break - Vite sull'onda\".\nNel 1997 venne scelto da \"People\" come una delle persone pi\u00f9 belle al mondo."}
{"id": "504507", "revid": "287204", "url": "https://it.wikipedia.org/wiki?curid=504507", "title": "Spareggio", "text": "Lo spareggio \u00e8 un sistema previsto in tutti gli sport, atto ad attribuire un titolo o un piazzamento, tra formazioni o giocatori che abbiano riportato lo stesso punteggio nella classifica finale. Ha formato variabile a seconda se lo sport sia di squadra o individuale. \nSport di squadra.\nCalcio italiano.\nSia pur con forme e regolamenti differenti, gli spareggi sono rimasti in vigore sino al 2004-05. Dalla stagione 2005-06 sono stati aboliti, in quanto ogni categoria del campionato nazionale prevede i seguenti criteri:\nDi seguito, tutti gli spareggi disputati nella storia del girone unico."}
{"id": "504508", "revid": "125307503", "url": "https://it.wikipedia.org/wiki?curid=504508", "title": "La tregua (Primo Levi)", "text": "La tregua \u00e8 un libro-memoria di Primo Levi, s\u00e9guito di \"Se questo \u00e8 un uomo\", che descrive le esperienze dell'autore dall'abbandono di Auschwitz (Monowitz) da parte dei tedeschi con l'arrivo dell'Armata Rossa sovietica. Racconta il lungo viaggio del deportato ebreo per ritornare in Italia, nella citt\u00e0 natale di Torino, con mesi di spostamenti nell'Europa centro-orientale. La sua testimonianza rappresenta quella dei milioni di sfollati al termine della Seconda Guerra Mondiale, in grandissima parte ex detenuti del Reich tedesco, sia lavoratori coatti che sopravvissuti ai campi di concentramento.\nIl libro vinse il Premio Campiello nel 1963. Lo stesso anno aveva raggiunto la finale del Premio Strega, che venne assegnato a Natalia Ginzburg.\nLa stesura del romanzo.\nScritto in gran parte tra il 1961 e il 1962, alcuni capitoli erano stati scritti gi\u00e0 nel 1947\u20131948. La base della stesura di questo nuovo racconto, intrapresa nei primi mesi del 1961, \u00e8 costituita da una traccia stesa all'inizio del 1946:\nI vari capitoli hanno date di stesura differenti, ed \u00e8 importante contestualizzarli nei relativi periodi di produzione artistica dell'autore:\n\"La tregua\" \u00e8 composto da 17 capitoli di media lunghezza, tutti pi\u00f9 o meno simili in dimensioni, ed \u00e8 introdotto da una poesia che ha molta importanza nel contesto dell'opera. Innanzi tutto essa \u00e8 stata scritta l'11 gennaio 1946 cio\u00e8 il giorno dopo di Shem\u00e0 che fa da introduzione a \"Se questo \u00e8 un uomo\".\nLa continuit\u00e0 delle opere.\nVi \u00e8 quindi un elemento di simmetria e di raccordo con il precedente libro, rappresentato dalla poesia.\nLa poesia sintetizza anche lo spirito del libro che, pur presentando aspetti nuovi, si ricollega al messaggio finale di \"Se questo \u00e8 un uomo\". Infine, viene ripresa nella pagina finale del libro che si chiude come un cerchio per indicare la saldatura tra le due opere di Levi.\nLevi stesso chiarisce il significato della pagina finale di \"La tregua\". Nell'edizione scolastica del 1965 Levi cos\u00ec spiega e chiarisce il senso finale del libro e della ultima pagina:\nIl critico Marco Belpoliti spiega la poesia come la saldatura tra \"Se questo \u00e8 un uomo\" e \"La tregua\":\nLa poesia.\nLa poesia fu scritta il 2 luglio 1946: Levi era da poco ritornato, con un lungo e tortuoso viaggio durato dal gennaio all'ottobre 1945.\nE fu scritta il giorno dopo \"Voi che vivete sicuri\", la poesia che fa da introduzione a \"Se questo \u00e8 un uomo\".\nDopo molti anni Levi sceglie questa poesia per introdurre il secondo racconto, con l'intenzione di unire i due racconti facendone un solo libro. Levi aveva gi\u00e0 scritto del comando dell'alba in due capitoli della precedente opera; ora lo stesso tema ha la funzione di aprire e chiudere il secondo libro, \"La tregua\", che completa i ricordi della terribile esperienza del lager e del viaggio di ritorno in patria.\nIl tema della poesia \u00e8 la paura che il lager aveva trasmesso ai prigionieri ebrei: paura della morte, paura della fame, paura del freddo, paura dei nazisti. Questa paura veniva trasmessa nel corpo e nei sogni dei prigionieri. Tutti i prigionieri facevano gli stessi sogni come \u00e8 descritto da Levi nel quarto capitolo di \"Se questo \u00e8 un uomo\".I prigionieri sognano di mangiare, poich\u00e9 essi non mangiano quasi niente, sognano di tornare a casa, sognano di raccontare agli altri la loro terrificante e atroce esperienza nel lager. Era un modo di esorcizzare la paura.\nNel IV capitolo Levi parla della campanella del campo che annuncia il comando dell'alba \u201cWstawa\u0107\u201d (Alzarsi). Questa parola\u00a0\u2013 ordine spezzava il cuore dei prigionieri, perch\u00e9 interrompeva il riposo, il ristoro del sonno e dava inizio alla lunga e interminabile giornata fatta di fame, freddo, lavoro, gelo.\nMentre la prima strofa ricostruisce e rievoca la vita del lager, nella seconda strofa Levi descrive la ritrovata pace della casa, afferma che il ventre \u00e8 sazio e che ha finito di raccontare agli altri la sua terribile storia. \u00c8 tempo di riprendere il lavoro della vita civile, ma sa che ben presto ritorner\u00e0 la paura del ricordare ancora il comando dell'Alba \u201cWstawa\u0107\u201d che all'alba toglieva la gioia del sonno. Solo quando passer\u00e0 la paura del comando dell'alba solo allora il cuore di Levi non si spezzer\u00e0 pi\u00f9. Nella ultima pagina del libro, Levi accenna anche ad un'altra abitudine che lo abbandoner\u00e0 molto tempo dopo:\nIl messaggio della poesia \u00e8 la denuncia delle paure subite nel lager, paure che non possono essere dimenticate, paure che vivranno per sempre in chi le ha vissute. Per chi ha subito le torture, le aberrazioni, le privazioni dei lager, non c'\u00e8 modo di dimenticare, neppure al caldo, tra gli affetti, con il ventre sazio. Chi ha visto e subito l'orrore, chi ha conosciuto il lato oscuro, disumano, impietoso dell'animo umano, sa che non c'\u00e8 tregua che tenga, che guerra \u00e8 sempre, che finito il racconto si ricomincer\u00e0 a sentire il grido nemico. L'unico modo per prolungare la tregua \u00e8 continuare a ricordare\nIl linguaggio della poesia \u00e8 alto, sostenuto, lucido, costruito su una sintassi paratattica semplice e chiara. La poesia ha alcune figure retoriche: l'anafora, l'allitterazione. La lexis della poesia \u00e8 tipicamente di Levi, personale e razionale.\nTrama.\nIl disgelo.\nIl primo capitolo racconta e descrive il 27 gennaio 1945, quando Levi e il suo amico Charles, mentre stanno trasportando alla fossa comune il corpo del compagno di stanza Somogyi, scorgono da lontano la prima pattuglia di soldati russi. Subito dopo rientrano nel campo e riferiscono il fatto agli altri prigionieri. La stessa notte un prigioniero politico tedesco si siede accanto alla sua cuccetta a cantare \"L'Internazionale\". Tre giorni dopo un giovane prigioniero russo, Yankel, trasporta Levi sopra un carretto nel lager centrale di Auschwitz.\nIl Campo Grande.\nNel secondo capitolo Levi parla del suo ricovero in un ospedale nel Campo Grande di Auschwitz. Qui Levi sente le voci di altri prigionieri, e racconta la storia del piccolo Hurbinek, un bambino nato nel campo, paralitico e muto, morto nel marzo 1945. Levi poi accenna ad altre storie di prigionieri: Henek, Kiepura, Noah, due ragazze polacche, Hanca e Jadzia, e di Frau Vita.\nIn ultimo termina con la descrizione di Olga, la quale gli racconta la fine di un'altra prigioniera italiana, Vanda, gassata nell'ottobre precedente.\nIl greco.\nIl terzo capitolo, ambientato dopo la liberazione, \u00e8 incentrato sull'incontro di Levi con un altro ex-prigioniero del lager, Mordo Nahum, un greco ebreo di Salonicco. Dopo aver fatto un patto di amicizia tutti e due vanno a Cracovia, dove alloggiano in una caserma di soldati italiani. L'indomani il greco sveglia Levi, con cui va al mercato a vendere una camicia. Nel pomeriggio vanno a mangiare in una mensa di poveri. Qui il greco racconta a Levi le sue idee sulla vita e sulla morte, sul lavoro e sugli uomini e sulla guerra.\nDopo qualche giorno di viaggio finalmente entrambi giungono al campo di raccolta di ex\u2013prigionieri a Katowice. Qui i due amici si lasciano, ma Levi incontrer\u00e0 altre due volte Mordo Nahum.\nKatowice.\nNel quarto capitolo Levi descrive la sua attivit\u00e0 di infermiere nel campo di sosta, gestito e diretto da un commando russo. In questo campo conosce altri amici: il medico Leonardo, l'infermiera Galina, il presunto responsabile degli italiani, il ragioniere Rovi, il Ferrari, piccolo ladro milanese, ed infine conosce Cesare che sar\u00e0 protagonista del capitolo successivo\nCesare.\nNel quinto capitolo Levi parla di Cesare, un commerciante di Roma con cui andava a vendere degli oggetti al mercato di Katowice e che diventer\u00e0 suo compagno di viaggio. Cesare impara qualche parola polacca per riuscire a vendere una camicia bucata e una penna rotta.\nVictory Day.\nNel sesto capitolo Levi racconta l'euforia generale che segna la fine della guerra e lo spettacolo teatrale che i sovietici allestirono per festeggiare la vittoria dell'armata rossa sui nazisti. L'8 maggio i sovietici si esibirono in un teatro. Vi recitano quasi tutti i capi del campo: Galina, il dottore, Maria Prima. Tutti cantano e ballano accompagnati da musiche tradizionali del folclore russo. Dopo una partita di calcio, Levi si ammala di pleurite.\nI sognatori.\nNel settimo capitolo Levi descrive la fortunata guarigione dalla malattia grazie al suo amico dottore Leonardo e grazie all'opera di guarigione del dottore Gottlieb. Seguono le storie di alcuni compagni di camera: il moro di Verona, il Trovati, il ladruncolo torinese Cravero, il signor Unverdorben, un musicista, e il siciliano D'Agata. Questi compagni di camera hanno in comune la tendenza a raccontare fatti della loro vita trasfigurati dalla loro fantasia, storie in gran parte inventate di sana pianta tanto da essere inverosimili.\nVerso sud.\nNell'ottavo capitolo si parla del viaggio verso Odessa, punto di imbarco per l'Italia. Levi e Cesare vanno a Katowice per comprare del cibo e festeggiare l'inizio del viaggio di ritorno. A Katowice incontrano una bottegaia che racconta di aver scritto una lettera a Hitler in cui lo pregava di non entrare in guerra, per evitare la morte di molte persone e perch\u00e9 la Germania non avrebbe potuto vincere.\nIl viaggio in treno viene bloccato dalla interruzione della ferrovia, fermandosi per tre giorni a Zmerinka.\nVerso nord.\nNel nono capitolo il viaggio riprende verso Nord. Dopo due giorni di viaggio Levi e Cesare arrivano in un paese. Poi proseguono verso un campo di smistamento nei pressi di Sluzk in Bielorussia - la citt\u00e0 sovietica con la pi\u00f9 ricca ed influente comunit\u00e0 ebraica prima del comunismo - e Levi in aperta campagna ritrova ancora una volta il suo amico greco, Mordo Nahum, quasi irriconoscibile in un\u2019uniforme sovietica.\nUna curizetta.\nNel decimo capitolo Levi racconta il viaggio a piedi verso il campo di Staryje Doroghi che si trova nell'odierna Bielorussia. Il protagonista e i suoi compagni di viaggio si fermano presso un piccolo villaggio disperso nei boschi, dove Cesare vuole a tutti i costi comperare una gallina. Ma farsi capire \u00e8 difficile: persino l'imitazione di un pollo facendo pure \"coccod\u00e8\" (\"come \u00e8 noto, questa interpretazione del verso gallinesco \u00e8 altamente convenzionale; circola esclusivamente in Italia, e non ha corso altrove\"; p. 160) fallisce ed anzi poco ci manca che essi vengano presi per matti. Finalmente una vecchia del villaggio ha l'illuminazione e \"con voce squillante pronunzi\u00f2: \"Kura! K\u00faritza!\"\" (\"gallina, gallinella\", in russo), cosicch\u00e9 gli italiani riescono a barattare una gallinella con i sei piatti (\"Tarelki\") che usavano per mangiare e dei quali, per un po', dovranno fare a meno.\nVecchie strade.\nNell'undicesimo capitolo, il giorno dopo, con la cifra di otto rubli, Levi e i suoi compagni riescono ad ottenere un passaggio su un carro agricolo che li porter\u00e0 a Staryje Doroghi. Durante il tragitto incontrano il vecchio e lunatico Moro, che stava percorrendo a piedi il loro stesso tragitto. Viene invitato a salire sul carro, ma egli sdegnosamente rifiuta.\nIl gruppo arriva finalmente al campo di Staryje Doroghi che in russo significa \"Vecchie Strade\". Qui vengono smistati insieme ad altri millequattrocento italiani, in uno strano e gigantesco edificio chiamato \"Krasnyj Dom\" (Casa rossa. Questa si trova alla periferia ovest della citt\u00e0. Davanti ad una caserma che si affaccia sulla strada principale parte uno stradino non asfaltato che raggiunge, dopo qualche centinaio di metri, la casa rossa e altri vecchi edifici. Nel 2005 appariva restaurata e ancora dipinta di rosso, adibita a polifunzionale. Nel terreno antistante ad essa si scorgevano i plinti di cemento dove erano fissate le baracche degli italiani e di altre nazionalit\u00e0). Vengono quindi descritti i pensieri, i comportamenti e gli scambi commerciali che si svolgevano nel campo tra gli ex prigionieri e i contadini del luogo.\nIl bosco e la via.\nNel dodicesimo capitolo Levi descrive la vita nei due mesi di permanenza nella Casa Rossa, vecchia caserma dell'esercito sovietico, un edificio enorme e privo di ogni logica, frutto, a parer di Levi, dell'opera di pi\u00f9 architetti fra loro discordi, oppure di uno soltanto, ma matto.\nGli italiani si trattengono a Staryje Doroghi dal 15 luglio al 15 settembre, tra visite nei boschi intorno al campo e il passaggio dell'armata rossa ormai in disarmo. I soldati rimpatriano disordinatamente, a piedi, a cavallo, su carri o carri armati; in piccoli o grandi gruppi, tutti colmi d'euforia e gioia di vivere. L'esercito durante il rientro ha talmente tanti cavalli che questi ultimi non possono essere controllati. Di questa circostanza ne approfitta uno degli ospiti del campo, il \"Velletrano\", per catturarne ogni tanto qualcuno e macellarlo con grande soddisfazione di tutti perch\u00e9 \"pressoch\u00e9 digiuni di carne da diciotto mesi\" (p. 187).\nVacanza.\nNel tredicesimo capitolo Levi racconta un incontro inaspettato e pieno di emozioni con Flora, una donna ebrea italiana, probabilmente incinta, che Levi, insieme a Alberto, aveva conosciuto nel lager e da cui aveva ricevuto del pane. Levi era grato alla donna per il pane, ma aveva scoperto che ella doveva sottostare a \u201cconvegni\u201d di carattere sessuale con kapos tedeschi e polacchi a cui non poteva sottrarsi; tuttavia nemmeno dopo il disinganno della realt\u00e0 Levi smise di prendere il pane, anche se in quella luce \"sapeva di sale\". Flora sta ora con un ciabattino bergamasco ed \u00e8 sempre la stessa, mentre Levi si sente sporco, stanco e provato.\nL'arrivo di un camioncino cinematografico che proietta tre film in tre giorni consecutivi scatena una forte eccitazione nei rifugiati, negli abitanti del luogo e nei numerosi gruppi di militari russi arrivati da chiss\u00e0 dove per assistere agli spettacoli. Durante le proiezioni l'entusiasmo del pubblico \u00e8 tale da scatenare persino tumulti e disordini.\nTeatro.\nNel quattordicesimo capitolo Levi racconta lo spettacolo teatrale che gli italiani allestiscono per intrattenere gli altri occupanti della casa rossa. Alla fine della rappresentazione un ufficiale italiano annuncia che nei prossimi giorni sarebbero partiti per l'Italia. Levi e gli altri nella notte non dormono, cantano e ballano raccontandosi \"a vicenda le avventure passate, e ricordando i compagni perduti: poich\u00e9 non \u00e8 dato all'uomo di godere gioie incontaminate\" (p. 215). Il mattino seguente arriva nientemeno che il grande generale sovietico Sem\u00ebn Konstjantynovy\u010d Tymo\u0161enko ad annunciare e a confermare la definitiva, prossima partenza.\nDa Staryje Doroghi a Iasi.\nNel quindicesimo capitolo, Levi racconta il 15 settembre, il giorno della partenza. Levi pensa:\nIl treno passa da Kazatin, dove Levi incontra e saluta per l'ultima volta Galina, l'infermiera di Katowice; un saluto affettuoso e delicato pieno di tenerezza e di nostalgia. Arrivano a Ia\u0219i, dove Levi incontra una comunit\u00e0 di ebrei scampati all'olocausto, dai quali riceve una somma irrisoria di lei, in quanto i rubli gli erano stati sequestrati al confine russo dai soldati che ne impedivano l'esportazione.\nDa Iasi alla linea.\nNel sedicesimo capitolo Levi racconta alcuni episodi del lungo viaggio come la ricerca dell'acqua in pozzi vicino alle stazioni, rischiando di rimanere a terra alla partenza del treno. Dopo l'attraversamento della Romania, dove salgono due nuovi giovani viaggiatori, Vincenzo e Pista, dopo l'attraversamento dell'Ungheria, e dell'Austria, l'8 ottobre arrivano a Vienna dove sostano alcuni giorni.\nAlcuni giorni dopo Levi e i suoi compagni arrivano in prossimit\u00e0 della frontiera e l'attraversano passando dalla protezione sovietica a quella americana. Lo scambio avviene a pochi chilometri da Linz, i soldati statunitensi conducono gli italiani a un campo profughi vicino, dove Levi e gli altri ottengono un bagno e una disinfestazione accurata. Lo scrittore descrive cos\u00ec semplicemente l'accaduto:\nIl risveglio.\nNel diciassettesimo capitolo, l'ultimo, Levi descrive la fermata alla stazione di Monaco, citt\u00e0 devastata dalla guerra. Il treno riparte per Verona. \nLevi arriva a Verona il 17 ottobre, e a Torino il 19 ottobre, dopo 35 giorni di viaggio, ritrovando la propria casa e i familiari.\nLevi richiude il cerchio aperto nel 1945 e riporta il sogno ricorrente e terribile del lager e la descrizione del comando dell'alba:\nGiudizi critici.\n\"La tregua\" ha avuto molti giudizi critici favorevoli e positivi a cominciare da Franco Antonicelli sino a Italo Calvino.\nEdizioni.\nIn lingua italiana:\nIn altre lingue:"}
{"id": "504509", "revid": "88740", "url": "https://it.wikipedia.org/wiki?curid=504509", "title": "Shar", "text": "Shar \u00e8 una divinit\u00e0 immaginaria appartenente all'ambientazione \"Forgotten Realms\" per il gioco di ruolo fantasy \"Dungeons &amp; Dragons\". \u00c8 una divinit\u00e0 maggiore del pantheon faer\u00fbniano.\nIl suo simbolo \u00e8 costituito da un disco nero con il bordo porpora.\nLa sua arma preferita \u00e8 il \"Disco della Notte\", un chakram.\nIn D&amp;D Terza Edizione i suoi domini sono: Caverne, Conoscenza, Male, Oscurit\u00e0.\nShar \u00e8 la sorella oscura di Sel\u00fbne, dea della luce. \u00c8 la creatrice della Trama d'Ombra, che fornisce un'alternativa alla Trama, controllata dalla dea Mystra, utile per lanciare incantesimi. Nel tentativo di prendere il controllo anche sulla Trama Shar si \u00e8 alleata con Cyric per uccidere Mystra. La catastrofe risultante ha preso il nome di Spellplague. Nonostante la morte di Mystra Shar non \u00e8 riuscita ad ottenere il controllo sulla Trama, e ha perso anzi quello sulla Trama d'Ombra, dato che entrambe sono collassate con fine della dea della magia.\nIl suo Eletto \u00e8 Alargoth, il \"Portatore di Rovina\"."}
{"id": "504513", "revid": "124171166", "url": "https://it.wikipedia.org/wiki?curid=504513", "title": "Comunit\u00e0 montana Gran Sasso", "text": "La Comunit\u00e0 montana Gran Sasso (zona O) era stata istituita con la \"Legge Regionale 7 luglio 1976, n. 37\" della Regione Abruzzo, che ne ha anche approvato lo statuto.\nDescrizione.\nLa sede si trovava nel comune di Tossicia e comprendeva dieci comuni della Provincia di Teramo:\nLa Regione Abruzzo ha abolito la Comunit\u00e0 montana insieme a tutte le altre comunit\u00e0 montane nel 2013.\nObiettivi.\nLa Comunit\u00e0 montana Gran Sasso aveva gli scopi di rafforzare lo sviluppo economico dell\u2019area, di incrementarne il turismo e di tutelarne la natura e la cultura popolare, anche attraverso il contenimento dello spopolamento che interessa la regione sin dagli anni 1960."}
{"id": "504514", "revid": "276491", "url": "https://it.wikipedia.org/wiki?curid=504514", "title": "Gherardo Colombo", "text": "Biografia.\nDopo aver conseguito la maturit\u00e0 classica, si iscrive all'Universit\u00e0 Cattolica del Sacro Cuore, presso la quale si laurea in Giurisprudenza nel 1969 discutendo la tesi con il prof. Franco Cordero. Nel 1974 - dopo aver lavorato per la RAS come supervisore - entra in magistratura e, dal 1975 al 1978, opera in qualit\u00e0 di giudice nelle udienze della VII sezione penale della Corte di Milano.\nDal 1978 al 1989 \u00e8 giudice istruttore e, nell'ambito dell'inchiesta sull'omicidio Ambrosoli, in particolare nel corso delle indagini sul falso rapimento Sindona, assieme al suo collega Giuliano Turone, dispose la perquisizione domiciliare di tutti i recapiti noti di Licio Gelli, \"maestro venerabile\" della loggia massonica P2. L'operazione si svolse il 17 marzo 1981 sia nella villa Wanda ad Arezzo, di propriet\u00e0 di Gelli, sia in un suo recapito occulto, annotato in un'agendina sequestrata a Sindona poco tempo prima: un ufficio messo a sua disposizione a Castiglion Fibocchi, provincia di Arezzo, dalla ditta Giole del gruppo Lebole. La perquisizione ebbe un risultato clamoroso solo in quest'ultimo ufficio, dove port\u00f2 alla scoperta della lista di quasi mille iscritti alla loggia P2, nonch\u00e9 di 33 buste sigillate contenenti la documentazione inerente a operazioni di enorme rilievo nazionale gestite dalla loggia segreta attraverso percorsi non trasparenti ed eludendo ogni controllo istituzionale e di opinione pubblica.\nDal 1987 al 1989 fa parte della commissione che esamina i materiali riguardanti importanti processi contro il crimine organizzato; l'analisi di tali procedimenti \u00e8 situata all'interno della riforma del Codice di procedura penale da parte del Ministero di grazia e giustizia. Dal 1987 al 1990 partecipa in qualit\u00e0 di osservatore - per conto della Societ\u00e0 Internazionale di Difesa Sociale - alla commissione di esperti per la cooperazione internazionale nella ricerca e nella confisca dei profitti illeciti.\nDal 1989 al 1992 \u00e8 consulente per la Commissione parlamentare d'inchiesta sul terrorismo in Italia, e nel 1993 \u00e8 consulente per la Commissione parlamentare d'inchiesta sulla mafia. Dal 1989 \u00e8 pubblico ministero presso la Procura della Repubblica di Milano. Fondamentale il suo contributo alle indagini e ai processi nell'ambito dell'operazione \"Mani pulite.\"\nNel marzo del 2005 \u00e8 stato nominato Consigliere presso la Corte di cassazione. A met\u00e0 febbraio del 2007, in casuale coincidenza dello scadere del 15\u00ba anno dall'inizio dell'inchiesta \"Mani pulite\", comunica le sue dimissioni da magistrato con lettera al Consiglio Superiore della Magistratura e al Ministero della giustizia. Da allora si impegna nell'educazione alla legalit\u00e0 nelle scuole, attraverso incontri con studenti di tutta Italia, e proprio per tale attivit\u00e0 ha ricevuto il Premio Nazionale Cultura della Pace 2008.\nNel settembre 2009 viene nominato presidente della casa editrice Garzanti Libri. \u00c8 membro Onorario del Comitato Scientifico d'Onore della Fondazione Rachelina Ambrosini. Il 24 ottobre 2010 fonda, insieme ad alcuni amici, l'associazione Sulleregole (www.sulleregole.it), che opera gratuitamente nel settore dell'educazione alla legalit\u00e0, nella diffusione della conoscenza della Costituzione italiana, nel volontariato nelle carceri, nella formazione degli insegnanti. Il 5 luglio 2012 viene eletto nel CDA della Rai su indicazione di associazioni della societ\u00e0 civile, cui il Partito Democratico aveva affidato la scelta. L'elezione \u00e8 avvenuta da parte della commissione di vigilanza Rai. Cessa l'incarico nell'agosto 2015.\n\u00c8 membro del comitato etico della Fondazione Umberto Veronesi e dell'Advisory Board di Transparency International Italia. \u00c8 volontario ATS presso il III raggio della Casa Circondariale San Vittore di Milano. \u00c8 Coordinatore del Comitato per la legalit\u00e0, la trasparenza e l'efficienza della pubblica amministrazione del Comune di Milano. \u00c8 presidente o membro di alcuni Organismi di vigilanza. \u00c8 presidente dell'ente pubblico Cassa delle Ammende. \u00c8 testimonial dell'Associazione Ancora ONLUS per la cura e il sollievo dei malati e delle loro famiglie. Nel 2016 riceve il Premio Passaggi, assegnato da Passaggi Festival a personalit\u00e0 che si sono distinte per l'attivit\u00e0 di saggistica o per la loro figura morale\nNell'aprile 2020 entra a far parte della commissione di inchiesta del comune di Milano sulle morti sospette nel Pio Albergo Trivulzio legate all'emergenza Coronavirus.\nHa fondato la Ong: Resq People Saving People.\nVita privata.\n\u00c8 fratello del primario, ora a riposo, di Radioterapia dell'Azienda Ospedaliera Alessandro Manzoni di Lecco, dott. Alessandro Colombo."}
{"id": "504517", "revid": "1123126", "url": "https://it.wikipedia.org/wiki?curid=504517", "title": "Missione sui iuris", "text": "La missione \"sui iuris\" \u00e8 la forma pi\u00f9 embrionale di Chiesa particolare nella Chiesa cattolica. Si tratta di un territorio in zona di missione, dove il Cristianesimo non \u00e8 per niente radicato, perch\u00e9 il lavoro missionario \u00e8 ancora nella sua fase iniziale, detta \"implantatio Ecclesiae\" (un'espressione latina che significa: \"piantare la Chiesa\" in una zona dove essa non \u00e8 presente).\nCaratteristiche.\nNella terra di missione ancora non esistono parrocchie, ma solo cappelle e piccole comunit\u00e0; non esistono preti diocesani, ma solo missionari venuti da fuori; non esiste vescovo, n\u00e9 diocesi, n\u00e9 curia diocesana, ma solo un lavoro di coordinamento tra i missionari presenti.\nQuando una missione diventa \"sui iuris\" (cio\u00e8: \"di diritto proprio\"), essa inizia appena ad avere una qualche autonomia e una prima forma di struttura; la sua guida viene affidata a uno dei preti missionari, che porta il titolo di superiore della missione ed \u00e8 nominato dal papa. Con il passare del tempo, e il crescere delle comunit\u00e0, essa potr\u00e0 poi diventare prefettura apostolica, vicariato apostolico e, da ultimo, diocesi.\nLe missioni sui iuris sono state introdotte nella giurisdizione ecclesiastica con il decreto \"Excelsum\" del 12 settembre 1896.\nElenco.\nLe attuali missioni sui iuris della Chiesa cattolica sono le seguenti."}
{"id": "504519", "revid": "2175", "url": "https://it.wikipedia.org/wiki?curid=504519", "title": "Haucourt (Aisne)", "text": ""}
{"id": "504523", "revid": "1543377", "url": "https://it.wikipedia.org/wiki?curid=504523", "title": "Derivata funzionale", "text": "In matematica e in fisica, la derivata funzionale \u00e8 una generalizzazione della derivata direzionale. Mentre la derivata direzionale differenzia nella direzione di un vettore, la derivata funzionale differenzia nella direzione di una funzione. Entrambe possono essere viste come estensioni dell'usuale derivata.\nQuando si considerano spazi localmente convessi, la derivata funzionale \u00e8 indicata come derivata di G\u00e2teaux. In particolare, se si tratta di spazi di Banach \u00e8 detta derivata di Fr\u00e9chet. In fisica teorica \u00e8 usato un terzo tipo di derivata (\"euleriana\"), concettualmente pi\u00f9 simile alla derivata parziale.\nNel calcolo delle variazioni, i funzionali sono frequentemente espressi mediante l'integrale di funzioni. Se ad esempio si considera un integrando formula_1 di un funzionale formula_2:\ncon formula_4, se si varia formula_5 aggiungendole un'altra funzione formula_6 arbitrariamente piccola, e si espande l'integrando formula_7 in potenze di formula_6, allora la variazione del valore di formula_2 al primo ordine dello sviluppo in formula_6 pu\u00f2 essere espressa come:\nIl coefficiente di formula_12, denotato con formula_13, \u00e8 la derivata funzionale di formula_2 rispetto a formula_5 nel punto formula_16. In questo caso, la derivata funzionale \u00e8 il termine a sinistra nell'equazioni di Eulero-Lagrange:\nDefinizione.\nData una variet\u00e0 formula_18, una funzione formula_19 (che \u00e8 in genere continua, liscia, o si richiede che soddisfi determinate condizioni al contorno) ed un funzionale formula_20 definito su formula_18, la derivata funzionale di formula_22 \u00e8 in generale definita da:\ndove formula_24 \u00e8 detta \"variazione\" di formula_19, e formula_26 \u00e8 una funzione arbitraria.\nDifferenziale funzionale.\nA partire dalla derivata funzionale si definisce il differenziale funzionale come:\ndove formula_28 \u00e8 la variazione di formula_26. Si tratta di un oggetto simile al differenziale totale di una funzione formula_30:\ndove formula_32 sono variabili indipendenti.\nConfrontando le ultime due equazioni, si nota che la derivata funzionale formula_33 gioca un ruolo simile a quello della derivata parziale formula_34, dove la variabile di integrazione formula_16 pu\u00f2 essere vista come una versione continua dell'indice di sommatoria formula_36.\nDerivate di G\u00e2teaux e Fr\u00e9chet.\nLa definizione di derivata funzionale pu\u00f2 essere fornita in modo pi\u00f9 preciso caratterizzando meglio lo spazio vettoriale topologico delle funzioni utilizzate. Ad esempio, se lo spazio \u00e8 uno spazio di Banach la derivata funzionale \u00e8 la derivata di Fr\u00e9chet, mentre in generici spazi localmente convessi viene indicata come derivata di G\u00e2teaux (il cui nome \u00e8 dovuto al matematico francese Ren\u00e9 G\u00e2teaux).\nSiano formula_37 e formula_38 due spazi vettoriali topologici localmente convessi. Dati formula_39 e formula_40, la derivata di G\u00e2teaux formula_41 \u00e8 data da quell'operatore tale che\nda confrontare con l'espressione per la derivata direzionale di funzioni definite su formula_43:\nIn questi termini, la derivata euleriana \u00e8 il nucleo di un operatore integrale lineare che, applicato ad una funzione di prova di norma unitaria formula_45, fornisce la derivata funzionale in formula_5 lungo formula_47. La derivata euleriana \u00e8 analoga al gradiente in formula_43: le componenti di quest'ultimo, infatti, sono le derivate direzionali lungo la direzione di una coordinata. La derivata euleriana si estrae dalla derivata di Fr\u00e9chet applicando all'operatore lineare la distribuzione delta di Dirac, che pu\u00f2 essere pensata alla stregua di uno degli elementi di base dello spazio a cui appartiene formula_5 (anche se essa stessa non vi appartiene).\nDalle definizioni \u00e8 possibile dedurre le usuali propriet\u00e0 delle derivate: linearit\u00e0, omogeneit\u00e0, regola della catena per funzionali composti, e cos\u00ec via.\nPropriet\u00e0.\nCome per l'usuale derivata di una funzione, la derivata funzionale soddisfa le seguenti propriet\u00e0, dove formula_22 e formula_51 sono funzionali:\nEsempi.\nVale la pena di discutere brevemente le derivate funzionali oltre la loro definizione matematica formale.\nLe derivate funzionali appaiono regolarmente nei problemi fisici che obbediscono a principi variazionali, quindi, \u00e8 utile mostrare come le derivate funzionali sono eseguite attraverso esempi rilevanti rispetto alla fisica.\nDato un funzionale della forma:\nla derivata funzionale pu\u00f2 essere scritta come:\nEnergia coulombiana.\nSi consideri il funzionale energia coulombiana formula_58:\nL'energia formula_58 dipende unicamente dalla densit\u00e0 di carica formula_19, e non dipende dal suo gradiente, laplaciano, o derivate di ordine superiore. Quindi:\ndove:\nLa derivata funzionale seconda del funzionale energia Coulombiana \u00e8:\nEnergia cinetica di Weizsacker.\nNel 1935 von Weizs\u00e4cker propose di aggiungere un gradiente correttivo al funzionale associato all'energia cinetica di Thomas-Fermi al fine di migliorare la descrizione della nuvola elettronica molecolare:\nIl funzionale formula_66 dipende dalla densit\u00e0 di carica e dal suo gradiente, quindi:\ndove:\nSi nota infine che ogni funzione pu\u00f2 venire scritta in termini di un funzionale. Per esempio:\nQuindi:"}
{"id": "504533", "revid": "179980", "url": "https://it.wikipedia.org/wiki?curid=504533", "title": "Omar Enrique Sivori", "text": ""}
{"id": "504535", "revid": "118124201", "url": "https://it.wikipedia.org/wiki?curid=504535", "title": "Mystra", "text": "Mystra (mis-tra) \u00e8 una divinit\u00e0 immaginaria appartenente all'ambientazione \"Forgotten Realms\" per il gioco di ruolo fantasy \"Dungeons &amp; Dragons\". \nMystra \u00e8 la divinit\u00e0 della magia, della trama e dei misteri (nel significato della conoscenza) e fa parte del pantheon faer\u00fbniano come divinit\u00e0 maggiore con grado (rank in lingua madre) 18.\nMystra \u00e8 di allineamento Neutrale Buono, ma per compatibilit\u00e0 con il suo clero, poich\u00e9 la precedente divinit\u00e0 della magia morta durante il Periodo dei Disordini era Legale Neutrale, i suoi fedeli possono utilizzare entrambi gli allineamenti.\nIl suo simbolo \u00e8 costituito da un cerchio di sette stelle blu e bianche attorno ad una nebbia rossa che scaturisce dal centro, la sua arma preferita \u00e8 lo shuriken a 7 stelle.\nRuolo divino.\nMystra \u00e8 la dea della magia sul Faerun, in pratica \u00e8 la Trama, il modo pi\u00f9 semplice di usare la magia in Faerun. Grazie al suo costante impegno, tutti i mortali e le altre divinit\u00e0 sono in grado di utilizzare la magia, tramite alcune regole ben precise che se ignorate possono portare alla pazzia, o all'ira della dea, fino alla totale estromissione dall'uso della trama stessa. Bench\u00e9 questo potere sia pericoloso per gli arcanisti, lo \u00e8 altres\u00ec per Mystra, tanto che davvero raramente lo utilizza. \nLa Mystra attuale, o pi\u00f9 precisamente Mezzanotte (Midnight in lingua madre) \u00e8, a differenza delle precedenti dee della magia, particolarmente attenta alla trama: lotta per la sua ricostruzione dopo gli avvenimenti del periodo dei disordini, e trama in segreto contro la sua madrigna Shar dea dell'oscurit\u00e0 e dei segreti, la quale dopo millenni di studi sulla trama, \u00e8 riuscita a crearne una seconda copia a sua immagine e somiglianza: la trama d'ombra. \nMezzanotte, segretamente, sarebbe anche in grado di accettare una parte del potere maligno di Shar, se questo portasse alla completa fusione delle due trame, entrambe nelle sue mani.\nStoria.\nMystril nacque decine di millenni fa dal primo grande scontro tra Sel\u00fbne e Shar, le due sorelle progenitrici della creazione sul Faerun. Queste si combatterono fino al punto in cui Selune prese tutta la magia (nel senso totalistico della parola) e la scagli\u00f2 come un fulmine su Shar, trapassandola e rubandole almeno tanto potere quanto Selune le aveva scagliato addosso. Questa energia magica cos\u00ec nata, fu Mystril, la prima dea della magia sul Faerun. Di allineamento Legale Neutrale, Mystril permase per decine di millenni, fino al -339, anno in cui Karsus l'uccise insieme a se stesso. Li nacque Mystra (la vera), quella che ricre\u00f2 la Trama, quella che salv\u00f2 tre citt\u00e0 netheresi dalla caduta, quella che limit\u00f2 per sempre l'uso della magia sul Faerun al 9\u00ba livello di incantesimo, pi\u00f9 un 10\u00b0 da intendersi con l'uso delle regole degli incantesimi epici, ed infine quella che cre\u00f2, ed am\u00f2 i suoi eletti.\nMystra trov\u00f2 la sua fine durante il periodo dei disordini, quando tutto il pantheon fu bandito al suolo da Lord Ao, il dio supremo del Faerun, colui che gestisce le regole per mantenere in vita il multiverso fearuniano. In quel momento Mystra come tante altre divinit\u00e0 cammin\u00f2 sul Faerun come avatar (una manifestazione mortale ed umana della divinit\u00e0 - di gran lunga meno potente della divinit\u00e0 originaria), e come tutte le altre divinit\u00e0 cerc\u00f2 di ritornare al suo piano di esistenza. Sul cammino per\u00f2 incontro il dio Helm, dio neutrale che incarna l'essenza pi\u00f9 alta dell'essere guardiano e custode devoto, colui che fu incaricato da Lord Ao di sorvegliare il passaggio per i piani esterni, l'unico dio ad essere rimasto divinit\u00e0 a tutti gli effetti. Come punizione per aver tentato di disubbidire al dio supremo, Helm scelse per Mystra la distruzione. Da li, una maga umana di nome Mezzanotte, allieva di Azuth l'altissimo, che nel frattempo sul Faerun incalzava battaglia con Bane (avatar in persona) e Cyric (avatar in persona) fu premiata per la sua bravura e dedizione con l'elevazione a divinit\u00e0 della magia da parte di Lord Ao. Con la fine del periodo dei disordini la situazione \u00e8 ritornata alla normalit\u00e0.\nLo stato divino di Mezzanotte, la terza Mystra, non dur\u00f2 tuttavia per sempre. La dea Shar, non molto tempo dopo il Periodo dei Disordini, complott\u00f2 assieme a Cyric per uccidere Mystra, nel tentativo di prendere il controllo sulla Trama.\nQuando Cyric uccise Mystra, per\u00f2, il piano dove essa viveva (Dweomerheart) collass\u00f2 su se stesso, uccidendo all'istante il dio Savras e scaraventando via Azuth e Velsharoon, che moriranno anch'essi poco dopo. \nOltre a Dweomerheart collass\u00f2 anche la Trama stessa, e assieme ad essa la Trama d'Ombra (la sua versione oscura, che era gi\u00e0 sotto il controllo di Shar), distruggendole entrambe e provocando un periodo di caos terribile noto come Spellplague, che porter\u00e0 ancora pi\u00f9 sconvolgimenti del Periodo dei Disordini.\nGli eletti di Mystra.\nGli eletti erano per la prima Mystra una sorta di dolci piccole met\u00e0, ciascuno con dei tratti propri, ciascuno con dei poteri e delle abilit\u00e0 proprie, ma in fondo li amava tutti come se fossero fidanzati / fidanzate (come divinit\u00e0 Mystra \u00e8 in grado di usare mortalmente il sesso che vuole). L'attuale Mezzanotte diversamente \u00e8 meno passionale nel rapporto che ha con i suoi eletti (con grandissimo dispiacere di Elminster che era innamorato profondamente di Mystra), di cui a volte apprezza la saggezza e le conoscenza come quelle di Elminster o di Arunsun, o il potere come quello della Simbul. Attualmente gli eletti sono impegnati nella salvaguardia della trama, alla ricerca di nuovi incantesimi e in spionaggio contro i cleri pi\u00f9 avversi come Bane, Cyric, Shar ed Helm.\nFra questa schiera di potenti personaggi troviamo: le Sette Sorelle, Elminster di Shadowdale e Khelben \"Bastone nero\" Arunsun."}
{"id": "504540", "revid": "228587", "url": "https://it.wikipedia.org/wiki?curid=504540", "title": "Adrianopoli", "text": ""}
{"id": "504541", "revid": "122935053", "url": "https://it.wikipedia.org/wiki?curid=504541", "title": "Stadio Del Conero", "text": "Lo stadio Del Conero \u00e8 un impianto sportivo di Ancona, sito nel quartiere di Passo Varano: il nome deriva dall'omonimo monte. L'impianto ospita le gare casalinghe dell', militante nel campionato di Serie C girone B.\n\u00c8 situato vicino al PalaRossini ed alla stazione di Ancona Stadio, a tre chilometri dal casello autostradale di Ancona Sud-Osimo. Inaugurato nel dicembre 1992, in occasione di Ancona-Inter, 12\u00aa giornata del primo campionato di serie A disputato dall'Ancona nella sua storia (dopo aver giocato le prime cinque gare casalinghe del campionato al vecchio Stadio Dorico).\nAll'inaugurazione alcuni settori (tra cui la curva nord e i distinti laterali) erano ancora in costruzione, poi \u00e8 stato successivamente completato: l'odierna capienza \u00e8 di posti.\nInaugurazione.\nL'impianto venne inaugurato durante il campionato di Serie A nella stagione 1992-1993.\nAltro.\nLo stadio ha anche ospitato alcune gare dell'Under-21 azzurra, un'edizione del Trofeo TIM (2003) e la Nazionale italiana cantanti. Anche papa Giovanni Paolo II per due volte ha celebrato una messa all'interno della struttura.\nSi sono tenuti anche concerti e spettacoli di Renato Zero, Claudio Baglioni, Vasco Rossi, Eros Ramazzotti, Ligabue, Jovanotti, Fiorello e i R.E.M..\nDati tecnici.\nInformazioni per il pubblico.\nOggi lo stadio ha una capienza ridotta (14.295 posti):\nI 4 settori dei \"distinti\" risultano chiusi al pubblico."}
{"id": "504543", "revid": "767487", "url": "https://it.wikipedia.org/wiki?curid=504543", "title": "A/R Andata + Ritorno", "text": "A/R Andata + Ritorno \u00e8 un film italiano del 2004 scritto e diretto da Marco Ponti.\nIl film \u00e8 la terza prova del regista; i protagonisti sono Libero De Rienzo e Vanessa Incontrada. Il film ha incassato complessivamente \u20ac 1.493.000.\nTrama.\nTorino. Dante Cruciani \u00e8 un giovane fattorino che vive solo in un appartamento in zona Porta Palazzo. Pochi giorni prima di Natale il ragazzo decide di mettersi a fare il giro del mondo per liberarsi di un gruppo di strozzini che lo perseguitano, capeggiati da Skorpio, e affida cos\u00ec le chiavi di casa sua all'amico Tolstoj, un indiano che lavora come fattorino al Grand Hotel. Viene poi accompagnato all'aeroporto dai suoi amici Smeg, Stampella e da suo fratello Mohamed, convertito all'Islam.\nNel frattempo Nina, una hostess spagnola, vola fino a Torino ma il suo aereo di ritorno \u00e8 bloccato da uno sciopero. La ragazza si rassegna a passare cos\u00ec il Natale in Italia. Alla ricerca di un posto dove dormire, incontra proprio Tolstoj al Grand Hotel. Le stanze dell'hotel sono tutte occupate, ma l'uomo le offre di riposare qualche ora in una stanza occupata da una coppia che non sarebbe tornata prima di sera. La coppia ritorna anticipatamente assieme a due uomini molto loschi: aprono la cassaforte e avviene uno scambio di merce per denaro. Per fortuna Nina riesce a nascondersi in bagno osservando per\u00f2 tutta la scena. Tolstoj \u00e8 rammaricato e le offre di dormire nell'appartamento vuoto di Dante. Nina decide di riordinare e rinfrescare la casa trovando per\u00f2 i diari e le foto di Dante, innamorandosi cos\u00ec del ragazzo. A casa si palesano anche gli strozzini, alla ricerca di Dante.\nIntanto Dante ha raggiunto la sua prima meta, Barcellona, tuttavia uno scambio di bagaglio per uno contenente della droga lo costringe in carcere una notte. Chiarita la questione, viene scarcerato il mattino dopo ma i poliziotti gli hanno svuotato il portafogli di soldi e biglietto aereo. In cerca di un analgesico assume invece dell'ecstasy, infine, distrutto, decide di fare ritorno in Italia in treno, collezionando una multa dopo l'altra. Al ritorno a casa, stanco e intontito, si accorge solo durante il sonno di stare facendo l'amore con la sconosciuta Nina.\nDante \u00e8 riluttante a rimanere in compagnia di Nina e si trasferisce dal fratello, pur offrendosi di aiutare la ragazza in caso di difficolt\u00e0. La sera successiva i due giovani escono assieme trascorrendo una serata molto romantica: passano la notte assieme, dapprima al Museo Egizio, in seguito alla rinnovata casa di Dante. La nottata viene interrotta dagli strozzini: vogliono da Dante 31.000 euro entro il giorno dopo, minacciando anche di far del male a Nina e agli amici.\nIl ragazzo corre ai ripari: con l'aiuto di Tolstoj e di tutti gli amici, decide di compiere un furto ai danni della coppia che Nina aveva visto il primo giorno: manomettono l'orologio centrale dell'albergo per fare aprire la cassaforte automaticamente alle 15.55 e far credere alla coppia di venir derubati alle 16.00. La rapina effettiva viene effettuata da Mohamed e sua moglie; poi, in una corsa contro il tempo, il sacchetto con il denaro viene portato in bicicletta da Dante a casa sua, dove lo aspettano Skorpio e i suoi sgherri, attesi per le 16.00. Alla coppia vengono segnate ingenti spese d'albergo e consegnato loro un biglietto di sola andata per il Brasile. Gli strozzini sono soddisfatti dei soldi resi da Dante ma poi devono pagare il conto dell\u2019albergo.\nLa coppia informa del furto Skorpio, che ride del fatto che possano esserci terroristi islamici nel suo territorio: lo strozzino decide di andare al Grand Hotel ma si trova una brutta sorpresa: la coppia \u00e8 partita per il Brasile e lui stesso deve pagare il conto che hanno lasciato.\nTutto \u00e8 risolto, con un incredibile vantaggio per Dante e i suoi amici: non solo hanno chiuso il problema con Skorpio, ma hanno anche recuperato 200 000 euro a testa. Nina \u00e8 costretta a tornare in Spagna la notte stessa, ma lascia una lettera a Dante.\nColonna sonora.\nLa colonna sonora \u00e8 opera dei Motel Connection e di altri gruppi torinesi."}
{"id": "504545", "revid": "68105", "url": "https://it.wikipedia.org/wiki?curid=504545", "title": "Walt Rostow", "text": ""}
{"id": "504546", "revid": "438678", "url": "https://it.wikipedia.org/wiki?curid=504546", "title": "La libert\u00e0 dell'aquila", "text": "La libert\u00e0 dell'aquila \u00e8 un film TV del 2002 diretto da Xaver Schwarzenberger.\nIl film racconta la storia dell'eroe nazionale tirolese Andreas Hofer."}
{"id": "504551", "revid": "767487", "url": "https://it.wikipedia.org/wiki?curid=504551", "title": "The Snow Walker", "text": "The Snow Walker \u00e8 un film del 2003 diretto da Charles Martin Smith, basato sul racconto \"Walk Well, My Brother\" di Farley Mowat, uno dei capitoli dell'omonimo libro The Snow Walker, del 1975.\nTrama.\nSiamo nel 1953. Nel territorio artico del Canada del nord, il pilota Charlie Halliday si guadagna da vivere trasportando merci.\nIn cambio di due zanne di tricheco, Charlie accetta di trasportare fino a Yellowknife all'ospedale pi\u00f9 vicino Kanaalaq, una giovane Inuit molto probabilmente ammalata di tubercolosi.\nL'aereo per\u00f2 subisce un grave incidente e mentre Charlie va a cercare aiuto Kanaalaq rimane presso il rottame del velivolo.\nIntanto le ricerche dei soccorritori non danno alcun esito e Charlie viene ormai dato per disperso.\nSar\u00e0 Kanaalaq a ritrovare Charlie gravemente ferito una settimana dopo, a curarlo e ad insegnargli il valore dell'amicizia e come sopravvivere contro una natura ostile."}
{"id": "504554", "revid": "1504506", "url": "https://it.wikipedia.org/wiki?curid=504554", "title": "Gutei", "text": "I Gutei furono un popolo dell'antica Mesopotamia, originario del Luristan (in sumero: \ud808\udd16\ud808\udf05\ud808\udf1d\ud808\udda0, \"Gu-tu-umki\" o \ud808\udd16\ud808\udefe\ud808\udf1d, \"Gutium\"), sui monti Zagros.\nPoco o nulla si sa della loro origine, le fonti antiche riportano che avevano uno stile di vita nomade, ma non esiste una cultura materiale gutea immediatamente riconoscibile e le uniche attestazioni della lingua gutea sono gli antroponimi indicati nella lista reale sumerica. \nLa potenza dei Gutei si accrebbe tra la fine del III e gli inizi del II millennio a.C.; infatti, essi salirono al potere intorno al 2150 a.C. (cronologia bassa) abbattendo l'Impero accadico e permettendo cos\u00ec ai Sumeri (che erano stati sottomessi dagli Accadi) di vivere una rinascita. Sotto i deboli regni dei successori di Naram-Sin, i Gutei approfittarono delle lotte dinastiche e delle rivolte delle province e, chiamati in aiuto da queste ultime, sconfissero l'esercito accadico e distrussero la capitale Agade (regno di Shar-kali-sharri, intorno al 2175 a.C. secondo la cronologia recente), impadronendosi della Mesopotamia settentrionale.\nI nuovi governanti erano per\u00f2 di cultura nomade e non in grado di gestire la complessa organizzazione statale. In particolare lasciarono deteriorarsi i canali di irrigazione indispensabili per il mantenimento della produzione agricola e la regione decadde economicamente. Progressivamente si andarono assimilando agli Accadi.\nNel frattempo, nella Mesopotamia meridionale, Uruk era dominata dalla sua quarta dinastia, Ur (nella quale venne promulgato proprio in questo periodo il primo codice di leggi scritte della storia) dalla sua seconda dinastia e Lagash ebbe un momento di splendore sotto il regno di Gudea (intorno alla 2150 a.C.), il quale fece erigere una maestosa e preziosa statua per proteggere i raccolti.\nI Gutei regnarono sulla Mesopotamia settentrionale con 21 re, di cui sono stati tramandati 18 nomi: l'ultimo di essi fu Tirigan, sconfitto dal re Utukhegal che fond\u00f2 la quinta dinastia di Uruk.\nRe dei Gutei.\nSecondo la lista reale sumerica, \u00ab\"Nell'esercito dei Gutei, all'inizio non c'era nessun re famoso; avevano i loro propri re e dominarono cos\u00ec per tre anni\"\u00bb.\nLe durate dei regni elencati per la gran parte del periodo guteo sono relativamente brevi e uniformi."}
{"id": "504558", "revid": "2175", "url": "https://it.wikipedia.org/wiki?curid=504558", "title": "Vauxreziz", "text": ""}
{"id": "504559", "revid": "1543377", "url": "https://it.wikipedia.org/wiki?curid=504559", "title": "Campo Accademia", "text": "Il Campo Accademia (in bulgaro \"\u041b\u0430\u0433\u0435\u0440 \u0410\u043a\u0430\u0434\u0435\u043c\u0438\u044f\", \"L\u00e1ger Akad\u00e9mija\") (62\u00b038'41,9\"S, 60\u00b010'18,3\"O) \u00e8 una localit\u00e0 geografica nella parte orientale dell'Isola Livingston, nelle Isole Shetland Meridionali (Antartide), che prende il nome dall'Accademia bulgara delle scienze come apprezzamento per il suo contributo all'esplorazione antartica.\nIl luogo \u00e8 situato strategicamente nella parte alta del ghiacciaio Huron, vicino al Picco Zograf nei Monti Tangra centrali, a un'altezza di 541\u00a0m. Il Campo Accademia \u00e8 collegato alla base bulgara San Clemente di Ocrida da un itinerario terrestre di 11\u00a0km, e alla base antartica spagnola Juan Carlos\u00a0I da un itinerario di 12,5\u00a0km.\nIl Campo Accademia offre un accesso comodo via terra alla catena principale dei Monti Tangra a sud; alle zone della Cresta di Bowles, delle Vidin Heights, del Ghiacciaio Kaliakra e del Saedinenie Snowfield a nord; al Ghiacciaio Huron a est; e al Ghiacciaio Perunika e al Ghiacciaio Huntress a ovest.\nIl luogo fu occupato da prima volta dalla spedizione topografica bulgara di Tangra 2004/05, dal 3 dicembre 2004 fino al 2 gennaio 2005. Furono raccolte ampie informazioni geodetiche e geografiche, incluse le coordinate e i dati dell'altitudine, l'effettiva configurazione dellai costa marina e delle zone libere dai ghiacci, nonch\u00e9 una dettagliata documentazione fotografica di aree in precedenza inesplorate e remote all'interno dell'Isola Livingston e dell'Isola Greenwich.\nIn base al rilevamento, circa 150 caratteristiche geografiche furono mappate per la prima volta e una nuova carta topografica 1:100000 delle due isole fu pubblicata nel 2005. I dati del rilevamento topografico Tangra 2004/05 furono usati anche nella carta bulgara delle Isole Livingston, Greenwich, Robert, Snow e Smith. Per tutta la durata della spedizione il Campo Accademia fu designato come l'ufficio postale Tangra 1091, la divisione pi\u00f9 meridionale delle Poste bulgare."}
{"id": "504560", "revid": "536103", "url": "https://it.wikipedia.org/wiki?curid=504560", "title": "Angkor", "text": "Angkor \u00e8 il sito archeologico pi\u00f9 importante della Cambogia e uno dei pi\u00f9 importanti del Sud-est asiatico. Nel periodo compreso fra il IX ed il XV secolo ospit\u00f2 la capitale dell'Impero Khmer, di cui fu il centro religioso e politico.\nIl sito occupa parte della vasta pianura alluvionale compresa tra il grande lago Tonl\u00e9 Sap e il gruppo montuoso del Phnom Kulen. La citt\u00e0 di Siem Reap, sviluppatasi a partire dagli anni venti parallelamente all'aumento del flusso turistico, \u00e8 il punto principale di accesso.\nLa maggioranza dei templi pi\u00f9 noti e visitati \u00e8 concentrata in un'area di circa per a nord di Siem Reap ma l'area totale definibile come Angkor \u00e8 molto pi\u00f9 vasta. Il \"parco archeologico di Angkor\", istituito per decreto reale nel 1994, si estende su e comprende siti come Kbal Spean, distante dalla zona centrale.\nStudi recenti del \"Greater Angkor Project\" hanno confermato l'esistenza passata di una vasta conurbazione a bassa densit\u00e0, intervallata da campi di riso ed ampia pi\u00f9 di , con una popolazione di diverse centinaia di migliaia di abitanti. Secondo tali stime Angkor fu perci\u00f2 il pi\u00f9 vasto sito abitato in epoca pre-industriale.\nLe costruzioni principali sono circa un'ottantina, ma in totale nell'area vi sono centinaia di templi induisti e buddisti, per quanto di molti esistano solo tracce o rovine costituite da modeste pile di mattoni. Quelli pi\u00f9 visitati sono stati ripuliti dalla vegetazione e in larga misura ricostruiti secondo il metodo dell'anastilosi nel periodo della dominazione coloniale francese, in particolare dal primo dopoguerra in avanti. Il tempio pi\u00f9 conosciuto \u00e8 il famoso Angkor Wat, considerato il pi\u00f9 vasto edificio religioso del mondo, la cui effigie stilizzata compare nella bandiera cambogiana.\nI monumenti visibili hanno tutti carattere religioso perch\u00e9 gli edifici comuni, compresa la residenza reale, erano costruiti in materiali deperibili quali il legno e ne sono sopravvissuti solo pochi resti. \nIl termine \"Angkor\".\nIl termine con cui viene designato il sito, in special modo il nucleo di costruzioni prossimo al Phnom Bakheng, \u00e8 di origine relativamente moderna. Entr\u00f2 infatti in uso dopo il suo abbandono da parte della corte reale e di gran parte degli abitanti in seguito all'invasione thai nel 1431. Deriva dalla pronuncia khmer del sanscrito \"nagara\" (\u0928\u0917\u0930 in devanagari), \"citt\u00e0\".\nIl nome con cui il nucleo principale delle costruzioni compare nelle iscrizioni khmer su pietra \u00e8 invece \"Ya\u015bodharapura\". Il nome venne mantenuto nel corso dei secoli, malgrado riedificazioni o spostamenti del suo nucleo principale, costituito da un \"tempio di stato\". Venne chiamata cos\u00ec anche la sua ultima sua incarnazione, la capitale edificata da Jayavarman VII e cinta da possenti mura di di lato, oggi chiamata Angkor Thom.\nAllo stesso modo il nome moderno dei singoli templi quasi sempre non \u00e8 correlato al termine con cui erano indicati ai tempi della loro costruzione e dedica alla divinit\u00e0.\nStoria.\nDalla preistoria all'Impero Khmer.\nUna presenza umana antichissima in territorio cambogiano, risalente all'Acheuleano, \u00e8 testimoniata da ciottoli lavorati in quarzo e quarzite rinvenuti in terrazzamenti lungo il Mekong, nelle province di Krati\u00e9 e Stung Treng, e nella provincia di Kampot.\nNella fase successiva all'ultima glaciazione, con l'ingresso nell'Olocene circa anni fa, il livello del mare si alz\u00f2 di circa 120 metri. Nella zona del sudest asiatico, l'area che via via era stata sommersa (conosciuta come \"Sundaland\") aveva ospitato gruppi di cacciatori-raccoglitori del Paleolitico, che si erano spostati a colonizzare aree come l'Australia, adattandosi ad ambienti assai differenti.\nRiguardo alla transizione al Neolitico, sono stati rinvenuti insediamenti stanziali di cacciatori-raccoglitori risalenti alla seconda met\u00e0 del III millennio a.C., all'epoca costieri (il livello del mare era circa due metri pi\u00f9 elevato dell'attuale), che ancora non presentano segni di agricoltura e allevamento nei resti sepolcrali. Un altro sito contemporaneo della Thailandia centrale, Khok Phanom Di, situato ai tempi nell'ambiente ricchissimo di risorse alimentari costituito dalla foresta a mangrovia di un estuario, mostra invece in una delle sue fasi storiche la presenza di soggetti di provenienza esterna che si alimentavano anche con riso.\nLa fondamentale coltivazione del riso sembra infatti essere stata importata da popolazioni austroasiatiche mon-khmer, che attuarono una lenta penetrazione da nord nel terzo millennio a.C. e si mescolarono alla popolazione esistente a costituire il nucleo del popolo khmer. Diversi studiosi attribuivano alla regione del sudest asiatico un primato nella coltivazione del riso e nella forgiatura del bronzo, sebbene le ipotesi pi\u00f9 recenti situino la domesticazione del riso nella bassa valle del fiume Azzurro.\nSecondo i dati disponibili, si ritiene che il Neolitico in Cambogia ebbe una durata breve. A partire da questo periodo compaiono dei caratteristici terrapieni circolari (\"circular earthworks\"), scoperti a partire dalla fine degli anni cinquanta nella provincia di Kampong Cham a cavallo del confine vietnamita, la cui funzione \u00e8 ancora discussa.\nCi sono prove di un'occupazione preistorica di siti successivamente angkoriani, come ad esempio a Non Dua. Anche Phimai riporta tracce di insediamenti preistorici. Ad Angkor la presenza dei templi non ha agevolato la ricerca archeologica preistorica. Il sito di Lovea si trova comunque pochi chilometri a nord-ovest.\nLa transizione all'et\u00e0 del bronzo \u00e8 ancora poco conosciuta e non ci sono prove di autorit\u00e0 od organizzazioni che all'epoca si estendessero al di l\u00e0 del singolo villaggio, struttura di base tipica della societ\u00e0 pre-angkoriana che tale rimase anche in epoche successive.\nL'entrata dell'area nell'et\u00e0 del ferro e l'origine dei processi sociopolitici che portarono alla civilt\u00e0 angkoriana si stimano avvenuti a partire dal V secolo a.C. A differenza del bronzo (importato dall'Isan, oggi regione thailandese), il ferro veniva estratto e lavorato anche in loco, ma la maggior parte dei siti finora rinvenuti e studiati di quest'epoca sono situati anch'essi in Thailandia, sull'altopiano di Khorat, nelle valli dei fiumi Mun e Chi. Dalle sepolture si evidenzia un aumento della disponibilit\u00e0 alimentare, della ricchezza, del commercio tra le comunit\u00e0 e dell'organizzazione sociale.\nInnesco fondamentale sembra essere stato il grande sviluppo del commercio marittimo lungo le rotte che univano India e Cina, caratteristico dell'epoca Han, e l'aumento della popolazione che si ebbe nell'et\u00e0 del ferro. Sulle coste o in zone facilmente raggiungibili da esse, nell'epoca conosciuta come Funan sorsero diversi centri urbani e di produzione artigianale, con magazzini e cinte difensive, come \u00d3c Eo e Angkor Borei.\nTracce evidenti di irrigazione sistematica e creazione di canali di drenaggio, utilizzati probabilmente anche per il trasporto di beni, compaiono nel delta del Mekong. Le regioni dell'interno, compresa quella di Angkor, erano invece meno esposte alle influenze esterne ed assorbirono in ritardo anche innovazioni quali l'utilizzo dei campi allagati nella coltivazione del riso, che ancora nei primi secoli dell'era cristiana era in genere effettuata \"a secco\", con un basso rendimento. Aree interne come Sambor Prei Kuk mostrano l'esistenza di opere idrauliche, di estensione per\u00f2 minima in confronto a quella che ebbero successivamente ad Angkor. A tale epoca risale un processo che risulta fondamentale per la successiva epoca khmer e Angkor, genericamente indicato come \"indianizzazione\".\nIl passaggio dalla preistoria alla storia nella zona avviene tra il II secolo a.C. e il V secolo d.C., periodo definito \"protostorico\" perch\u00e9 malgrado manchino fonti scritte locali vi sono riferimenti in fonti esterne, come appunto le cronache cinesi su Funan. Tra il VI e l'VIII secolo d.C. si situa il periodo pre-angkoriano, mentre ai primi decenni del 600 d.C. sono databili le pi\u00f9 antiche iscrizioni su pietra in khmer finora ritrovate. Esse appartengono al cosiddetto Regno di Chenla, entit\u00e0 politica autenticamente khmer. \u00c8 ritenuto pi\u00f9 probabile che anzich\u00e9 di un regno unitario si trattasse di un insieme di entit\u00e0 in contrapposizione politica ma accomunate da usi e cultura. Vista anche la distribuzione geografica delle iscrizioni attribuite a regnanti come Bhavavarman e Mahendravarman, si ipotizza origin\u00f2 nel nord della Cambogia, tra Vat Phou (oggi Laos meridionale) e la zona a sud dei monti D\u00e2ngr\u00eak. Nelle cronache cinesi \u00e8 descritto come un regno vassallo di Funan che ne prese il posto. Sembra si sia piuttosto trattato di una serie di centri sovrapposti di potere politico, tra cui I\u015banapura e Banteay Prei Nokor. Pi\u00f9 che di una frattura violenta tra l'epoca di Funan e quella Chenla viene modernamente ipotizzata una continuit\u00e0, correlata a uno spostamento verso l'interno di popolazione, attivit\u00e0 economiche e poteri, secondo un processo speculare a quanto avverr\u00e0 sette secoli dopo. A sua volta \u00e8 ravvisabile una forte continuit\u00e0 politica, religiosa e culturale tra il periodo Chenla e Angkor, bench\u00e9 nel primo risulti mancante il controllo centralizzato sui sistemi irrigativi che appare un aspetto fondamentale di Angkor.\nDal IX all'XI secolo.\nData classica di fondazione dell'Impero Khmer \u00e8 considerato l'802, allorch\u00e9 Jayavarman II, impegnato in un'opera di riunificazione dei regni Chenla tramite conquiste militari, matrimoni e vassallaggi, si proclam\u00f2 \"chakravartin\" (sovrano universale, letteralmente \"re le cui ruote del carro sono inarrestabili\") a Mahendraparvata. La cerimonia sacra, officiata da un bramino, era volta a sancire ritualmente l'indipendenza della \"Kamvujade\u015ba\" da \"chvea\" (il regno giavanese dei Sailendra secondo Coedes, Champa secondo interpretazioni pi\u00f9 tarde o, meno plausibilmente, Srivijaya). Ipotesi generalmente accettata \u00e8 che tale localit\u00e0 sia Phnom Kulen. Gi\u00e0 nel 1936 Philippe Stern vi identific\u00f2 nel \"Rong Chen\" il primo \"tempio montagna\" khmer. Studi recenti, sia a terra che tramite rilievi Lidar, hanno determinato un'estensione inaspettata. Ritenuto fino a pochi anni fa un sito minore, il cui interesse era dovuto primariamente al mito di fondazione, appare aver avuto notevoli dimensioni ed essere stato dotato di opere di gestione delle acque molto simili a quelle di Ankgor, che vennero manutenute almeno fino alla fine dell'XI secolo.\nLa fonte primaria principale sui primi due secoli dell'era angkoriana e sulla dinastia fondata da Jayavarman \u00e8 la stele di fondazione di Sdok Kok Thom (classificata come \"K.235\"). Essa riporta 340 righe di iscrizioni in sanscrito e khmer antico e risale al 1052 circa.\nLa conoscenza storica della civilt\u00e0 angkoriana deriva infatti dall'esame, dall'interpretazione e dal confronto di fonti quali iscrizioni su pietra (in particolare su stele di fondazione di templi), scavi archeologici, resoconti di viaggio e cronache di diplomatici, mercanti e viaggiatori (perlopi\u00f9 cinesi) e da raffigurazioni in bassorilievo, che illustrano eventi bellici ma anche di vita quotidiana. Nuove metodologie di rilievi dall'alto hanno inoltre permesso negli ultimi decenni di investigare resti di opere idrauliche, infrastrutture ed edifici che dal baso risultavano molto difficilmente individuabili.\nProveniente dal sudest dell'attuale Cambogia, secondo le iscrizioni rinvenute in diversi luoghi Jayavarman II sembra si sia mosso tra diversi citt\u00e0 o capitali Chenla della sua epoca, come Indrapura e Vyadhapura. A cavallo del IX secolo si spost\u00f2 nella pianura attorno al grande lago, che garantiva un surplus alimentare in forma di riso e pesce, nonch\u00e9 fertilit\u00e0 del suolo e disponibilit\u00e0 costante di acqua dolce. Per qualche tempo la sua capitale fu Amarendrapura. La locazione precisa non \u00e8 conosciuta, ma tra le varie ipotesi (\u00e8 stata proposta anche la provincia di Battambang) c'\u00e8 che potesse trovarsi proprio nella zona di Angkor, in prossimit\u00e0 del lato ovest di uno dei due maggiori bacini idrici artificiali del sito (i cosiddetti \"baray\"), quello occidentale. Qui un gruppo di templi in rovina sembrano essere appartenuti a tale epoca, quantomeno nelle loro fondazioni originali, o anche al secolo precedente, come Ak Yum. La sua prima fondazione sembra infatti risalire ai primi anni del VII secolo ed era un sito importante e riportato nelle iscrizioni gi\u00e0 ai tempi di Jayavarman I. Fin\u00ec successivamente semisepolto nella costruzione della diga sud del baray occidentale e fu scavato da George Trouv\u00e9 nel 1935). Jayavarman fin\u00ec poi con lo stabilirsi ad Hariharalaya, l'odierna Roluos, a meno di 15\u00a0km da Angkor, dove mor\u00ec nell'834-5 piuttosto che nell'850. Ivi rimase la capitale con i re successivi, per quanto la cronologia tradizionale sia discussa e dei primi due re (Jayavarman II e suo figlio Jayavarman III) non si abbiano iscrizioni contemporanee a testimonianza, ma solo riferimenti posteriori.\nPoco dopo la sua ascesa al trono nell'889, a seguito di una lotta violenta per la successione, Yasovarman I spost\u00f2 la capitale da Hariharalaya ad Angkor, attorno alla collina di Phnom Bakheng, che fece terrazzare e adorn\u00f2 di santuari, creandovi il suo tempio di stato come nucleo della nuova capitale, chiamata da Groslier \"Ya\u015bodharapura I\". Edific\u00f2 inoltre il primo grande bacino idrico di Angkor, il baray orientale. Le ragioni di tale spostamento non sono chiare e sono state avanzate diverse ipotesi. Secondo le tesi odierne, il fiume Siem Reap che approvvigiona il grande baray \u00e8 di natura completamente artificiale piuttosto che la rettificazione di un corso d'acqua esistente, come si riteneva in precedenza. Appare infatti creato con una diversione dal fiume Puok 10\u00a0km a nord, contemporaneamente all'erezione dei templi.\nLa mancanza di una regola chiara di successione diretta da padre a figlio, caratteristica dei regni khmer precedenti, e la complessa rete di relazioni e parentele tra le famiglie nobili erano spesso all'origine di dispute violente tra gli eredi diretti e pretendenti che potevano vantare diritti alla successione. Ci\u00f2 spiega inoltre l'utilizzo tipico da parte dei nuovi regnanti di genealogie rivisitate a supporto dei propri diritti a regnare, specialmente nel IX e X secolo. Esse sono spesso incoerenti e citano linee regali pre-angkoriane. Ci\u00f2 ha reso in qualche misura complicata e incerta la ricostruzione cronologica delle successioni.\nUno dei casi pi\u00f9 evidenti fu quello di Jayavarman IV. Correlato per parte materna a Yasovarman, alla sua morte si oppose alla successione diretta filiale. Spostatosi circa 70\u00a0km a nord-est, vi cre\u00f2 la propria capitale \"Lingapura\", l'odierna Koh Ker, ed estese pi\u00f9 tardi il suo dominio all'intero regno. Alla sua morte, dopo qualche anno di conflitto si ebbe il ritorno di Yasodharapura al rango di capitale incontrastata ad opera di Rajendravarman, nipote sia Jayavarman IV che di Yasovarman. Il nuovo sovrano edific\u00f2 Mebon orientale e Pre Rup, che si ritiene potrebbe aver costituito il fulcro di una nuova citt\u00e0 reale situata a sud del baray orientale.. Il suo figlio e successore Jayavarman V fece invece edificare \"Hemasringagiri\" (\"montagna dalla cima dorata\"), l'odierno Ta Keo, considerato il primo tempio khmer completamente in arenaria.\nDall'XI secolo alla costruzione di Angkor Wat.\nDa un periodo di guerra civile durato un decennio, attorno all'anno 1010 emerse la figura di Suryavarman I. Secondo la distribuzione geografica delle iscrizioni che lo menzionano sembra provenire da nord o nordest, dove ha esercitato il suo potere prima di regnare ad Angkor. La nuova dinastia vanta nelle iscrizioni un lignaggio antico e correlazioni a stirpi regali Chenla. Viene chiamata \"dei re del sole\" per la presenza della divinita solare \"Surya\" o \"Uditya/\u0100ditya\" nel nome dei regnanti. Suryavarman celebr\u00f2 l'acquisizione del potere con una vasta serie di opere nella capitale e si distinse per l'ampia attivit\u00e0 di costruttore nel resto dell'impero. Estese infatti i noti complessi architettonici di Preah Vihear e Wat Phu, nell'odierno Laos. Gli sono inoltre attribuite le opere iniziali del grande complesso di Preah Khan, 100\u00a0km a est di Angkor.\nOltre a iniziare i lavori del Baray occidentale, fece costruire un grandioso palazzo reale (in materiali deperibili, per cui restano solo residui delle fondazioni). I resti delle mura perimetrali in laterite racchiudono un'area di 600 per 250 metri.\nFu un'epoca contraddistinta da prosperit\u00e0 e pace interna ma anche da guerre di espansione, che allargarono i confini dell'impero nei territori degli odierni Laos e Thailandia. La tolleranza religiosa esercitata ha fatto supporre Suryavarman I potesse essere buddista, ma in diversi angoli del regno stabil\u00ec i propri \"linga\" secondo il culto shivaita caratteristico dei suoi predecessori. Il suo successore Udayadityavarman II complet\u00f2 il baray, edificandovi al suo centro il Mebon occidentale, e il grande Baphuon. Costruito su terreno instabile, modificato pi\u00f9 volte e gi\u00e0 parzialmente crollato in epoca angkoriana, \u00e8 stato oggetto di un lungo sforzo di ricostruzione e inaugurato nel 2011.\nDopo un ennesimo periodo di dispute, giunse al potere attorno al 1113 Suryavarman II. Inizia cos\u00ec il periodo \"Mah\u012bdhara\", in cui si assistono a diversi cambiamenti. La centralizzazione del potere nella figura reale appare aumentata, viene ripresa una politica militare espansionistica, sia verso nord che verso est, e viene promosso il buddhismo Mah\u0101y\u0101na, inizialmente nella corrente Vajrayana caratteristica di Phimai.\nAngkor Wat.\nDurante il regno di Suryavarman II viene raggiunta la massima espressione dell'arte classica khmer nella costruzione di Angkor Wat, il tempio pi\u00f9 conosciuto di Angkor. Eretto fra il 1113 e il 1150, probabilmente fu terminato dopo la morte del sovrano e forse utilizzato anche come suo mausoleo. A differenza degli altri templi della capitale, dedicati solitamente a \u015aiva e orientati ad est, \u00e8 del resto consacrato a Vishnu ed orientato verso ovest. Oltre a essere associato al dio, l'ovest \u00e8 una direzione legata alla morte e ai riti funebri. La recinzione pi\u00f9 esterna \u00e8 un muro rettangolare, alto 4,5\u00a0m, lungo 1024 in senso est-ovest e largo 802 nel senso nord-sud. All'esterno una trentina di metri di terreno aperto la dividono dal fossato che la circonda completamente, ampio 190\u00a0metri. Angkor Wat ritrae perfettamente la cosmologia Ind\u00f9: le torri centrali rappresentano il Monte Meru (la casa degli dei), i muri esterni le montagne che racchiudono il mondo e il fossato l'oceano oltre le montagne. Inoltre nelle misure e nei rapporti architettonici sembra presentare numerosi riferimenti astronomici e ai cicli del Sole e della Luna.\nLa struttura \u00e8 composta dal vecchio tema architettonico-religioso del tempio-montagna (di cui in zona gli esempi pi\u00f9 antichi sono Ak Yum e Bakong) e da quello pi\u00f9 recente delle gallerie concentriche. Semplificando, si tratta infatti di una struttura centrale a piramide, con tre livelli concentrici, ognuno dei quali \u00e8 delimitato da una galleria quadrangolare, con quattro gopura sui lati e quattro torri agli angoli. Il livello pi\u00f9 alto presenta la tipica disposizione di cinque torri a quinconce, con la torre centrale ad innalzarsi per 42\u00a0metri. Il tempio sorge al centro della zona racchiusa dal fossato, su una terrazza di circa 332\u00a0per\u00a0258\u00a0m. I rimanenti 9/10 dell'area sembrano essere stati occupati da costruzioni civili, disposte a griglia, e dal palazzo reale (secondo la tradizione a nord del tempio). Tale ipotesi, avanzata da Groslier negli anni sessanta, pare infatti confermata dai recenti rilievi Lidar.\nL'entrata avviene tradizionalmente da occidente, tramite una strada lastricata sopraelevata che supera il fossato e che in realt\u00e0 \u00e8 posteriore di almeno un secolo alla costruzione principale. Lunga 350\u00a0metri, \u00e8 ornata da balaustrate n\u0101ga e attraversa il gopura occidentale, largo 230\u00a0metri con i resti di tre torri. Il santuario della torre sud contiene una granda statua di Vi\u015bnu ad otto braccia che probabilmente veniva venerata nel santuario centrale. La strada \u00e8 affiancata da due costruzioni caratteristicamente angkoriane, le \"biblioteche\".\nUna terrazza cruciforme precede il grande gopura occidentale di ingresso alla galleria esterna, su cui sono scolpite alcune delle quasi 2000 \"apsaras\" che ornano Angkor Wat, compresa l'unica il cui sorriso mostra i denti.\nLa galleria pi\u00f9 esterna ospita dal lato interno i famosi bassorilievi, che con un'estensione di 600\u00a0m in lunghezza e 2 in altezza costituiscono il gruppo scultoreo continuo pi\u00f9 lungo al mondo. Tre lati su quattro sono occupati da raffigurazioni di origine indiana, come delle scene del Mah\u0101bh\u0101rata e del R\u0101m\u0101ya\u1e47a (soggetto originario del Reamker, opera letteraria khmer appartenente all'epoca ben pi\u00f9 tarda in cui il buddismo Theravada sar\u00e0 il culto maggioritario). Sul lato sud vi sono due scene distinte con re Suryavarman II, oltre al giudizio delle anime di Yama, con le raffigurazioni dei paradisi e degli inferni, che riportano scene di grande crudezza.\nIl gruppo di soggetto storico, che occupa il semilato di sudovest e lungo 94\u00a0m, fornisce dettagli interessanti. Da una parte un'udienza reale di Suryavarman, forse un giuramento di fedelt\u00e0, dall'altra una processione militare, nella forma tradizionale descritta da Zhou Daguan. Principi e comandanti, identificati da iscrizioni e la cui importanza \u00e8 svelata dal numero di parasoli, precedono e seguono il re, scolpito in dimensioni maggiori con 15 parasoli, tutti montati su massicci elefanti da guerra. Verso la fine il principe Jayasimhavarman conduce un reparto della provincia di Lavo; lo segue un corpo di mercenari thai, dall'aspetto selvaggio, armati di lance. Si \u00e8 anche ipotizzato si tratti di una sorta di marcia funeraria, visto il soggetto dei bassorilievi di sudest.\nLa sezione meridionale del lato orientale porta invece la grandiosa raffigurazione della zangolatura dell'oceano di latte, lunga 49\u00a0metri. Il dettaglio arriva a rappresentare numerose forme di vita marina, reali o mitiche, quali pesci, coccodrilli, tartarughe, draghi e naga. La scena centrale, con il monte Mandara a fare da pilastro per l'operazione, \u00e8 ricca di dettagli, ma rimasta incompleta attorno alla figura del Visnu centrale. Caratteristica squisitamente khmer \u00e8 la presenza di Ravana e Hanuman, due personaggi del R\u0101m\u0101ya\u1e47a assenti nel mito originale.\nAnche due dei quattro padiglioni d'angolo, quelli di sudovest e nordovest, sono decorati da bassorilievi.\nJayavarman VII e Angkor Thom.\nPreah Khan.\nAlla morte di Suryavarman II segu\u00ec un periodo tormentato, caratterizzato da regni di breve durata, conflitti tra fazioni e dispute con i vicini Ch\u0103m. La storiografia tradizionale cita una loro invasione a mezzo di barche attraverso il Tonle Sap e il saccheggio di Angkor nel 1177. A ci\u00f2 sarebbe seguito il ritorno da una sorta di esilio volontario di Jayavarman VII, una lotta di liberazione e la sua acclamazione come re. In realt\u00e0 appare pi\u00f9 realistica l'ipotesi che fazioni khmer e cham fossero alleate tra loro nelle dispute interne successive alla morte di Suryavarman II. La stessa datazione dell'invasione, dovuta a fonti cinesi, appare dubbia.\nIn ogni caso tradizionalmente si ritiene che Preah Khan (nome moderno che significa \"spada sacra\") fu costruito da Jayavarman VII sul luogo della sua vittoria finale e dedicato al padre, Dharanindravarman II. La stele di fondazione del tempio (K.908), rinvenuta da Glaize nel 1939, nei suoi 179 versi in sanscrito fornisce un'eulogia reale, alcuni particolari su questo e altri templi e come data di consacrazione il 1191. Si ritiene che il grande tempio, dotato di un baray oggi prosciugato, fu sede reale (anche per la presenza di ingressi ornati da naga, caratteristici di altre sedi reali ma non di templi di dimensioni comparabili, come Ta Prohm) e capitale provvisoria prima del completamento di Angkor Thom. Il sito potrebbe forse essere stato occupato in precedenza dal palazzo reale di Yasovarman II e Tribhuvanadityavarman.\nAngkor Thom.\nAngkor Thom \u00e8 l'ultima capitale edificata ad Angkor, costruita a cavallo della fine del XII secolo. Le sue mura quadrate in laterite alte 8\u00a0metri, di circa 3\u00a0km di lato, racchiudono un'area di 145,8\u00a0ettari e sono circondate da un fossato ampio 100\u00a0metri. Ospitava il sovrano, l'\u00e9lite religiosa e militare e i funzionari del governo, mentre la popolazione comune viveva al di fuori. Mercanti e visitatori stranieri, come Zhou Daguan, la definivano una citt\u00e0 opulenta.\nL'imponenza e rilevanza della struttura chiusa di Angkor Thom persuase molti studiosi a cercare tracce di strutture simili ad essa precedenti. Goloubew ad esempio investig\u00f2 largamente sulla capitale di Yasovarman negli anni trenta. Finora per\u00f2 tutte le tracce che sono state via via proposte come possibili indizi dell'esistenza di vere e proprie cinte murarie precedenti hanno trovato interpretazioni conclusive diverse. Si ritiene generalmente che Angkor sia rimasta fino al regno di Jayavarman VII una struttura fondamentalmente aperta, senza delimitazioni formali, e che nel caso di Angkor Thom abbia giocato un ruolo importante il trauma causato dall'invasione Cham del 1177.\nL'accesso avviene tramite cinque grandi strade rialzate che portano a grandi gopura, alti 23\u00a0metri e sormontati dalle caratteristiche facce in stile Bayon e da Indra che monta un elefante a tre teste. Quattro corrispondono alle vie principali che tagliano a met\u00e0 la citt\u00e0 lungo le direzioni cardinali. Il quinto, chiamato \"porta della vittoria\", si apre a est ed \u00e8 allineato con il palazzo reale e le due terrazze ad esso prospicienti. Ai quattro angoli vi sono quattro piccoli santuari, chiamati tutti \"Prasat Chrung\", le cui steli di fondazione hanno fornito informazioni preziose sul periodo.\nLa struttura ha evidenti significati simbolici e la capitale si pone come un microcosmo che rappresenta l'intero universo. Per le strade di ingresso sono state date diverse interpretazioni. Fiancheggiate da statue di dei e demoni (diversificati dall'atteggiamento: sereno da un lato, guerresco dall'altro) che hanno sotto di s\u00e9 il corpo squamoso di un grosso naga la cui sommit\u00e0 a nove teste si apre alla fine del ponte, sono state correlate al mito induista dell'oceano di latte o al simbolo dell'arcobaleno, che unisce il cielo alla terra. Boisselier ha suggerito un'interpretazione basata sulla vittoria di Indra sui demoni, con le sculture in pietra a simboleggiare yak\u1e63as a guardia di futuri attacchi a sorpresa.\nL'enorme attivit\u00e0 del suo costruttore Jayavarman VII si svolse secondo Stern in uno schema a tre fasi, caratteristico di diversi regnanti khmer a partire da Indravarman I. Nella prima edific\u00f2 opere pubbliche, come le \"dharmasala\", ponti e strade ed il proprio baray, lo \"Jayatataka\", associato al grande tempio di Preah Khan, costruito secondo la tradizione sul luogo della vittoria sui Cham. Nella seconda fase costru\u00ec una serie di templi, dedicati ai propri progenitori divinizzati. Il primo fu il noto Ta Prohm, dedicato alla madre in forma divinizzata di Prajnaparamita, dea della saggezza e madre in senso metaforico dei Buddha. Jayavarman professava infatti il buddhismo Mah\u0101y\u0101na e lo impose come religione di Stato, promuovendo l'identificazione del sovrano nella figura di Loke\u015bvara. Segu\u00ec il Preah Khan, dedicato al padre. La terza fase culmin\u00f2 nella costruzione del \"tempio-montagna\" noto come Bayon (nome attribuitogli dai francesi nel XIX secolo, il suo nome originario era \"Madhyadri\"), centro ideale della nuova capitale, con le sue enigmatiche torri quadrate che riportano sui lati raffigurazioni enormi del volto di Loke\u015bvara. Caratteristiche dello stile denominato proprio Bayon, oltre che in diversi altri templi di Angkor Thom, sono presenti anche a Banteay Chhmar e nel Preah Khan Kompong Svay. Ricerche recenti hanno determinato che il loro numero, stabilito in 49 torri da Dumar\u00e7ay (di cui 37 ancora erette), potrebbe arrivare a 59 contando quelle posizionate sulla galleria pi\u00f9 esterna, secondo una disposizione inizialmente non considerata possibile. Leggermente scostato dal centro geometrico di Angkor Thom, caratteristica comune nell'architettura khmer, il Bayon dimostra in alcuni dettagli che l'attivit\u00e0 edilizia di quegli anni fu talmente frenetica da impedire di raggiungere il grado di raffinatezza e precisione di costruzioni precedenti, sia dal punto di vista ingegneristico che artistico.\nDopo la frenesia caratteristica del regno di Jayavarman VII l'edificazione di templi in pietra diminu\u00ec notevolmente, limitandosi perlopi\u00f9 a modifiche e interventi sugli edifici esistenti. L'ultimo tempio in pietra costruito ad Angkor risulta infatti essere il Mangalartha, inaugurato nel 1295 da Jayavarman VIII. Succeduto a Indravarman II, figlio di Jayavarman VII, riport\u00f2 lo shivaismo al rango di religione di Stato, tanto che durante il suo regno si ebbero atti di iconoclastia su statue ed edifici di ispirazione buddhista. Nel XIV secolo il buddhismo theravada divent\u00f2 per\u00f2 la religione ufficiale, ancor oggi dominante in Cambogia.\nAlla fine del XIII secolo la capitale venne visitata dal diplomatico cinese Zhou Daguan, che vi soggiorn\u00f2 tra il 1296 e il 1297. Mosso da interessi commerciali a conoscere usi e costumi del popolo e della corte reale, ne lasci\u00f2 un colorito resoconto, oltre a una descrizione della citt\u00e0 al culmine del suo splendore, in cui spicca la grande \"torre di bronzo\", identificata con il Baphuon.\nIl declino.\nL'iscrizione in sanscrito K.300, che viene considerata quella incisa in epoca pi\u00f9 tarda tra quelle ritrovate, menziona l'ultimo re sicuramente shivaita, Jayavarm\u0101diparame\u015bvara, salito al trono nel 1327. A ratificare un mutamento evidente nella diminuzione dell'attivit\u00e0 e della qualit\u00e0 artistica, la fine del XIV secolo viene del resto talvolta definita gi\u00e0 \"post-angkoriana\".\nNel corso del XV secolo Angkor conobbe un rapido e definitivo declino del suo peso politico e demografico, malgrado vi siano evidenze che ancora alla met\u00e0 del XVI secolo venisse sottoposta a restauri e usata come sede reale.\nL'ipotesi storiografica tradizionale attribuiva l'abbandono quasi esclusivamente all'espansionismo di Ayutthaya, con il quale i Khmer furono in conflitto semi-permanente dalla met\u00e0 del XIV secolo, e al saccheggio avvenuto dopo un lungo assedio nel 1431, con un susseguente sprofondamento in un periodo buio, definito \"medioevale\". Oltre a ci\u00f2 tra le cause della decadenza veniva pure menzionata la diffusione del buddismo theravada, sebbene tale religione fosse la stessa della potente Ayutthaya. Tuttavia ancora alla met\u00e0 del XVI secolo i khmer apparivano in alcune occasioni abbastanza forti militarmente da contrastare con successo i thai, con i quali peraltro si erano stabiliti da tempo forti legami economici e soprattutto culturali, tanto che nel XIV e buona parte del XV secolo lo khmer fu probabilmente lingua ufficiale comune ad entrambi i regni.\nStudi successivi hanno portato a considerazioni aggiuntive circa le ragioni dello spostamento del centro politico ed economico del regno nella zona dell'attuale capitale Phnom Penh. Ad esempio l'aumento del commercio marittimo cinese dell'epoca Ming e la necessit\u00e0 di migliori collegamenti con le zone costiere a seguito del rilievo assunto dai commerci rispetto alla produzione agricola. In tali commerci giocarono probabilmente un ruolo malesi e cinesi, che entrarono per via matrimoniale nelle famiglie dell'\u00e9lite khmer, legando ancora di pi\u00f9 i commerci alla corte reale.\nLa tesi di una decadenza determinata pi\u00f9 da motivi ecologici che da eventi storici precisi, avanzata compiutamente da Groslier in un articolo pubblicato nel 1979, ha trovato riscontro in diverse ricerche a partire dalla seconda met\u00e0 degli anni novanta. Lo sfruttamento eccessivo del territorio e la diminuita efficienza dell'apparato irrigativo (con una serie di conseguenze, tra le quali \u00e8 stata ipotizzata anche la diffusione della malaria) avrebbero portato a una diminuzione della centralizzazione e del potere reale, con conseguente minor interesse e disponibilit\u00e0 di manodopera per la costruzione e manutenzione dei templi, nonch\u00e9 al rapido declino demografico-politico del sito.\nStudi stratigrafici sui sedimenti dei \"baray\" e del fossato di Angkor Thom e su terreni adibiti a coltivazione hanno ulteriormente perfezionato l'ipotesi del dissesto ecologico, confermando che abbiano giocato un ruolo rilevante nel declino della \"citt\u00e0 idraulica\" le variazioni climatiche avvenute tra la fine del XIV e l'inizio del XV secolo, legate alla fine del periodo caldo medievale.\nIn ogni caso il modello politico-economico angkoriano, comprendente il primato della casta sacerdotale induista, venne sostituito da nuove forme di organizzazione socioeconomica. Il fatto che Angkor si trovasse oltretutto in una zona scarsamente difendibile, lungo le naturali direttive di invasioni thai e contrattacchi khmer che si succedettero fino alla seconda met\u00e0 del XVI secolo, pot\u00e9 ulteriormente contribuire allo spopolamento e all'abbandono quasi totale del sito.\nStoria recente.\nLa \"riscoperta\".\nLe prime notizie su un'incredibile citt\u00e0 di pietra celata nella giungla giunsero in Occidente verso la fine del XVI secolo, ad opera di portoghesi in fuga da Sumatra in seguito all'occupazione olandese. Il primo resoconto dettagliato in ordine di tempo fu opera di Diogo do Couto, che si ritiene abbia raccolto la testimonianza del frate cappuccino Antonio de Magdalena, che visit\u00f2 Angkor attorno al 1585.\nNel 1601 Marcelo de Ribadeneira ipotizz\u00f2 addirittura che le grandi costruzioni semiricoperte dalla giungla fossero opera di Alessandro Magno o dei romani. 46 anni pi\u00f9 tardi le rovine di Angkor Thom, paragonate all'Atlantide di Platone, vennero fantasiosamente attribuite all'imperatore romano Traiano.\nLa grande citt\u00e0 e i suoi templi restarono in buona parte nascosti dalla vegetazione fino alla seconda met\u00e0 del XIX secolo, quando i resoconti di esplorazioni in maggioranza francesi, ma anche inglesi e statunitensi, portarono al grande pubblico il mito della \"citt\u00e0 perduta nella giungla\" che affascin\u00f2 generazioni di europei. Preminente in tal senso fu l'influenza dei racconti di viaggio di Henri Mouhot, che aveva ottenuto il supporto della Royal Geographic Society. Furono probabilmente i pregevoli disegni che illustravano \"Voyage dans les royaumes de Siam, de Cambodge, de Laos\", pubblicato postumo causa la morte per malaria a Luang Prabang alla fine del 1861, a garantirgli il successo che non avevano avuto resoconti precedenti. Era stato infatti gi\u00e0 pubblicato ad esempio \"Voyage dans l'Indo-Chine, 1848-1856\" di padre Bouillevaux, un missionario francese che aveva visitato Angkor dieci anni prima (cosa accreditatagli da Mouhot stesso). Il francese del resto non si present\u00f2 mai come lo \"scopritore di Angkor\", appellativo che gli venne in seguito attribuito dalla stampa popolare. In realt\u00e0 il sito era rimasto comunque in parte abitato e manutenuto. Angkor Wat era un monastero buddista oggetto di pellegrinaggio, visitato pi\u00f9 volte nel XVII secolo da portoghesi e spagnoli.\nRestano tracce persino di visitatori giapponesi nel XVII secolo: su un pilastro del secondo livello di Angkor Wat c'\u00e8 un'iscrizione calligrafica che riporta la data del 1632 e la prima planimetria nota di Angkor Wat \u00e8 opera di Kenryio Shimano, che visit\u00f2 Angkor tra il 1632 e il 1636.\nCaratteristica di Mouhot e di altri esploratori e visitatori fu l'attribuzione dei monumenti a una civilt\u00e0 molto antica che non avrebbe avuto nulla a che fare coi moderni khmer, visti come miseri indigeni barbari, in un'ottica tipicamente colonialista. Del resto i locali stessi sembravano ignorare la storia delle costruzioni e attribuirle ad entit\u00e0 mitologiche. Sul finire del XIX secolo rilievi archeologici veri e propri, compiuti dal primo direttore dell'EFEO Louis Finot, e lo studio delle iscrizioni, ove spicca l'attivit\u00e0 di \u00c9tienne Aymonier, chiarirono che i monumenti risalivano in realt\u00e0 a pochi secoli prima ed erano sicuramente khmer.\nInoltre, sebbene le ultime iscrizioni in sanscrito risalgano alla prima met\u00e0 del XIV secolo, sono stati documentati lavori di edificazione abbastanza estesi (ad esempio sulla Terrazza del Re lebbroso, sul Phnom Bakheng e attorno al Bayon) e di cura dei canali continuati fino al XVII secolo. Anche i bassorilievi di Angkor Wat dei corridoi a nordest furono terminati appena verso la fine del XVI secolo.\nRicerca e restauro.\nDurante la dominazione francese vennero intrapresi innanzitutto lo studio e quindi anche il restauro dei monumenti. Nel 1907 la regione di Siem Reap venne infatti restituita dal regno del Siam alla Cambogia e la soprintendenza alla conservazione archeologica di Angkor venne assegnata all'EFEO. Il primo soprintendente di Angkor fu Jean Commaille, ucciso da rapinatori nel 1916, che aveva intrapreso la ripulitura di Angkor Wat e di parti di Angkor Thom, Bayon compreso.\nGli anni venti videro un grande sviluppo dell'attivit\u00e0 turistica e di restauro. Dopo due anni e mezzo di lavori il Museo nazionale di Cambogia venne inaugurato il 13 aprile 1920. Creato a Phnom Penh da George Groslier, ai tempi era dedicato ad Albert Sarraut. Il 30 ottobre 1925 venne istituito per decreto del governatore generale dell'Indocina, Maurice Monguillot, il parco archeologico di Angkor, sebbene il numero di visitatori stranieri fosse ancora assai limitato. Sotto l'attiva guida di Henri Marchal vennero intrapresi lavori di scavo e restauro su scala pi\u00f9 vasta, in buona parte con il metodo dell'anastilosi, continuati con Georges Trouv\u00e8 e Maurice Glaize. Marchal oper\u00f2 per vent'anni, ritornando poi anche in tarda et\u00e0 a ricoprire nuovamente il ruolo di soprintendente. Non esit\u00f2 ad attuare interventi radicali anche discutibili, utilizzando ad esempio il cemento. Nondimeno si evitarono crolli e deterioramenti ulteriori delle strutture. In diversi casi si bad\u00f2 tuttavia a mantenere quel certo alone di abbandono che contribuisce al fascino di Angkor. Ad esempio nel Ta Prohm le radici dei grandi alberi che abbracciano le opere in pietra vennero in buona parte risparmiate. Ci\u00f2 per\u00f2 rende tuttora il mantenimento della struttura in qualche misura problematico.\nDopo la prima mappa dettagliata del 1909, Marchal effettu\u00f2 una mappatura pi\u00f9 accurata negli anni venti. Cre\u00f2 inoltre delle strade di accesso pensate anche per l'uso turistico e pubblic\u00f2 la sua \"Guide arch\u00e9ologique aux temples du Angkor\" nel 1928. Gi\u00e0 nello stesso decennio vennero organizzati rilievi aerei, particolarmente adatti a rinvenire vestigia di grandi opere difficilmente apprezzabili dal basso nella vegetazione subtropicale. Negli anni trenta Victor Goloubew li us\u00f2 estensivamente nel tentativo di provare le sue ipotesi sulla capitale di Yasovarman, con al suo centro Phnom Bakheng, identificato come il \"Vnam Kantal\" menzionato nelle iscrizioni. George Coed\u00e8s inizi\u00f2 a pubblicare nel 1937 le \"Inscriptions du Cambodge\" e una serie di saggi fondamentali nella storiografia dei regni khmer, basati sullo studio delle iscrizioni in sanscrito scoperte fino ad allora e il confronto con le cronache cinesi tradotte da Pelliot a inizio novecento.\nDopo la parentesi della seconda guerra mondiale e l'occupazione giapponese, l'opera dell'EFEO venne ripresa. Un notevole impulso alla ricerca archeologica venne dalla nomina a curatore di Bernard Philippe Groslier, figlio di George, gi\u00e0 attivo nella ricerca archeologica nel sudest asiatico, che continu\u00f2 e ampli\u00f2 l'opera del predecessore Jean Laur dalla fine del 1959. In quel periodo aument\u00f2 notevolmente il coinvolgimento di personale cambogiano a tutti i livelli, non solo come manodopera. Malgrado dal 1970 la linea del fuoco corresse tra Siem Reap e Angkor, Groslier si sforz\u00f2 di continuare i lavori, destreggiandosi tra le parti in conflitto e contando in larga misura su personale cambogiano. Nel gennaio 1974, dopo un ferimento ad opera di un giovane khmer, si risolse a partire definitivamente per la Thailandia. Col suo avallo, il Ministero della Cultura nomin\u00f2 come suo successore il primo Conservatore di Angkor cambogiano: Pich Keo. Il sito venne in parte minato dai khmer rossi, che comunque non danneggiarono i monumenti, dalla cui grandezza erano in qualche misura ossessionati, considerandoli in chiave nazionalista come un simbolo delle capacit\u00e0 del popolo khmer. Vi furono anche visite selezionate, come quelle di Ceau\u0219escu nel maggio 1978.\nI primi studiosi a tornare ad Angkor, malgrado l'incerta situazione politica, furono indiani. Un team di nove membri nel marzo 1982 esegu\u00ec infatti studi preliminari sullo stato di Angkor Wat e Bayon.\nI lavori di studio e restauro ripresero per\u00f2 in misura apprezzabile solo dopo il ritiro delle truppe vietnamite del 1989. Nel 1991 Federico Mayor, direttore dell'UNESCO, visit\u00f2 il sito, che l'anno successivo venne inserito tra i patrimoni dell'umanit\u00e0. All'EFEO si unirono team giapponesi, dell'UNESCO e di altre organizzazioni, come il World Monuments Fund e il \"German Apsara Conservation Project\". Per coordinare i vari team e offrire supporto tecnico, nel 1993 venne creato l\u02be\"International Coordinating Committee for the Safeguarding and Development of the Historic Site of Angkor\" (ICC), guidato da francesi e giapponesi. Dal lato cambogiano, il governo ad interim cre\u00f2 con l'aiuto internazionale gi\u00e0 nel 1992 la \"National Heritage Protection Authority for Cambodia\" (NHPAC). Nel 1995 per decreto reale venne costituito l'APSARA (\"Authority for the Protection and Management of Angkor and the Region of Siem Reap\"), con giurisdizione sul parco archeologico. A testimonianza del lavoro svolto, nel 2004 Angkor \u00e8 stato rimosso dalla lista dei patrimoni dell'umanit\u00e0 che si trovano in stato di pericolo.\nAngkor \u00e8 oggetto di ricerche eseguite con tecnologie moderne dalla met\u00e0 degli anni novanta. Nel 1994 sono stati raccolti dati a mezzo radar per una mappatura ad alta risoluzione della regione tramite lo Spaceborne Imaging Radar-C/X-band trasportato dallo Space Shuttle Endeavour. Tali dati sono stati integrati da un rilevamento AIRSAR del Jet Propulsion Laboratory nel 1996. Ci\u00f2 ha permesso l'identificazione di strutture non visibili da terra e la formulazione delle ipotesi pi\u00f9 aggiornate circa le dimensioni e la complessit\u00e0 della conurbazione di Angkor. Nel 2012 si \u00e8 cominciato ad usare estensivamente il rilevamento laser tramite Lidar. Questo ha permesso di evidenziare con una precisione che non era ancora stata raggiunta sia l'estensione dei sistemi di gestione idrica ad altre zone (come Koh Ker e il Phnom Kulen) che altri elementi di Angkor, come i resti delle costruzioni non religiose, le cui tracce sono minime. I dati raccolti sembrano suggerire che la natura di Angkor non fosse quella di un unico centro altamente urbanizzato circondato da una vasta periferia rurale con densit\u00e0 demografica minore, ma che vi fossero diversi nuclei disseminati altamente urbanizzati in corrispondenza di diversi templi esterni al nucleo e al reticolato di canalizzazioni principale.\nProblematiche.\nGrazie alla sua fama, Angkor \u00e8 stata oggetto di numerosi progetti internazionali di conservazione e restauro a partire dall'epoca coloniale, sebbene con varie parentesi causa la travagliata storia cambogiana del novecento. Del resto i materiali di cui sono costruiti i templi tendono a deteriorarsi nel clima tropicale, sia per le loro caratteristiche (l'arenaria tende ad esempio a sfogliarsi) che per cause chimiche e biologiche (ad esempio i sali e i batteri contenuti nel guano dei pipistrelli che li abitano).\nCon la fine della guerra civile negli anni novanta e il ripristino dei flussi turistici, uno dei pericoli principali per la salute dei monumenti di Angkor secondo gli esperti \u00e8 costituito proprio dal massiccio afflusso turistico nella zona, che pu\u00f2 causare danni diretti (danneggiamenti involontari e vandalismi) e indiretti. Ad esempio l'utilizzo eccessivo delle risorse idriche da parte delle strutture turistiche e dell'aumentata popolazione di Siem Reap potrebbe minare la stabilit\u00e0 del terreno.\nFurti d'arte e vandalismi.\nCausa anche le travagliate condizioni politiche e l'estrema povert\u00e0 della popolazione, il saccheggio dei monumenti e il traffico di beni artistici \u00e8 storicamente un grave problema in Cambogia. Statue ed altri manufatti vennero sottratti del resto gi\u00e0 ai tempi del saccheggio di Angkor da parte dei thai nel quindicesimo secolo. A Mandalay sono esposte delle statue di bronzo khmer sottratte a loro volta ai thai dai birmani nel saccheggio di Ayutthaya.\nFamoso il caso che coinvolse nel dicembre 1923 un Andr\u00e9 Malraux ventitreenne. Egli asport\u00f2 dei bassorilievi da Banteay Srei, sostenendo il suo diritto di farlo in quanto il tempio non era ancora stato classificato come bene archeologico e contestando il diritto esclusivo dell'EFEO a disporre dei manufatti khmer. Condannato a tre anni di prigione, grazie ad una campagna guidata dalla moglie con il sostegno di intellettuali francesi come Breton, Gide e Mauriac, venne liberato e ritorn\u00f2 a Parigi nel novembre 1924.\nI templi pi\u00f9 remoti e vicini al confine thailandese sono stati quelli in genere pi\u00f9 saccheggiati nell'era moderna. Ci\u00f2 non toglie che anche Angkor abbia subito danni rilevanti dal commercio illegale di opere artistiche o da semplici vandalismi. Ad esempio nel 1969 Groslier fece trasportare la nota statua del \"re lebbroso\" (che si ritiene essere una raffigurazione di Yama) al Museo Nazionale di Cambogia, sostituendola con una copia in cemento proprio per preservarla da vandalismi.\nDurante la guerra civile e l'occupazione vietnamita alcuni monumenti vennero danneggiati o mutilati per ottenerne parti da rivendere. I danni riportati durante il conflitto furono comunque tutto sommato minimi, in buona parte grazie al valore simbolico riconosciuto di Angkor. Nella confusione politica dei primi anni novanta per\u00f2 il traffico di opere d'arte riprese vigore: statue, frontoni e architravi scolpiti presero la via della Thailandia. A seguito della conferenza di Tokyo dell'ottobre 1993, dalla quale sorse l'ICC-Angkor, il governo cambogiano promulg\u00f2 una legge apposita contro il traffico di opere d'arte e con l'aiuto della Francia e dell'UNESCO cre\u00f2 un'unita di polizia specializzata, con il risultato di ridurre ai minimi termini furti e vandalismi a danno dei beni artistici. Sono seguite inoltre iniziative per il recupero dei beni sottratti, come la pubblicazione di \"Looting in Angkor\" nel 1993 e nel 1997 da parte dell'ICOM (\"International Council of Museum\"), che riporta un inventario di opere rubate selezionate, catalogate dall'Interpol. Il buon successo di tali iniziative permise al Museo Nazionale di Cambogia di tenere nel 1999 una mostra di oggetti recuperati.\nTurismo di massa.\nSul finire degli anni venti malgrado le difficolt\u00e0 di accesso il sito cominci\u00f2 a diventare un'attrazione turistica, inizialmente per un pubblico d'\u00e9lite. Lo testimoniano l'apertura del Grand Hotel d'Angkor e lo sviluppo dell'originario villaggio di Siem Reap. Celebre la visita di Charlie Chaplin nel 1936.\nLa fine dei conflitti all'inizio degli anni novanta ha riportato ad Angkor il turismo di massa, con i relativi problemi di conservazione dovuti alla massiccia presenza di turisti, che nel 2007 ha superato i due milioni di presenze annue, in larga percentuale asiatici. Punto principale d'accesso resta Siem Reap, dotata di un aeroporto internazionale con oltre un milione di arrivi l'anno e di collegamenti con la Thailandia.\nSfruttamento delle falde acquifere.\nCorrelato all'incremento del turismo e del relativo sviluppo di strutture di accoglienza \u00e8 lo sfruttamento delle falde acquifere che esso comporta. Diversi esperti hanno espresso preoccupazione per le conseguenze che ci\u00f2 potrebbe comportare sulla stabilit\u00e0 del suolo sabbioso sul quale sorgono i monumenti di Angkor, anche perch\u00e9 la stagione di maggior afflusso turistico \u00e8 quella secca.\nCultura e religione.\nL'aspetto religioso di Angkor appare centrale. Strettamente legata all'organizzazione politica e ai fenomeni di centralizzazione politico-amministrativa che resero in buona misura possibile Angkor, la religione fu la fonte di ispirazione delle manifestazioni artistiche ed architettoniche khmer.\nCaratteristica appare la coabitazione di templi induisti e buddisti. Nell'impero khmer vi fu infatti compresenza e tolleranza di culti diversi, bench\u00e9 quello shivaita appaia religione di stato per buona parte della sua storia. Gi\u00e0 Yasovarman I, il fondatore di Angkor, costru\u00ec a sud del suo bacino artificiale templi dedicati al Buddha, oltre che a Vi\u1e63\u1e47u e \u015aiva.\nLa compresenza di elementi riferibili all'animismo originario (ad esempio il culto di pietre sacre in cui si ritiene infuso uno spirito) e al culto degli antenati (\"Nak Ta\") \u00e8 tra i numerosi aspetti rilevabili di eclettismo e sincretismo religioso, peraltro tipici dell'intero sudest asiatico. Del resto essi caratterizzano la religiosit\u00e0 cambogiana anche in tempi moderni, come in altri paesi in cui \u00e8 maggioritario il culto Theravada.\nPare i khmer non fossero granch\u00e9 interessati a questioni dottrinali, come testimonia la mancata fioritura di sette induiste e buddiste, caratteristica invece della penisola indiana. \u00c8 probabile altres\u00ec venissero venerati, con rituali pi\u00f9 semplici e altari costruiti in materiali deperibili, tutta una serie di divinit\u00e0 minori e spiriti il cui culto aveva tradizione ben pi\u00f9 antica dei nuovi culti indiani. Maggiormente affini allo spirito religioso khmer, erano ritenuti pi\u00f9 vicini alla quotidianit\u00e0 in quanto apportatori diretti di fortuna o sventura.\nAlla base delle testimonianze oggi pi\u00f9 evidenti della civilt\u00e0 khmer vi \u00e8 un processo socioculturale chiamato tradizionalmente dagli studiosi \"indianizzazione\", tutt'altro che chiaro e univocamente definito e ritenuto pressoch\u00e9 unico nella storia delle civilt\u00e0 umane.\nL'indianizzazione.\nCol termine \"indianizzazione\" (o \"sanscritizzazione\" o anche \"arianizzazione\") a partire dagli anni venti si \u00e8 voluto delineare l'evidente adozione da parte di numerosi regni e culture sorti nel sud-est asiatico di religioni, mitologie e forme di espressione artistica estremamente affini a quelle indiane, come pure del sanscrito, delle leggi di Manu, di istituzioni e di un concetto di regalit\u00e0 tipicamente indiano.\nLe modalit\u00e0 con cui un processo di tale vastit\u00e0 e complessit\u00e0 possa essere avvenuto sono state ampiamente dibattute: nel tempo si sono succedute o affiancate diverse ipotesi e il termine stesso ha subito diverse reinterpretazioni e critiche. Appare comunque certo che l'instaurazione di tali costumi fu pacifica, non imposta.\nSi suppone tale processo sia cominciato verso l'inizio dell'era volgare, quindi in epoca pre-angkoriana, e sia durato 4-5 secoli. Vi sono indizi, come il ritrovamento di manufatti in vetro e perline, che rapporti quantomeno indiretti con la penisola indiana siano iniziati ben prima. Inoltre nei centri di artigianato costieri pare provata la presenza di artigiani indiani. Tuttavia \u00e8 solo dal V secolo d.C. che l'utilizzo del sanscrito, di titoli onorifici e di sistemi di datazione indiani, nonch\u00e9 l'assorbimento di culti locali in una sovrastruttura induista e buddista, appaiono largamente diffusi. In Cambogia le si devono tuttora costumi caratteristici, come l'utilizzo di posate e dita per mangiare, che ad esempio la differenziano dal vicino Vietnam.\nL'indianizzazione fu ritenuta un vero e proprio processo di civilizzazione, in cui i popoli locali erano grossomodo recipienti passivi, oltre che dai teorici della \"Grande India\", come Majumdar, dalla generazione di studiosi che si occuparono della decifrazione delle culture del sudest asiatico in epoca coloniale, tra i quali spicca Coed\u00e8s, autore di \"Les \u00e9tats hindouis\u00e9s d'Indochine et d'Indon\u00e9sie\". Vennero formulate ipotesi di evangelizzazione su larga scala da parte di bramini odi colonizzazione vera e propria da parte di gruppi di indiani, della casta dei mercanti o dei guerrieri. Tali ipotesi vennero riportate nelle sintesi di lavori precedenti come la monumentale \"A history of Southeast Asia\" di D.G.E.Hall.\nIl concetto di indianizzazione venne sottoposto a una revisione critica nei decenni successivi da autori come Mabbett, che indic\u00f2 anche l'opportunit\u00e0 di evitare la percezione della cultura indiana come un monolite omogeneo che gli appariva caratteristica dei sanscritisti. In realt\u00e0 gi\u00e0 autori contemporanei a Coedes come Paul Mus (\"Cultes indiens et indigenes au Champa\", BEFEO, 33 (1933)) e Van Leur (\"Indonesian Trade and Society\", The Hague, 1955) avevano criticato l'implicito eurocentrismo e le modalit\u00e0 interpretative colonialiste secondo le quali le preesistenti culture indigene sarebbero stati meri recipienti passivi del processo. Van Leur scrisse che gli elementi caratteristicamente indiani non erano altro che uno strato sottile sovrapposto alla preesistente cultura locale, mentre Mus ipotizz\u00f2 una \"cultura dei monsoni\", in cui giocavano un ruolo preminente divinit\u00e0 ancestrali protettrici dell'agricoltura, su cui si sarebbero innestati gli elementi indiani.\nIpotesi successive, da Wolters in avanti, furono in ogni caso maggiormente centrate sulla rielaborazione endogena, interpretando l'indianizzazione come un cambiamento che ebbe le sue basi in culti e costumi preesistenti e la sua ragion d'essere in motivazioni locali, quali la creazione o il consolidamento di \"\u00e9lite\" politiche, e mantenne carattere fondamentalmente autonomo. Non vi sono ad esempio evidenze dell'adozione effettiva del sistema indiano delle caste (\"varnas\") (sebbene alcuni autori indiani abbiano ipotizzato una qualche sua forma di applicazione, anche per un uso politico che non troverebbe precedenti in India), n\u00e9 vennero adottate le prescrizioni alimentari del Manusm\u1e5bti, in quanto pesce e maiale venivano consumati, anche durante feste religiose.\nIl dibattito trov\u00f2 cornice politico-filosofica pi\u00f9 ampia in considerazioni centrate sulla fondamentale autonomia o eteronomia della storia del sudest asiatico, in riferimento al tormentato secondo dopoguerra.\nGeneralmente si ritiene che un ruolo prevalente sia da attribuirsi agli scambi commerciali, probabilmente con le culture dvaravati e malesi pi\u00f9 che direttamente con l'India, come testimoniato dai reperti correlati al Funan, e agli influssi delle popolazioni austromelanesiane fortemente impegnate nel commercio marittimo. Un rapporto comunque indiretto con culture e regni indiani \u00e8 testimoniato dal fatto che mai i regnanti khmer si rivolsero direttamente a corrispettivi indiani per approvazione o aiuto, al contrario di quanto ad esempio successe tra Vietnam e Cina.\nIl processo \u00e8 riassunto da un mito fondatore, come in altri stati del sudest asiatico. Si tratta del matrimonio tra una principessa n\u0101ga e un principe straniero, il bramino Kaundinya, da cui sarebbe originato il popolo cambogiano. Viene riportato nelle cronache cinesi che parlano di Funan ed \u00e8 un mito di origine indiana, cui \u00e8 facile attribuire diversi significati altamente simbolici: unione tra natura e cultura, luna e sole e via dicendo, oltre al fondamentale ciclo delle acque cui sono collegati i naga. Il termine \"kambuja\" del resto appare gi\u00e0 in un'iscrizione del IX secolo e i sovrani khmer basarono regolarmente la loro legittimit\u00e0 a governare su una vantata discendenza diretta dalla coppia mitica. Ancora alla fine del XIII secolo Zhou Daguan riportava del legame mistico tra il re khmer e uno spirito-guardiano serpente che si presentava in forma femminile, a garanzia dell'armonia del regno.\nLo shivaismo e il culto devaraja.\nPur nell'eclettismo caratteristico khmer, testimoniato ad esempio dal culto di Harihara a Hariharalaya, ad Angkor fino al XII secolo assunse una rilevanza certa il culto shivaita. Furono infatti dedicati a tale divinit\u00e0 induista i templi principali di una lunga serie di regnanti, considerati veri e propri \"templi di stato\", che vi installavano un linga reale, come in Champa. Nelle iscrizioni i linga vengono citati con un nome formato da quello del regnante (o di suoi antenati) pi\u00f9 il suffisso -\u012b\u015bvara, titolo di \u015aiva, secondo una consuetudine comune a diversi regni indianizzati dell'Indocina, ad ulteriore affermazione sacrale della legittimit\u00e0 del regnante, non essendoci all'epoca nozione di appartenenza ed obbedienza a uno stato impersonale.\nLa diffusione di tale culto, anche in senso devozionale oltre che strettamente politico (vista la relazione particolare del regnante con la divinit\u00e0 e il suo presentarsi come veicolo e canalizzatore delle energie spirituali delle terre che controlla), \u00e8 stata correlata da Wolters alla presenza in terra khmer di asceti P\u0101\u015bupata, testimoniata da iscrizioni del VII secolo in cui sono presenti invocazioni classiche di tale corrente, che ritiene \u015aiva l'essere supremo, di cui gli altri dei sono solo ulteriori manifestazioni.\nNell'iscrizione della stele di Sdok Kok Thom viene menzionato largamente il culto \"devaraja\", di cui la stirpe sacerdotale di Sada\u015biva, patrono del tempio, era officiante. Esso avrebbe legato \u015aiva alla persona del re, perci\u00f2 divinizzandolo in vita. La rilevanza della stele come fonte primaria port\u00f2 diversi sanscritisti ad esagerarne con ogni probabilit\u00e0 l'importanza, che in effetti non ha trovato conferma in scoperte e ritrovamenti successivi. Nei decenni successivi vari autori, a partire da Filliozat, Kulke e Mabbett ne hanno ridimensionato la possibile rilevanza effettiva, ponendo l'accento sul fatto che si trattasse di un oggetto che veniva spostato e ipotizzando una separazione di tale culto da quello del linga reale vero e proprio. Kulke, notando la presenza in templi induisti moderni di immagini di \u015aiva che, al contrario dei linga principali, vengono spostate (ad esempio in occasione di festivit\u00e0), ipotizz\u00f2 che il \"devaraja\" fosse una raffigurazione sacra in bronzo, una sorta di palladio che il re custodiva con s\u00e9, nel palazzo reale. Probabilmente i riti ad esso associati erano mantenuti segreti e l'aura di mistero che lo avvolge ha contribuito a mantenere aperto il dibattito. Nel 2001 Hiram W.Woodward jr.ha ipotizzato ad esempio un legame tra il \"devaraja\" e il fuoco sacro, che veniva trasportato in un'arca, come visibile in un bassorilievo di Angkor Wat.\nArchitettura e scultura.\nPartendo dalla fondamentale ispirazione indiana, l'arte khmer trov\u00f2 motivi espressivi originali, spesso condivisi con altre culture del sud-est asiatico. La stessa forma del \"tempio-montagna\" ad esempio \u00e8 caratteristica della regione, dove compare nel V-VI secolo, e non trova espressione nelle culture della penisola indiana. Similmente nel campo della scultura diversi studiosi hanno rilevato che gi\u00e0 nel periodo pi\u00f9 antico in cui avvenne la cosiddetta indianizzazione si assiste alla diffusione di stili e modelli che non hanno un chiaro precursore indiano n\u00e9 dimostrano stadi di sviluppo paralleli alla cronologia stilistica indiana.\nIl metodo costruttivo originario dell'intero Sud-est asiatico \u00e8 il sistema pilastro-trave, legato all'utilizzo di materiali vegetali, primariamente legno e bamb\u00f9 per le strutture di sostegno e paglia o foglie per le coperture. I pilastri venivano conficcati a coppie nel terreno o in basamenti in pietra o mattone e i pavimenti spesso rialzati, per isolamento termico e protezione dalle inondazioni. Il tetto, elemento che godeva della massima visibilit\u00e0, veniva realizzato a pi\u00f9 livelli nelle strutture pi\u00f9 grandi, in cui i pilastri anzich\u00e9 trovarsi agli angoli, come nella classica forma a capanna, erano interni. Vi era una forte componente animistica nell'associare i pilastri allo spirito dell'albero e nel caratterizzare come maschio-femmina la prima coppia di pilastri, spesso associandoli ad un antenato del rispettivo sesso. Tali forme antiche esplicano quindi una cosmologia originaria diversa da quella induista e buddista, che vi si sovrapposero nei primi secoli dell'era cristiana, assieme alla consuetudine tipicamente indiana di costruire edifici religiosi interamente in mattoni e pietra.\nI khmer continuarono a costruire le abitazioni e gli edifici a uso civile (compreso lo stesso palazzo reale) in materiali deperibili, principalmente legno, e ben pochi resti ne sono sopravvissuti. Va inoltre tenuto presente che i templi khmer non erano deputati ad accogliere assemblee di culto. Edificati da re o aristocratici per accumulare meriti spirituali, erano destinati a dimora degli dei cui erano dedicati, nella forma di una raffigurazione (un linga o una statua) permeata dalla divinit\u00e0, installata in una stanza centrale di dimensioni ridotte. Ad esempio il santuario centrale dell'Angkor Wat misura solo 4,6\u00a0per\u00a04,7\u00a0m. In molti casi un singolo tempio poteva ospitare una moltitudine di santuari secondari e raffigurazioni divine, spesso aggiunte in seguito, in special modo dal regno di Jayavarman VII in avanti. Ad esempio Preah Khan originariamente ne ospitava 400 e ne furono poi aggiunte altre. Alcuni templi induisti furono successivamente adattati a templi buddisti mentre altri, come Ta Prohm, lo furono fin dall'origine.\nLa struttura di base dei templi angkoriani del periodo classico \u00e8 basata sulla cosmografia induista. La torre o tempio centrale (\"prasat\") \u00e8 in ogni caso dominante ed \u00e8 spesso elevata su una terrazza o in cima a una piramide, nel caso del tempio di stato. Rappresenta il monte Meru, centro del mondo dove risiedono gli dei. Spesso \u00e8 fiancheggiata da altri quattro torri minori, nella disposizione a quinconce. Le recinzioni quadrangolari, presenti nella forma pi\u00f9 semplice fin dai templi preangkoriani di Sambor Prei Kuk, rappresentano le montagne che lo circondano e il fossato spesso presente simboleggia l'oceano.\nConsiderazioni gerarchiche oltre alla distribuzione geometrica caratterizzano anche il tipo e la posizione degli elementi decorativi. Il tempio centrale \u00e8 infatti decorato in modo pi\u00f9 vasto e ricco, mentre mano mano che ci si allontana dal centro le decorazioni diminuiscono.\nIl ritrovamento di sarcofagi in diversi templi ha fatto ipotizzare gi\u00e0 negli anni trenta che si trattasse anche di monumenti funerari, in special modo nel caso di Angkor Wat. Si ipotizza del resto che il corpo del re venisse cremato, con cerimonie simile a quelle di cui si hanno riscontri pi\u00f9 avanti, tipiche anche del Siam, che facevano parte della trasmutazione reale in divinit\u00e0. A distanza di decenni la funzione precisa e il modo in cui venivano utilizzati i templi rimangono per\u00f2 in gran misura ignoti e non si pu\u00f2 escludere tale utilizzo.\nCaratteristica peculiare di Angkor \u00e8 la presenza di vasti bacini idrici (\"baray\" e \"srah\"), dighe che fungevano anche da strade soprelevate, fossati e canali, molti dei quali oramai disseccati. \u00c8 oramai accettato che tale vastissimo apparato, studiato nella sua complessit\u00e0 solo negli ultimi decenni grazie a tecniche moderne di rilevamento aereo e spaziale, svolgesse funzioni diverse: rituali, di controllo delle fasi di inondazione e di distribuzione dell'acqua in funzione irrigativa vera e propria, per quanto tale funzione pratica venga da diversi studiosi ritenuta minoritaria. A volte al centro del bacino idrico, su un'isola artificiale, \u00e8 collocato un tempio, come nel caso dei due \"mebon\" e del Neak Pean.\nStili.\nGli studiosi hanno lavorato a lungo a una periodizzazione degli stili angkoriani, con un percorso parallelo a quello eseguito sulle iscrizioni. Ci vollero decenni, a partire dalla fine del XIX secolo, per arrivare a una datazione considerata sufficientemente affidabile dei monumenti. Lo stile viene indicato col nome del tempio che primariamente lo identifica e al quale sono stati comparati altri allo scopo di individuare il periodo storico di appartenenza.\nMateriali.\nVi \u00e8 una continuit\u00e0 architettonica, oltre che storica, con i precedenti regni khmer Chenla. I templi pi\u00f9 antichi di Angkor sono infatti costruiti di mattoni, come quelli di Sambor Prei Kuk. Al posto della comune malta veniva utilizzato un composto vegetale che garantiva una maggior compattezza estetica. In alcuni casi, come nel Prasat Kravan, le superfici in mattoni venivano lavorate. Pi\u00f9 comunemente esse venivano ricoperte di stucco lavorato, di cui restano solo tracce, e dipinte a colori vivaci. Pigmenti sembra fossero del resto applicati in genere a tutte le superfici. Ancor oggi i bassorilievi di Angkor Wat riportano tracce dei vivaci colori (rosso, bianco, oro) di cui erano ricoperti, sebbene non sia chiaro se siano stati presenti sin dall'origine o aggiunti successivamente. Sono state trovate tracce di pittura anche a Preah Khan e Neak Pean.\nLo stucco utilizzato era composto di una calce ottenuta da sabbia e conchiglie, argilla (anche proveniente da termitai) e leganti vegetali quali il tamarindo e lo zucchero di palma. Per garantire una miglior adesione, nelle pareti di mattoni e nella pietra venivano praticati dei fori (visibili ad esempio nel Mebon occidentale) o un'abrasione superficiale. Vista la deperibilit\u00e0, \u00e8 certo che gi\u00e0 all'epoca gli stucchi venissero restaurati con una certa frequenza e ne sono sopravvissuti pochi tratti, a testimoniare l'alto livello artistico ed esecutivo raggiunto, pi\u00f9 che ad Ankgor stessa nel gruppo di Roluos.\nL'arenaria, materiale pesante e dall'estrazione onerosa, che doveva essere trasportato dalle lontane cave del Phnom Kulen probabilmente per via fluviale, venne inizialmente riservato alle sculture e a particolari di pregio degli edifici, di solito altamente lavorati, come gli ingressi, le false porte, gli stipiti e le architravi. In particolare per queste ultime veniva di solito usata un quarzo-arenaria molto fine.\nUn'arenaria molto fine (grovacca), di origine vulcanica, veniva utilizzata per le sculture interne dei santuari gi\u00e0 in epoca pre-angkoriana. Ha la caratteristica di presentare una superficie molto liscia, di colore grigio scuro o verde scuro. Nei secoli XI e XII (periodo del Baphuon e dell'Angkor Wat) per opere scultorie veniva solitamente usata un'arenaria molto fine ricca di feldspato. Durante il regno di Jayavarman VII, periodo Bayon, venne usata un'arenaria fine ma immatura, ricca di inclusioni vulcaniche.\nSolo dalla fine del X secolo i Khmer furono comunque in grado di costruire templi interamente in arenaria, il primo dei quali sembra fu Ta Keo. Mano a mano che aumentava la richiesta, ne venne usata di qualit\u00e0 spesso inferiore. L'utilizzo dell'arenaria poneva diversi problemi strutturali, visto che ad esempio tende a sfaldarsi, soprattutto se utilizzata in un verso che non \u00e8 quello di sedimentazione. Tuttavia ben si confaceva all'uso del falso arco (o pi\u00f9 propriamente volta incorbellata) caratteristico dei templi khmer e in genere del sud-est asiatico. Inoltre si tratta di una pietra facile da lavorare in superficie. Tale caratteristica permise ad esempio la stupefacente ricchezza di dettagli raggiunta nei pannelli a bassorilievo che ornano l'Angkor Wat.\nLa laterite, materiale ricco di ossidi di ferro relativamente abbondante in zona e piuttosto resistente una volta solidificata, veniva utilizzata per elementi destinati a non essere lavorati sulla superficie, come basamenti, recinzioni ed elementi interni di sostegno. La superficie bucherellata che presenta una volta induritasi con l'esposizione all'aria \u00e8 infatti poco lavorabile e solo occasionalmente veniva intagliata a formare modanature. Di solito veniva ricoperta di stucco quando a vista. Trov\u00f2 comunque uso pi\u00f9 largo altrove che ad Angkor, ad esempio nei templi khmer in territorio thailandese. Dal XIII secolo compare con maggior frequenza in recinzioni e tetti, forse a causa di una richiesta troppo alta di arenaria o di una sua diminuita disponibilit\u00e0.\nIl legno veniva utilizzato per gli edifici non religiosi, a volte anche nei templi per la costruzione di tetti, celle o padiglioni, ed era comunque considerato materiale di pregio. Anche per la deperibilit\u00e0 aumentata dal clima subtropicale cambogiano, ne sono stati trovati solo dei resti e indicazioni del suo uso, ad esempio nelle architravi nel terzo livello di Angkor Wat. Si pu\u00f2 avere un'idea delle lavorazioni cui probabilmente veniva sottoposto dalle porte e balaustrate in pietra, modellate a somiglianza di quelle in legno.\nAltri materiali utilizzati erano la ceramica e la terracotta, utilizzata per tegole di cui sono stati trovati resti. Ci sono diverse indicazioni circa l'uso di metalli in lastre come strato di copertura pi\u00f9 esterno dei tetti di alcuni templi o per rivestire le pareti dei santuari centrali (come suggeriscono la mancanza di lavorazioni e dei fori regolari sulle pareti nel Preah Khan). Zhou Daguan riferisce di piastrelle gialle dall'aspetto vetroso che ricoprivano i templi e che il tetto del palazzo reale era ricoperto in piombo, come pure chiama il Baphuon \"torre di bronzo\".\nAngkor nei media moderni.\nI monumenti di Angkor sono stati ovviamente oggetto di molti documentari, ma anche luoghi di riprese cinematografiche. Angkor Wat compare ad esempio in \"Lord Jim\", film del 1965.\nNel 2001 il Ta Prohm appare in \"\" con Angelina Jolie. L'attrice, affascinata dalla Cambogia, vi svolger\u00e0 in seguito una vasta opera umanitaria.\nAnche \"In the Mood for Love\" di Wong Kar-wai ha alcune scene girate ad Angkor.\nIn \"Transformers 3\" \u00e8 uno dei siti scelti dai \"Decepticon\" per il lancio dei loro pilastri.\nI templi.\nL'area di Angkor comprende decine di grandi costruzioni, fra cui:"}
