{"id": "450080", "revid": "436907", "url": "https://it.wikipedia.org/wiki?curid=450080", "title": "Till Lindemann", "text": "Biografia.\nLindemann ha trascorso l'infanzia nel paese di Wendisch-Rambow, un villaggio presso Schwerin, nella Germania dell'Est. Suo padre era Werner Lindemann, famoso poeta e autore di libri per bambini, premiato con l'\"Alex-Wedding-Preis\" nell'ex DDR; sua madre, Brigitte \"Gitta\" Hildegard Lindemann invece, \u00e8 una scrittrice e giornalista in pensione. Lindemann ha una sorella, Saskia, di sei anni pi\u00f9 giovane. I suoi genitori vissero separati per motivi riguardanti la carriera, poi divorziarono nel 1975. Per un breve periodo Till abit\u00f2 con il padre ma la loro relazione non era semplice: nel libro \"Mike Oldfield im Schaukelstuhl\", Werner parla dei suoi problemi con l'alcol e delle sue difficolt\u00e0 di padre con Till adolescente. Werner Lindemann mor\u00ec nel 1993 di cancro allo stomaco. Il primo libro di poesie \"Messer\" di Till \u00e8 dedicato al padre.\nA 11 anni fece parte della scuola sportiva SC Empor Rostock, e dal 1977 al 1980 frequent\u00f2 un collegio scolastico. Till nuotava per lo SC Empor Rostock, partecip\u00f2 ai campionati europei giovanili di nuoto 1978 a Firenze classificandosi undicesimo nei 1500 m stile libero e settimo nei 400 m stile libero con il tempo di 4'17\"58. Fu selezionato per le olimpiadi di Mosca del 1980, tuttavia la partecipazione gli fu vietata perch\u00e9 durante gli allenamenti si allontan\u00f2 dall'albergo senza permesso. In un'intervista dichiara che soffr\u00ec moltissimo per l'esclusione dal collegio, non avendo pi\u00f9 nulla da fare per la maggior parte della giornata. La sua carriera si concluse nel 1979 per colpa di un infortunio all'addome e negli anni seguenti trovo svariate occupazioni lavorative, come falegname, tecnico di gallerie d'arte, estrattore di torba e, infine, intrecci\u00f2 cesti di vimini.\nInizi\u00f2 la sua carriera di musicista nel gruppo punk First Arsch, nel quale era il batterista. Fond\u00f2 i Rammstein nel 1993 insieme al chitarrista Richard Kruspe, amico d'infanzia. In un'intervista a \"Playboy\", Lindemann ha riferito che durante i primi concerti, insieme agli altri membri della band, ha fatto uso di droghe pesanti ma durante una registrazione a Stoccolma, dove molto probabilmente stavano registrando l'album \"Sehnsucht\", era cos\u00ec imbottito di cocaina, alcool e sigarette che non riusciva neanche a fare due scalini senza cadere; l\u00ec decise che il limite era stato raggiunto.\nSi spos\u00f2 a 22 anni con Nele, la madre della sua prima figlia nata nel 1985. Il matrimonio fin\u00ec presto. In un'intervista ha affermato di aver trascorso sette anni come padre single. Una seconda figlia, Marie Louise, \u00e8 nata nel 1993 da Anja K\u00f6seling. In un'intervista dice di avere molti altri figli da molte donne, non essendo mai stato fedele.\nNel 2009 sua madre, Brigitta Lindemann, gli ha dedicato una lettera intitolata \"Mio figlio il frontman dei Rammstein\" (Mein Sohn der Frontmann von Rammstein) pubblicata nella rivista \"Rostock Deluxe\".\nNel 2013 ha fondato il duo industrial metal Lindemann con Peter T\u00e4gtgren, pubblicando gli album \"Skills in Pills\" e \"F &amp; M\".\nStile.\nLindemann ha una voce da baritono che si sforza di rendere rauca. Nel canto \u00e8 solito arrotare le \"r\" e ringhiare sugli \"ach\". Il suo stile di canto si avvicina a una tecnica ben nota nel mondo musicale tedesco, detta \"Sprechstimme\". Si tratta di un modo particolare di pronunciare le parole, che ha origine nelle opere liriche di Richard Wagner ed \u00e8 stata resa famosa da Arnold Sch\u00f6nberg. Questa tecnica \u00e8 particolarmente utilizzata in \"Wiener Blut\", \"Dalai Lama\", \"Mein Teil\", \"Heirate mich\", \"Hilf mir\" in modo da sottolineare alcune parole chiave nel testo e ottenere determinati effetti drammatici. Una sua mossa caratteristica, nota come \"Till Hammer\", consiste nel piegarsi leggermente in avanti battendo il tempo sulle cosce con il pugno, a guisa di fabbro; \u00e8 una forma di headbanging. Sa suonare la batteria grazie all'esperienza acquisita in un gruppo punk, la chitarra e il basso; suona anche l'armonica a bocca durante i live del brano \"Los\". In tutte le esibizioni fa uso dei mezzi pirotecnici, essendo un pirotecnico qualificato.. Tuttavia ha subito alcuni incidenti durante le esibizioni dal vivo, di cui uno causato da Christian Lorenz, il tastierista dei Rammstein, e un altro nel 1996 causato dalla caduta di una trave incendiata sul pubblico. Per la registrazione del video \"Ich tu dir weh\" si \u00e8 fatto forare una guancia in modo da applicare una lampadina alla volta del palato. La stessa scena la usa anche nelle esibizioni live del brano \"Rammlied\".\nPoesie.\nLindemann \u00e8 l'autore di due raccolte di poesie: \"Messer\" (2002) e \"In stillen N\u00e4chten\" (2013). Nel marzo 2014 \"In stillen N\u00e4chten\" risulta essere al primo posto come bestseller presso il distributore Amazon Germania.\nI testi delle canzoni.\nTill Lindemann \u00e8 l'autore della maggior parte dei testi delle canzoni dei Rammstein. Come il nome stesso della band suggerisce, un primo tema forte \u00e8 costituito dal \"disastro\" e dalla concezione del mondo contemporaneo come costellato da disastri e da violenza di varia natura. Un secondo tema \u00e8 l'amore e l'attrazione sessuale e il loro rapporto con il dolore, l'assenza, la morte e la violenza. Un terzo elemento \u00e8 il confronto con la propria identit\u00e0 tedesca, che rifiuta sia il passato nazista sia l'attuale situazione unificata: le citazioni di fiabe e leggende tedesche e importanti autori tedeschi allontanano i Rammstein dal modello rock americano.\nSono del tutto escluse le tematiche politiche e sociali, ad eccezione di \"Links 2,3,4\", \"Amerika\" e \"Mein Land\" in cui si evoca rispettivamente l'appartenenza politica della band, l'imperialismo americano e la situazione sociale tedesca. Lindemann si serve spesso di giochi di parole e di diverse figure retoriche, specialmente trattando dei temi pi\u00f9 controversi che vengono quindi volutamente esposti con ambiguit\u00e0, in modo da lasciare aperte diverse interpretazioni: infatti alcune canzoni trattano di tematiche normalmente considerate tab\u00f9, come il cannibalismo, l'incesto, la necrofilia. Una caratteristica dei testi che secondo alcuni risulta particolarmente inquietante \u00e8 che sono scritti generalmente alla prima persona singolare. Questo perch\u00e9 secondo Lindemann risultano pi\u00f9 immediati per il pubblico, e non \"vigliacchi\": Lindemann infatti sostiene che sarebbe vigliacco parlare alla terza persona delle persone \"devianti\" attribuendo loro tutte le colpe..\nProvocazioni e controversie.\nDurante il \"Family Values Tour\" negli Stati Uniti d'America, Lindemann \u00e8 stato arrestato il 5 giugno 1999 a Worcester, in Massachusetts insieme al tastierista Christian Lorenz per aver mimato un rapporto omosessuale durante il brano \"B\u00fcck Dich\".\nNel 1999 i Rammstein, insieme ai Marilyn Manson, sono stati accusati di aver ispirato il massacro della Columbine High School e di fare propaganda nazista; tale accusa si fece pi\u00f9 forte quando fu scoperto che gli autori del massacro, Eric Harris e Dylan Klebold, rivelarono di essere fan del sestetto tedesco, spingendo la destra conservatrice statunitense a sostenere che la pronuncia \"alveolare\" della \"r\" da parte di Lindemann richiamasse il modo di parlare di Adolf Hitler. Lindemann ha sconfessato ogni simpatia per il nazismo in numerose interviste, sostenendo fra l'altro che per lui era stato un grande dispiacere sapere che sua figlia si era domandata se le accuse fossero fondate; attraverso la pubblicazione del singolo \"Links 2-3-4\", Lindemann e i restanti componenti del gruppo hanno rivelato di appartenere alla sinistra."}
{"id": "450081", "revid": "14214", "url": "https://it.wikipedia.org/wiki?curid=450081", "title": "Simpathy for the Devil", "text": ""}
{"id": "450086", "revid": "1543377", "url": "https://it.wikipedia.org/wiki?curid=450086", "title": "The Settlers III", "text": "The Settlers III \u00e8 un videogioco per PC di tipo RTS, seguito di The Settlers II. \u00c8 stato pubblicato nel novembre del 1998 dalla Blue Byte Software. Le meccaniche di gioco sono simili a quelle del suo predecessore, ma non c'\u00e8 pi\u00f9 bisogno di disegnare sentieri per far circolare le merci e le unit\u00e0."}
{"id": "450088", "revid": "1833487", "url": "https://it.wikipedia.org/wiki?curid=450088", "title": "Pippa", "text": ""}
{"id": "450090", "revid": "3115", "url": "https://it.wikipedia.org/wiki?curid=450090", "title": "Naviglio Pavese", "text": "Il Naviglio Pavese (in lombardo: \"Navili de Pavia\"; in origine spesso identificato come il Canale di Pavia) \u00e8 un canale navigabile che scorre da Milano a Pavia e che fa parte del sistema dei navigli di Milano. \u00c8 largo 10,8\u00a0m sul fondo e 11,8 al pelo dell'acqua. Come tutti gli altri navigli, univa la funzione irrigua (che svolge ancora oggi) a quella di via d'acqua. Fu scavato a partire dal 1812 sotto il Regno d'Italia napoleonico e, dopo alterne vicende, inaugurato il 9 agosto 1819 sotto il regno austriaco del Lombardo-Veneto.\nDescrizione generale.\nIl forte dislivello e le dodici conche.\nIl Naviglio Pavese ha l'incile alla Darsena di Porta Ticinese, che lascia in direzione sud-ovest proseguendo praticamente rettilineo fino a Binasco, al confine della provincia di Milano. Qui entra nel territorio del Pavese volgendo a sud-sud-est e prosegue di nuovo rettilineo sino a Pavia, che attraversa costeggiandone l'antico margine orientale fino a sfociare nel Ticino nella Darsena di viale Venezia.\nFino circa alla met\u00e0 del XX secolo fu intensamente utilizzato per la navigazione mercantile nonostante la costruzione della tranvia a vapore Milano-Binasco-Pavia, in attivit\u00e0 dal 1880 al 1936 lungo il medesimo percorso del canale, avesse gi\u00e0 contribuito a ridurre il traffico di merci grazie a trasporti su rotaia pi\u00f9 veloci e convenienti. Gli ultimi barconi da trasporto lo percorsero nel 1965; oggi viene utilizzato esclusivamente come canale irriguo, anche se si tenta di ripristinare un servizio di navigazione da diporto ed \u00e8 tratto fondamentale per l'auspicata idrovia Locarno-Venezia. Il tratto urbano milanese ospitava fino al 2018 diversi barconi, un tempo utilizzati per il trasporto, successivamente ancorati e riadattati a \"dehors\" di ristoranti e birrerie, frequentati da clienti soprattutto giovani fino ad ora tarda della notte.\nIl naviglio \u00e8 lungo 33,1 chilometri; il dislivello tra la Darsena di porta Ticinese e il Ticino \u00e8 di 56,6 metri, dei quali 4,40 sono superati dall'inclinazione del fondo, mentre agli altri 52,2 provvedono dodici conche con cascate, delle quali due doppie. Dal punto di vista idraulico, il tratto fino a porta Stoppa di Pavia (di navigazione e irrigazione, con ben otto conche), lungo oltre 31 chilometri, si distingue dal successivo e brevissimo di sola navigazione (quattro conche con le due doppie) che, pure, supera nei suoi due chilometri scarsi il 40 per cento del dislivello.\nL'ultima conca era assai profonda, in modo da potere funzionare sia in regime di massima piena che di estrema magra del Ticino. Dopo quest'ultima conca c'\u00e8 una Darsena lunga 120 metri e larga 60 che all'epoca della costruzione consentiva l'approdo anche alle pi\u00f9 grandi delle navi allora in navigazione sul Po e rendeva agevoli le manovre dei barconi e il trasbordo delle merci.\nLungo la strada postale.\nBench\u00e9 costruito attraverso un territorio gi\u00e0 ben adacquato da secoli, il naviglio Pavese lascia sul suo percorso i tre quinti dell'acqua ricevuta a Milano e ci\u00f2 ha permesso l'irrigazione di altri cinquemila ettari di coltivazioni estive e di cento ettari di prato perenne, attraverso venti bocche permanenti e cinque stagionali.\nL'intero naviglio \u00e8 munito di solo tre scaricatori, il primo allo scavalcamento del Lambro meridionale, il secondo a porta Stoppa e il terzo direttamente in Ticino. Questo perch\u00e9, come vedremo, le modalit\u00e0 costruttive sono state tali da rendere assai remote le ipotesi di piene disastrose. Ogni conca, in uscita, \u00e8 scavalcata da un ponte in modo tale che il canale disponga in ogni suo tratto di alzaie su ambo le sponde, a garanzia di navigabilit\u00e0 continua e di facilit\u00e0 di accesso per la manutenzione e le eventuali riparazioni.\nLa scelta di costruirlo a fianco della \"strada postale per Pavia e Genova\" (lasciandola in sponda sinistra fino a Binasco e successivamente in sponda destra) fu in parte dettata da questa esigenza, sebbene la principale fosse quella di far coincidere gli attraversamenti dei numerosi corsi d'acqua trasversali con quelli gi\u00e0 costruiti per la strada che era ogni volta sottopassata con tombe e sifoni.\nLe opere esistenti furono naturalmente ampliate, ma non costruite \"ex novo\" con un notevole risparmio sui costi ed evitando l'apporto di acque che potessero turbare il regolare flusso dell'idrovia.\nStoria.\nIl Navigliaccio e il Naviglio di Bereguardo.\nL'esigenza di Milano di essere collegata al mare, che si era realizzata in tempi remoti attraverso la Vettabbia e il Lambro, era affidata, dal 1470, al Naviglio di Bereguardo, un percorso disagevole per il tratto stradale che divideva il canale dal Ticino con estenuanti trasbordi a dorso di mulo o addirittura il traino di barche cariche dal fiume al canale, ma ci\u00f2 consentiva a Pavia un completo controllo sui traffici da e per Milano.\nEsistono testimonianze, tra le altre di Bernardino Corio, storico milanese (1459-1519), che Galeazzo II Visconti abbia fatto costruire, nel 1359, un \"naviglio\" tra Pavia e Milano avente la funzione di canale irrigatore destinato a portare l'acqua al Parco della Vernavola, area verde che si estende dal castello Visconteo di Pavia a oltre alla moderna Certosa di Pavia.\nIl canale, a cui fu poi dato il nome di \"Navigliaccio\", venne scavato da Pavia a Binasco, comune distante 23\u00a0km da Milano, senza proseguire i lavori fino al capoluogo meneghino a causa delle difficolt\u00e0 tecniche riscontrate lungo il percorso: i dislivelli da superare nell'ultimo tratto verso Milano erano troppo elevati, e quindi insuperabili, per i mezzi ingegneristici dell'epoca. A quei tempi non erano infatti ancora state inventate le conche di navigazione.\nDiverso quanto accaduto sotto il ducato di Francesco Sforza, che ordin\u00f2 nel 1457 che si costruisse un naviglio da Milano a Pavia \"per viam Binaschi et Bereguardi\", seguendo le indicazioni di Bertola da Novate. Dieci anni dopo, il Magistrato delle ducali entrate affida ad Andrea Calco, detto il Pelanda, la manutenzione e il mantenimento del \"nuovo naviglio\", che appare navigabile anche in tre lettere successive 1473-1475 di Gabriele Paleari, segretario di Galeazzo Maria Sforza.\nCe n'\u00e8 abbastanza per arrivare a concludere, come fa il Cattaneo, che si trattasse del canale irriguo voluto da Galeazzo II e completato dal figlio Gian Galeazzo, reso navigabile da Pavia a Binasco, alimentato dal Canale Ticinello, noto come \"Navigliaccio\" (il sottile tratto blu sulla mappa iniziale in alto a destra, da Binasco a ovest di Pavia). A conferma di ci\u00f2, vanno segnalati alcuni ritrovamenti compiuti un secolo dopo dagli ingegneri Giuseppe Meda e Francesco Romussi proprio sul Navigliaccio, dove furono individuate le vestigia di alcune conche di navigazione. Furono l'incuria dei magistrati e gli eccessivi prelievi d'acqua a renderlo non pi\u00f9 navigabile e a comprometterne a tal punto la situazione che venne sostituito prima dal Naviglio di Bereguardo e poi dal Naviglio Pavese.\nQuando fecero le loro scoperte, il Meda e il Romussi stavano lavorando alla ricerca di una via diretta al Ticino, in alternativa proprio al naviglio di Bereguardo. Nel 1579, il Meda ricevette l'incarico ufficiale e present\u00f2 un progetto che prevedeva per l'intera opera una spesa di 76.500 scudi, ma ci vollero ben diciannove anni perch\u00e9 arrivasse l'approvazione regia, e quello stesso anno (1598) Filippo II mor\u00ec e l'anno successivo scomparve il Meda. \nNel 1600 diventa governatore di Milano il conte di Fuentes che, riottenuta l'approvazione da Filippo III, affida i lavori ad Alessandro Bisnati e al Romussi l'anno successivo. L'opera sar\u00e0 finanziata per 50.000 scudi dal governo con un prestito in obbligazioni e al restante dovranno pensare le comunit\u00e0 e i privati con pesanti tasse di miglioria. Il futuro Naviglio Pavese fu quindi scavato ex novo perch\u00e9 ritenuto pi\u00f9 conveniente rispetto al ripristino della navigabilit\u00e0 sul Navigliaccio.\nIl prematuro trofeo.\nI cantieri procedono speditamente e per festeggiare il completamento della seconda conca, in coincidenza col superamento del Lambro meridionale, vengono indetti grandi festeggiamenti e il Fuentes, che Cesare Cant\u00f9 non esiter\u00e0 a definire \"borioso, pi\u00f9 sollecito a decretarsi onori che a meritarseli\", si far\u00e0 erigere un monumento (trofeo) che celebrava il congiungimento dei laghi di Como e Maggiore via Po con il mare sul ponte sotto cui nasce il naviglio. Il trofeo, che prese il nome di \"Trofeo Fuentes\", rimase in quel luogo fino al 1872 dando la denominazione al ponte su cui sorgeva, che \u00e8 conosciuto ancora oggi con il nome di \"ponte del Trofeo\".\nPer la verit\u00e0 non sono state costruite soltanto le due miglia di canale che conducono alla conca, ma \u00e8 stata ampliata la Darsena e scavati vari segmenti di canale lungo l'intero percorso e i cantieri sono ben riforniti dei materiali occorrenti, ma protestano i pavesi, che temono una diminuzione di ruolo per la loro citt\u00e0, e i proprietari terrieri per le tasse e, soprattutto, sono i conti che non tornano. \nCos\u00ec, alla morte del Fuentes nel 1610, il governo spagnolo chiede ai responsabili dei lavori un dettagliato rendiconto contabile ed economico, sospendendo contemporaneamente i lavori. Al momento risultano spesi 111.450 scudi e una disponibilit\u00e0 di altri 114.505, quanto basta per pagare i debiti e portare il canale almeno sino a Pavia, ma la Camera regia, pressata da esigenze di ordine bellico, con decreto del 28 novembre 1611 sospende definitivamente i lavori, vende diritti d'acqua e materiali e destina all'irrigazione i tratti di canale realizzati fino a quel momento.\nDue altri tentativi per riprendere la realizzazione dell'opera, l'uno nel 1637, quando la giunta governativa riesamina il problema e il secondo nel 1646 quando una sorta di consorzio tra utilizzatori e costruttori propone di gestire, come proprietario provvisorio, l'intero sistema sistema dei navigli che restituir\u00e0 allo Stato, al termine della concessione, arricchito del naviglio pavese. La proposta piace al Magistrato delle acque, ma ragioni politiche e militari la fanno bocciare. Non se ne parler\u00e0 pi\u00f9 e l'intera vicenda rester\u00e0 come un esempio paradigmatico del modo di governare degli spagnoli: un'opera che, giunta a met\u00e0, non fu mai conclusa, gettando al vento tutte le risorse impegnate fino a quel momento. \nPer i milanesi, quella conca nel nulla divenne la Conca Fallata, nome che ancora oggi conservano la conca stessa e il quartiere circostante, e quell'aggettivo, solitamente tradotto con \"sbagliata\", in realt\u00e0 esprime un giudizio popolare ben pi\u00f9 severo di una banale valutazione tecnica.\nDa Maria Teresa a Napoleone.\nNel 1706 alla dominazione spagnola subentra quella austriaca che durer\u00e0 praticamente per l'intero secolo. L'assolutismo illuminato di Vienna crea le condizioni per la ripresa del territorio e dell'economia, ma le guerre assorbono molte risorse e dei navigli si torner\u00e0 a parlare solo dopo il 1770. \nL'imperatrice Maria Teresa, dopo le relazioni in merito di Paolo Frisi scriveva nel 1773 al vicer\u00e9 arciduca Ferdinando \"...\"quindi vogliamo e ordiniamo...che si debba formare il canale navigabile da Milano a Pavia e che si debba pure intraprendere quanto sar\u00e0 necessario per rendere navigabile l'Adda da Lecco sino al Naviglio della Martesana\". \nIl governo austriaco, per\u00f2, non ritenne di potere affrontare l'onere di entrambe le opere contemporaneamente e tra le due scelse, com'era prevedibile, quella che dirigeva verso i propri confini attraverso i Grigioni. La scelta soddisfece solo i pavesi, che ancora una volta e adducendo le solite motivazioni si erano opposti alla realizzazione del canale, sostenendo in pi\u00f9 che le esigenze di trasporto erano pienamente soddisfatte dal naviglio di Bereguardo.\nNel 1797 \u00e8 Napoleone a conquistare Milano che diventa la capitale di uno Stato satellite della Francia. Con la costruzione della strada del Sempione tra il 1800 e il 1805 diventa naturale pensarne un'estensione verso il Po e il mare attraverso il naviglio Pavese e sar\u00e0 lo stesso Napoleone a stabilirne la costruzione. Perentorio il decreto relativo: \"Il canale da Milano a Pavia sar\u00e0 reso navigabile. Mi sar\u00e0 presentato il progetto avanti il 1\u00ba ottobre e i travagli saranno diretti in modo da essere terminati nello spazio di 8 anni\"\". A dirigere l'impresa fu chiamato il rettore dell'Universit\u00e0 di Pavia, Vincenzo Brunacci.\nViene sostanzialmente ripreso il progetto del Frisi e dopo una serrata disputa con Gaspard de Prony, eclettico scienziato francese responsabile in patria per i porti e i canali e investito dal Bonaparte della supervisione del progetto, i lavori partirono nel giugno del 1807, si interruppero dal 1813 al 1817 per la caduta di Napoleone, e furono conclusi a met\u00e0 del 1819. L'arciduca Ranieri, vicer\u00e9 del nuovo regno Lombardo-Veneto, pot\u00e9 inaugurare solennemente la via d'acqua il 16 agosto dello stesso anno. Gi\u00e0 nel 1820, alla confluenza del naviglio Pavese nel Ticino, nella darsena di Pavia, cominciarono a operare i primi piroscafi a vapore, e, tra il 1854 e il 1859, il Loyd Austriaco oraganizz\u00f2 una regolare linea di navigazione, sempre tramite piroscafi a vapore, tra Pavia, Venezia e Trieste, collegando cos\u00ec definitivamente (grazie al Naviglio Pavese) Milano al Mare.\nA lavori conclusi.\nA opera ultimata, \u00e8 interessante un raffronto tra due preventivi di spesa e il consuntivo. Nel 1773 Paolo Frisi aveva presentato all'imperatrice Maria Teresa una previsione di spesa di 2.646.000 lire milanesi. Trentadue anni dopo 1805 Vincenzo Brunacci comunica all'imperatore un preventivo di 6.200.188 lire e, a consuntivo, i costi ammontano a nove milioni e mezzo di lire milanesi, come ci relaziona diligentemente Carlo Cattaneo. Ma quanto valeva una lira milanese? Ecco una comparazione dei valori delle lire austriaca, milanese e italiana, ricordando che allora i \"cambi\" erano fissi e dipendevano dal contenuto in metallo prezioso fino (oro o argento) di ogni singola moneta. 1 lira austriaca = 0,87 lire italiane; 1 lira milanese = 0,7680 lire italiane; di conseguenza, 1 lira milanese = 0,88275 lire austriache. \nI parametri di cambio, come informa l'Autore, sono a loro volta tratti dall'art. 20 della \"Sovrana patente dell'Augustissimo nostro Sovrano Imperatore e Re, dato da Vienna 1. novembre 1825\". La lira italiana era quella coniata da Napoleone nel 1808, introducendo per la prima volta il sistema decimale; presa come modello dallo stato sabaudo, divenne nel 1861 la moneta nazionale. Fatti i debiti calcoli, il naviglio Pavese, comprese le spese di riadattamento del Naviglio Grande per adeguarne la portata, venne a costare 7.296.000 lire italiane. Sempre il Cattaneo ci fa sapere che per la manutenzione ordinaria del naviglio, con due asciutte annuali (il mese di marzo in primavera e una settimana in settembre) vengono pagate annualmente all'appaltatore 33.000 lire milanesi.\nOgni conca ha un custode, alloggiato in un'apposita casa, responsabile della navigazione e del tratto di naviglio attiguo, inoltre vi \u00e8 un incaricato per il funzionamento del ponte galleggiante e girevole di Badile e un altro per la supervisione dell'ultimo tratto prima del Ticino: quattordici persone alloggiate e stipendiate per un totale di 10.000 lire all'anno. Nella stessa epoca, un muratore percepiva un salario giornaliero di 1,63 lire, un portiere da 3 a 400 lire al mese e un usciere poteva raggiungere le mille.\nLe conche sono di facile manovrabilit\u00e0 e il riempimento e svuotamento assai rapidi: non vi sono pi\u00f9 sportelli parziali sulle chiuse, ma valvole costituite da due cilindri concentrici cavi, l'uno fisso e l'altro, interno, girevole; entrambi sono dotati di aperture che se coincidono liberano il flusso e se sono contrappose lo bloccano.\nA Rozzano il naviglio d\u00e0 energia alla vecchia filanda, a Torre del Mangano (Certosa di Pavia) dal 1929 i mulini crescono di dimensione e si avviano a essere una vera e propria industria, ma un po' ovunque, nei bacini liberi che scorrono accanto alle conche, vengono installate ruote idrauliche di disegno pi\u00f9 moderno e di migliore efficienza.\nUtilizzando il sistema delle chiuse, la Conca Fallata, con i suoi 4,80 metri di salto \u00e8 la pi\u00f9 capace. Si riempie in quattro minuti e si svuota in sei con un solo manovratore e senza l'aiuto di altri meccanismi. Rester\u00e0 inutilizzata fino a quando (1840) nei pressi si insedieranno le Cartiere Binda, chiuse nel 1997. Al dislivello del suo salto viene accreditata una potenza di 300 CV.\nLa navigazione.\nBarche pi\u00f9 grandi.\nAll'atto della costruzione definitiva non si procedette pi\u00f9 alla realizzazione di segmenti isolati da congiungere in un secondo tempo, ma si prosegu\u00ec linearmente, prolungando via via gli scavi e aprendo al traffico il tratto precedente. Cos\u00ec nel 1809 si navigava fino a Rozzano, l'anno successivo fino a Moirago, nel 1811 a Binasco e nel 1813 fino a Torre del Mangano, sette chilometri da Pavia. \nA questo punto si assistette a un evento impensato: i trafficanti disertarono immediatamente il naviglio di Bereguardo e si offrirono di costruire a proprie spese una strada che dalla Certosa discendesse direttamente al Ticino e la citt\u00e0 di Pavia costru\u00ec una fila di case sul percorso del canale davanti alle proprie mura. Era l'ultimo tentativo di riproporre, spostata di pochi chilometri, la situazione \"quo ante\". I lavori erano fermi per la caduta di Napoleone, ma ripresero ben presto sul tracciato previsto, anche se gli scavi si tennero all'esterno della fossa di Pavia.\nCon l'apertura dell'ultimo tronco, si videro apparire sul naviglio anche barche diverse e pi\u00f9 grandi, fino ad allora caratteristiche solo del basso Ticino: la \"barca pavese\" o \"magano\", con lo scafo lungo 26 metri e largo 5,60 e capace di trasportare fino a 100 tonnellate e il \"burchiello\" o \"saranno\", simile alla \"cagnona\" ma con le estremit\u00e0 pi\u00f9 basse sull'acqua e capace di 55 tonnellate e la \"corriera pavese\" derivata dalle imbarcazioni della Laguna Veneta e caratterizzata da una tuga che proteggeva merci e passeggeri.\nPer il considerevole numero di conche e per le pendenze molto limitate a paragone degli altri navigli, i tempi di discesa e di risalita erano abbastanza simili, un giorno e mezzo per le merci pesanti sia all'andata sia al ritorno al traino di due cavalli, con un costo medio relativo di 35 e di 60 lire. \nLe merci che scendevano il naviglio erano soprattutto carbone, calce, beole, granito, che venivano dagli altri canali, e concime di cui invece Milano, con il suo gran numero di cavalli, era un forte produttore. Risalivano, invece, legnami da fuoco e da costruzione, sale, laterizi e granaglie e, in generale, le mercanzie provenienti dal bacino del Po. Tutto particolare era il trasporto di farina dai Molini Certosa al magazzino milanese dell'azienda, in via Chiesa Rossa al civico 6. \nPer i passeggeri nei giorni feriali si effettuavano tre corse nei due sensi: cinque ore e mezzo per discendere, in compagnia di due cavalli a bordo, sei per risalire, con i due cavalli all'attiraglio. La grande differenza nei tempi di percorrenza tra passeggeri e merci era dovuta solo in piccola parte alla maggiore speditezza delle \"corriere\" che in realt\u00e0 avevano il loro \"capolinea\" nella parte settentrionale di Pavia e si risparmiavano cos\u00ec le ultime sei conche. Attorno alla met\u00e0 del XIX secolo il costo per l'intero percorso era di 60 centesimi a persona.\nI piroscafi sul naviglio.\nNon scarse, ma incerte e talvolta contraddittorie le notizie riguardo alla navigazione a vapore sui navigli. \u00c8 certo che nel 1820 Federico Confalonieri e Luigi Porro Lambertenghi fondarono con altri \"progressisti\" milanesi una societ\u00e0 per la navigazione a vapore tra Venezia e Milano con il piroscafo \"Eridano\" che gi\u00e0 aveva viaggiato dalla Laguna fino a Pavia, ma dopo varie vicissitudini il viaggio inaugurale part\u00ec da Cremona! Francesco Ogliari registra per\u00f2 l'\"Eridano\" anche in rotta sui navigli. \nSecondo il pi\u00f9 volte citato Bruschetti, nel 1831 nella Darsena a Milano c'\u00e8 il piroscafo \"Arciduchessa\" e sempre lo stesso Bruschetti narra di un suo viaggio in battello a vapore da Milano ad Abbiategrasso a bordo dell'\"Elisabetta\". \nIn alcune fotografie della Darsena di Pavia si vede alla fonda il piroscafo \"Contessa Clementina\" che sempre l'Ogliari ci dice allestito \"nei cantieri milanesi della ditta Perelli e Paradisi nel 1844, attrezzato per il trasporto merci tra Milano, Pavia, Mantova e Venezia\". Gli stessi cantieri di Milano avevano realizzato un secondo piroscafo (il \"Pio IX\") con le stesse caratteristiche e per lo stesso servizio. La notizia \u00e8 confermata nel 1911 da Giacinto Romano, per il quale per\u00f2 \"Perelli e Paradisi\" appaiono pi\u00f9 come gli armatori che non i costruttori dei piroscafi. \nSta di fatto che il governo austriaco, preoccupato dell'uso che gli italiani possono fare della navigazione, riporta in mani austriache l'iniziativa, affidando il servizio al \"Loyd Austriaco\" che gestir\u00e0 dal 1854 fino al 1859 una linea regolare da Trieste a Locarno via Venezia, Po, Pavia, naviglio Pavese, Milano, Naviglio Grande, Ticino, lago Maggiore, con il piroscafo \"Verona\".\nUn territorio un tempo considerato insalubre.\nTra Milano e Pavia il Naviglio non incontra grossi centri urbani, con l'eccezione di Rozzano che attraversa marginalmente nella frazione occidentale di Valleambrosia. Neppure vi sono, a specchiarsi nelle sue acque, le residenze di campagna di nobili o ricche famiglie milanesi. A parte i diversi periodi storici in cui Naviglio Grande, Martesana e naviglio Pavese sono stati realizzati, va considerato che le campagne a sud di Milano sono sempre state ritenute insalubri, afflitte da un clima insostenibile per l'umidit\u00e0 e i miasmi provenienti dalle risaie concimate in modo \"naturale\". \nLo stesso capoluogo ha avuto, in quella direzione, uno sviluppo tardivo e nel territorio tra il naviglio e il Lambro, fino al Po, ritroviamo un gran numero di comuni con poche migliaia o addirittura centinaia di abitanti, spesso dispersi in frazioni. In questa zona l'agricoltura \u00e8 ancora l'attivit\u00e0 preminente e caratterizza il paesaggio con le sue cascine, le sue acque e i coltivi, le piccole strade vicinali.\nUscendo dalla Darsena, il naviglio, lungo il primo tratto della via Ascanio Sforza ravvivato dalla presenza di diversi barconi trasformati in bar e ristoranti, \u00e8 ombreggiato da frequenti alberi spontanei, cresciuti sulla sponda, compresi piante infestanti come la robinia pseudoacacia e l'ailanthus, quest'ultima dall'invasivit\u00e0 quasi incontrollabile.. In questo contesto si inserisce la prima conca (la \"Conchetta\"), che \u00e8 navigabile. Proseguendo il percorso verso Pavia si giunge alla Conca Fallata, che \u00e8 praticamente ai confini di Milano. \nGi\u00e0 da Milano, il Naviglio Pavese attraversa per un lungo tratto il Parco Agricolo Sud Milano e dall'altezza della circonvallazione filoviaria \u00e8 accompagnato da una pista ciclabile che arriva fino al Ponte Vecchio di Pavia. \nEliminati nella primavera del 2010 gli inconvenienti che con la pioggia causavano l'allagamento permanente dei due sottopassi alla rotonda di Binasco, allagamento che comunque si ripresenta occasionalmente, la pista \u00e8 agevolmente percorribile per l'intero tratto. Non \u00e8 raro lungo l'itinerario, avvistare qualche airone cinerino o egretta bianca e addirittura, in piena estate, ammirare il volo di una delle cicogne che nidificano nella zona.\nLa Conca Fallata e la sua centrale idroelettrica.\nDal bacino libero della Conca Fallata emerge un notevole intrico di carpenteria metallica: si tratta delle sovrastrutture della mini centrale idroelettrica che vi \u00e8 stata costruita. Per anni il progetto di sfruttamento del salto d'acqua e del parallelo restauro della conca rimase nel cassetto, fino a quando si fece avanti l'allora Azienda Energetica Municipale. \u00c8 cambiato il nome dell'azienda, che oggi si chiama \"a2a\" ed \u00e8 una \"multiutility\" che agisce in gran parte d'Europa e al posto delle Cartiere Binda si erge un quartiere che nel 2003 il comune aveva definito \"un avamposto della citt\u00e0 costruita\" e oggi nelle pieghe del Master Plan dei Navigli \u00e8 previsto un analogo recupero delle altre conche con un salto rilevante.\nPavia e l'avversione al naviglio.\nCome si \u00e8 visto ripercorrendone la storia, Pavia non fu mai favorevole alla via d'acqua diretta tra il suo fiume e il capoluogo lombardo. Ancora nel tardo Settecento, quando il governo austriaco, malgrado i propositi dell'imperatrice che morir\u00e0 nel 1780, opt\u00f2 per la costruzione del naviglio di Paderno, le rimostranze di Pavia non furono estranee a quella scelta. Non ebbe poi modo di opporsi alla risolutezza napoleonica e quando il Bonaparte cadde e tornarono gli austriaci, i lavori erano troppo avanzati perch\u00e9 se ne potesse chiedere la sospensione. \nPoi, con l'apertura del canale, dalla Certosa al Ticino, si moltiplicarono le iniziative \"industriali\", favorite dalla forte caduta di livello e dai progressi dell'idraulica in grado di sfruttare meglio la potenza dell'acqua trasformandola in forza motrice: dei molini, dei magli, delle tessiture, dei canali sussidiari, delle condotte forzate oggi non resta nulla se non i Molini Certosa che quando nacquero, quasi alla fine del XIX secolo, erano azionati dalle acque del naviglio. Sempre lungo il naviglio, il padre di Albert Einstein fond\u00f2 a Pavia nel 1894 le officine elettrotecniche Nazionali Einstein- Garrone. \nNel 1816, alle spalle del castello, in bordura al naviglio, sorse Borgo Calvenzano che sopravvive ancor oggi: eppure nei suoi lunghi portici e nella geometria dei suoi edifici recuperati ad usi civili \u00e8 difficile rintracciarne le originali strutture di supporto alla navigazione interna. Vi erano magazzini per il ricovero e lo smistamento delle merci in transito, officine per la manutenzione e le riparazioni alle barche, uffici di spedizionieri e doganieri, scuderie per i cavalli di traino, ricoveri e alloggi per \"marinai\" e cavallanti e la struttura crebbe per tre decenni, creando all'intorno quello che oggi si chiamerebbe un notevole indotto. \nNeppure l'arrivo a Pavia della ferrovia nel 1862 port\u00f2 la navigazione a esaurire la sua funzione che si protrasse, seppure in calando fino alla met\u00e0 del XX secolo. A nessuno venne in mente che Pavia era al centro di uno snodo trasportistico del quale forse valeva la pena approfittare. Al contrario, il Piano regolatore generale del 1933 caldeggiava la chiusura del naviglio perch\u00e9 costituiva un ostacolo all'espansione dell'abitato. Successivamente, nel 1964, fu Pavia il primo comune a chiedere il declassamento del naviglio a canale con sole funzioni irrigue.\nDi questa \"estraneit\u00e0\" al naviglio si avvertono anche oggi le conseguenze. Il sistema delle ultime conche era stato disegnato, oltre che in modo ineccepibile dal punto di vista idraulico, con una ragguardevole ricerca architettonica e se ben conservato e collocato nella sua ambientazione originaria avrebbe un valore estetico e culturale di non secondaria importanza. Nonostante le tracce di interventi mai portati ad una conclusione ragionevole, il degrado del sistema \u00e8, nel Pavese e a Pavia \"in primis\", particolarmente accentuato."}
{"id": "450093", "revid": "2149408", "url": "https://it.wikipedia.org/wiki?curid=450093", "title": "GEB", "text": ""}
{"id": "450097", "revid": "1565034", "url": "https://it.wikipedia.org/wiki?curid=450097", "title": "Congregazione per la dottrina della fede", "text": "La Congregazione per la dottrina della fede (CDF) (in latino \"Congregatio pro doctrina fidei\"), conosciuta dalla fondazione al 1908 come Santa Inquisizione e successivamente come Sant'Uffizio, \u00e8 l'organismo della Curia romana incaricato di promuovere e tutelare la dottrina della Chiesa cattolica.\nStoria.\nDalla fondazione al XIX secolo.\nLa Congregazione per la dottrina della fede fu istituita nell'anno 1542 da papa Paolo III con la costituzione apostolica \"Licet ab initio\" inizialmente con il nome di \"Sacra Congregazione della romana e universale inquisizione\" e con lo scopo di \"mantenere e difendere l'integrit\u00e0 della fede, esaminare e proscrivere gli errori e le false dottrine\". Questo organismo sostitu\u00ec l'istituzione ecclesiastica nota nel Medioevo come Inquisizione e, dopo un'iniziale sede a via della Lungara, si stabil\u00ec a palazzo Pucci, nelle vicinanze del Vaticano.\nIl raggio d'azione degli inquisitori romani era tutta la Chiesa cattolica, ma la sua azione, tranne alcuni casi (come il cardinale inglese Reginald Pole), si restrinse quasi solo all'Italia. In breve tempo questo tribunale divenne il pi\u00f9 importante all'interno della cattolicit\u00e0: ad esso potevano appellarsi i condannati da altri tribunali. Inoltre divenne quasi una sorta di supervisore del lavoro dei tribunali locali. Inizialmente la congregazione aveva il compito di controllare anche la conformit\u00e0 con la fede cattolica di tutte le opere a stampa. Dal 1571 questo compito pass\u00f2 alla Congregazione per la riforma dell'Indice dei libri proibiti, organismo appositamente creato da Pio V; questo nuovo dicastero oper\u00f2 per oltre tre secoli fino al 1917, quando fu soppresso e le sue competenze ritornarono al Sant'Uffizio.\nNel 1588 Sisto V riorganizz\u00f2 la Curia romana fissando in 15 il numero delle Congregazioni cardinalizie permanenti (costituzione apostolica \"Immensa Aeterni Dei\"). La Congregazione per la dottrina della fede, collocata in testa all'elenco per la sua importanza, ricevette la strutturazione definitiva. Formata, originariamente, da otto-nove cardinali, ad essi era attribuita la giurisdizione, che esercitavano collettivamente. Le decisioni del collegio venivano di volta in volta sottoposte al pontefice, cui spettava l'approvazione finale.\nIn specifici casi l'Inquisizione si serviva della consulenza di professionisti esterni (soprattutto teologi ed esperti di diritto canonico, ma anche scienziati, come nel caso di Galilei). Non tutti i processi per eresia, ateismo e altre devianze dalla fede cattolica furono gestiti dall'Inquisizione. In Francia, ad es., sotto l\"ancien r\u00e9gime\", atei e bestemmiatori erano processati dai tribunali civili. Tra i nomi celebri inquisiti dall'Inquisizione si citano: Francesco Patrizi, Giordano Bruno, Tommaso Campanella, Gerolamo Cardano, Giovanni Antonio Caracciolo, Galileo Galilei (vedi processo a Galileo Galilei).\nIl XX secolo.\nNel 1908 papa Pio X riorganizz\u00f2 la Congregazione mutandone il nome in quello di \"Sacra Congregazione del Sant'Uffizio\". Nel 1917 il Sant'Uffizio ricevette nuovamente la competenza dell'aggiornamento dell'Indice dei libri proibiti, sottraendolo alla Congregazione dell'Indice che fu soppressa.\nIl 7 dicembre 1965 papa Paolo VI ridefin\u00ec e ampli\u00f2 le competenze e la struttura della Congregazione e ne mut\u00f2 l'antico nome di Sant'Uffizio in quello attuale con il \"motu proprio\" \"Integrae servandae\". Fino al 1968, il prefetto della Congregazione era il Papa, il quale per\u00f2 raramente esercitava tale funzione, delegando tale compito a un cardinale, con il titolo di segretario. A partire da tale data il titolo di prefetto spetta al cardinale posto a capo del dicastero e il segretario \u00e8 la seconda carica in ordine di importanza della congregazione.\nPapa Paolo VI oper\u00f2 quindi la pi\u00f9 recente riforma della Congregazione, cambiandone il nome in quello di \"Sacra Congregazione per la Dottrina della Fede\", attualizzando i metodi usati per l'esame delle dottrine, e facendo prevalere il carattere positivo di correzione degli errori su quello punitivo della condanna, partendo dal principio che \"la fede si difende meglio promuovendo la dottrina\". In questa logica fu di fatto abolito l'Indice dei libri proibiti la cui ultima edizione era stata pubblicata nel 1948 sotto papa Pio XII.\nNel 1988 con la costituzione apostolica \"Pastor Bonus\", Giovanni Paolo II ne ridefinisce le competenze, precisando la funzione, la competenza e le norme della Congregazione per la dottrina della fede.\nIl 14 febbraio 2022 papa Francesco riforma la struttura interna attraverso la lettera in forma di \"motu proprio Fidem servare\", suddividendo il lavoro della Congregazione in due sezioni (Dottrinale e Disciplinare), ciascuna delle quali dispone di un segretario e di un capo ufficio, ci\u00f2 allo scopo di garantire un'equa distribuzione delle risorse tra le due sezioni.\nStruttura delineata nella \"Immensa aeterni Dei\".\nNell'organizzazione delineata da Sisto V nel 1588, il papa stesso presiedeva la congregazione con il titolo di Prefetto. Lo assisteva un collegio di cardinali (inizialmente otto-nove, poi saliti a dodici); il pontefice nominava uno di essi \"Secretarius\": questo porporato svolgeva concretamente le funzioni di direttore della congregazione.\nCome primo dei funzionari lo affiancava un domenicano, con il titolo di \"Commissarius Sancti Officii\", il cui compito era quello di presiedere i processi. La carica era riservata a un frate domenicano, in considerazione dell'importanza avuta da quest'ordine agli inizi dell'Inquisizione nel XIII secolo. Il \"Commissarius\" era assistito da due suoi confratelli, denominati \"primo e secondo compagno\".\nA fianco del \"Commissarius\" vi era l\"Assessor Sancto Officii\", che faceva parte del clero secolare. Egli distribuiva le cause da trattare in primo grado. Riferiva del suo operato nelle assemblee plenarie della congregazione.\nLa congregazione si avvaleva di consultori per ottimizzare il processo decisionale. I consultori erano generalmente teologi e canonisti, nominati dal papa come assistenti (privi del diritto di voto) dei cardinali inquisitori. Il Generale dei Domenicani, il Maestro del sacro palazzo e un frate conventuale francescano erano \"consultores nati\" (cio\u00e8 permanenti) della congregazione. In ordine gerarchico venivano poi il \"Promotor fiscalis\" (corrispondente al pubblico ministero), appartenente al clero, e l\"Advocatus reorum\" (corrispondente al difensore d'ufficio). Ad un presbitero notaio era affidata la registrazione di tutti i documenti relativi ai processi.\nUn gruppo particolare era quello dei qualificatori. Erano teologi che in prima istanza dovevano, tramite l'esame delle opere scritte o stampate o delle affermazioni orali di qualcuno che era in carcere per offese alla religione, estrarne le proposizioni e qualificarle come eretiche (o prossime all'eresia), o scismatiche, o scandalose. Il giudizio dei qualificatori passava poi ai consultori e quindi agli inquisitori. Tutti i funzionari della Santa Inquisizione erano tenuti con giuramento alla segretezza e tutti ricevevano uno stipendio, tranne i consultori e i qualificatori.\nFunzioni.\nLe competenze della Congregazione per la dottrina della fede sono suddivise in due sezioni: Dottrinale e Disciplinare.\nSezione dottrinale.\nLa Sezione dottrinale \u00e8 organizzata in due Uffici, Dottrinale e Matrimoniale.\nUfficio dottrinale: si occupa delle materie attinenti alla promozione della dottrina della fede e della morale. Nello specifico quest'ufficio:\nUfficio matrimoniale: si occupa del \"privilegium fidei\" e quindi delle cause di scioglimento di matrimonio \"in favorem fidei\" e di altri aspetti del vincolo matrimoniale legati alla validit\u00e0 del Sacramento.\nAdunanze.\nLe adunanze dei \"Consultori\", gruppi di esperti cattolici che coadiuvano il lavoro della Congregazione, si tengono settimanalmente, e i loro pareri o analisi vengono discussi dal \"Collegio dei cardinali della Congregazione\" con voto deliberativo. Ogni decisione \u00e8 sottoposta all'approvazione definitiva del Pontefice in apposita Udienza.\nLa congregazione si riunisce in sessione ordinaria mensilmente, e in assemblea plenaria almeno una volta all'anno.\nCronotassi.\nPrefetti.\nDal 1542 al 1602 con il titolo di \"grande inquisitore\", dal 1602 al 1965 con il titolo di segretario (poich\u00e9 a capo del dicastero vi era il Papa), dal 1965 ad oggi con il titolo di prefetto.\nSegretari.\nDal 1965 il prefetto assume la carica svolta in precedenza direttamente dal Papa mentre il compito di segretario passa di norma ad un arcivescovo.\nDal 2022 la Congregazione dispone di due segretari, uno per la Sezione dottrinale, l'altro per la Sezione disciplinare."}
{"id": "450102", "revid": "438678", "url": "https://it.wikipedia.org/wiki?curid=450102", "title": "Tot\u00f2 e Cleopatra", "text": "Tot\u00f2 e Cleopatra \u00e8 un film comico del 1963 diretto dal regista Fernando Cerchio.\nTrama.\nMarco Antonio ha un fratellastro che gli somiglia come una goccia d'acqua: Totonno. Perso d'amore per Cleopatra il primo, losco trafficante di schiavi il secondo, che sostituisce segretamente il condottiero nei momenti pi\u00f9 delicati. La continua apparizione ora del vero ora del falso Marco Antonio genera lo scompiglio: la regina d'Egitto non sa pi\u00f9 cosa pensare del contraddittorio comportamento dell'uomo che credeva di avere in sua balia, mentre il Senato romano si trova alle prese con repentini mutamenti di intenti. Poi scoppia la guerra fra Roma e l'Egitto: Ottavio vince gli egiziani sul campo di battaglia e, come promesso, concede la propria sorella Ottavia in sposa a Totonno, oramai nelle vesti di Marco Antonio.\nColonna sonora.\nDella colonna sonora, composta da Carlo Rustichelli, \u00e8 stata distribuita una versione del brano \"Tango di Cleopatra\", con testo del regista Fernando Cerchio, eseguita da Riz Samaritano con Pino Piacentino e il suo Sestetto nel 1964, su un 45 giri Combo Record, con numero di catalogo 360.\nDistribuzione.\nLa pellicola venne distribuita nelle sale cinematografiche italiane il 14 agosto 1963 dalla Euro International Film.\nAccoglienza.\nIncassi.\nIncasso accertato a tutto il 31 marzo 1964 \u00a3 359.909.991.\nCritica.\nDalle pagine de \"Il Messaggero\" di Roma del 6 settembre 1963 \u00abLa chiave di volta del successo di pubblico che il film \u00e8 destinato ad avere \u00e8 ancora una volta Tot\u00f2. Irresistibile come sempre, si ride di gusto alle sue battute e alle sue trovate e si ride addirittura senza ritegno, visceralmente in alcune scene dove il nostro comico supera se stesso\u00bb."}
{"id": "450107", "revid": "205250", "url": "https://it.wikipedia.org/wiki?curid=450107", "title": "Julius Elster", "text": "Ha svolto importanti ricerche, in collaborazione con Hans Geitel, sull'elettricit\u00e0 atmosferica accertando (1899) che la conducibilit\u00e0 elettrica dell'aria \u00e8 dovuta alla presenza di ioni. Studi\u00f2 anche l'effetto fotoelettrico collaborando alla creazione del primo fototubo. Condusse inoltre studi sui fenomeni di decadimento delle sostanze radioattive."}
{"id": "450108", "revid": "1610933", "url": "https://it.wikipedia.org/wiki?curid=450108", "title": "Cantone di Abangares", "text": "Il cantone di Abangares \u00e8 un cantone della Costa Rica facente parte della provincia di Guanacaste.\nConfina a Est con San Ram\u00f3n e Puntarenas, a Sud con Puntarenas, a Nord con Tilar\u00e1n e ad Ovest con Ca\u00f1as.\nL'economia del cantone si basa sulla coltivazione di riso, fagioli e frutta, sull'allevamento del bestiame (bovini e ovini) e sulla produzione di legname.\nIl cantone di Abangares \u00e8 stato istituito nel 1915. Nella zona erano presenti alcune miniere d'oro, e nel 1912 ebbe luogo il primo sciopero nella storia della Costa Rica, promosso dai minatori che protestavano per le precarie condizioni di sicurezza che avevano determinato numerosi incidenti mortali.\nIl cantone prende nome dal fiume Abangares che ne attraversa da est ad ovest il territorio.\nGeografia antropica.\nSuddivisioni amministrative.\nIl cantone \u00e8 suddiviso in 4 distretti:"}
{"id": "450109", "revid": "287204", "url": "https://it.wikipedia.org/wiki?curid=450109", "title": "Rivoluzione ungherese", "text": "Il termine rivoluzione ungherese viene usato per indicare diversi eventi storici distinti:"}
{"id": "450111", "revid": "5695", "url": "https://it.wikipedia.org/wiki?curid=450111", "title": "Serenit\u00e0", "text": "Serenit\u00e0 \u00e8 il termine con cui si descrive la condizione emotiva individuale caratterizzata, a livello interiore ed esteriore, da tranquillit\u00e0 e calma non solo apparente, ma talmente profonda da non essere soggetta, nell'immediato, a trasformazioni di umore, ad eccitazioni o perturbazioni tali da modificare significativamente questo stato di pace.\nLa serenit\u00e0 \u00e8 una componente rilevante nel costituire il benessere emotivo dell'uomo; secondo alcune teorie essa \u00e8 talmente rilevante da costituire una condizione necessaria e sufficiente per la felicit\u00e0 dell'essere umano.\nLa serenit\u00e0 sotto il profilo storico, filosofico e letterario.\nGi\u00e0 Epicuro, occupandosi dell'esistenza degli dei, formulava una teoria secondo la quale si poteva raggiungere la serenit\u00e0 eliminando negli uomini il timore verso gli dei, poich\u00e9 essi non si interessano delle vicende umane. Epicuro prosegue, andando oltre ed occupandosi del piacere inteso sotto due forme:\nFedone racconta di come Socrate abbia affrontato una morte serena grazie ai suoi pensieri di un saggio che vive per la propria cultura. Socrate con animo quieto nell'abbandono del suo spirito indagatore completamente libero da ogni dogma, accetta con serenit\u00e0 la sorte che il destino gli segna e, muore bevendo una coppa di veleno.\nPer Aristotele la serenit\u00e0 \u00e8 un modo di affrontare le cose della vita e non uno stato dell'anima. Infatti, parlando della felicit\u00e0, sostiene che la raggiunge chi ha pi\u00f9 virt\u00f9 e per l'epoca la pi\u00f9 alta virt\u00f9 era la sapienza. Di conseguenza, l'uomo pi\u00f9 felice sar\u00e0 il sapiente e cio\u00e8 il filosofo. Il filosofo \u00e8 colui la cui vita \u00e8 fatta di serenit\u00e0 e di pace quindi sar\u00e0 dedito alla contemplazione.\nPlutarco nel il suo trattato De tranquillitate animi (Sulla serenit\u00e0 dell'anima) parla della serenit\u00e0 e di come raggiungerla, rispondendo alle richieste di un amico senatore romano (Paccio). Plutarco, un po' come Aristotele, sostiene che la serenit\u00e0 si raggiunga solo con la saggezza e che la saggezza si ottenga tramite la riflessione, la meditazione, l'osservazione dei precetti morali.\nOrazio nelle sue odi e lettere parla spesso di serenit\u00e0 e precisamente si preoccupa della serenit\u00e0 dell'animo:\nSeneca in De vita beata e in De tranquillitate animi (nono libro dei Dialoghi, da non confondere con l'omonimo trattato di Plutarco precedentemente citato) parla della serenit\u00e0 come di uno stato da raggiungere tramite il distacco dalle preoccupazioni terrene. In un passo dice: \nSchopenhauer parlando dell'esperienza estetica, parla di una consapevolezza di essa dove noi non siamo pi\u00f9 del nostro essere o della realt\u00e0 intuita intorno a noi.\nL'esperienza estetica \u00e8 l'eliminazione momentanea della volont\u00e0 e quindi del dolore. \nParlando della tragedia musicale sostiene che \u00e8 l'arte pi\u00f9 ricca e spirituale, con il linguaggio pi\u00f9 universale che esista.\nSchopenhauer afferma: essa \u201cnon esprime questa o quella determinata gioia, questo o quel turbamento, bens\u00ec la gioia, il turbamento, il dolore, il terrore, il giubilo, la serenit\u00e0 in s\u00e9 stessi\u201d.\nLa serenit\u00e0 come comportamento.\nLa serenit\u00e0 non pu\u00f2 essere ottenuta percorrendo un modello scientifico a causa di variabili quali: il carattere, lo spirito, il temperamento e la psiche, che cambiano da persona a persona.\nLa serenit\u00e0 non si acquisisce da un momento all'altro o facendo un esame, ma \u00e8 una realt\u00e0 interiore in divenire che cresce, ogni giorno che si conquista, con le scelte che si operano nella vita quotidiana.\nLa serenit\u00e0 \u00e8 una migliore coscienza e conoscenza di s\u00e9 stessi e del mondo che ci circonda.\nLa coscienza di vivere in pace ci fa trovare la giusta chiave di lettura di ci\u00f2 che ci succede intorno.\nL'interpretazione degli eventi e la giusta predisposizione ad affrontarli, nella maniera pi\u00f9 tranquilla e ottimistica, permettono di ottenere la serenit\u00e0 della vita anche di fronte a qualsiasi ingiustizia o ostacolo.\nLa coscienza dell'anima pulita per chi ha una coscienza morale o un codice etico e l'onest\u00e0 intellettuale procurano una serenit\u00e0 totale.\nLa convivenza con la realt\u00e0 e la giusta visione di essa porta alla serenit\u00e0.\nVivere bene con s\u00e9 stessi, con gli altri e con la natura porta al Karma, porta alla verit\u00e0 dell'essere, che \u00e8 appunto vivere in serenit\u00e0.\nLa serenit\u00e0 sotto il profilo spirituale e religioso.\nIn alcune religioni la serenit\u00e0 \u00e8 un obiettivo da raggiungere come Karma, come obiettivo finale della vita, come raggiungimento della felicit\u00e0 totale. \nAltre religioni sostengono la cultura della sofferenza come processo per il raggiungimento della felicit\u00e0 e la serenit\u00e0. \nSu questa terra non si potr\u00e0 mai assistere ad una serenit\u00e0 piena, poich\u00e9 il divenire ed il tempo possono mutare le condizioni dell'essere. \nSecondo il Cristianesimo, la vera serenit\u00e0 si acquista solo vedendo Dio e cio\u00e8 passando attraverso la morte del corpo; la serenit\u00e0 dell'anima prende pienezza e coscienza del se solo abbandonando il vincolo della materia. Solo nell'infinito trascendente si\narriva alla completezza della serenit\u00e0.\nPer il buddhismo Il saggio \u00e8 Colui che ha realizzato la serenit\u00e0 interiore e la mantiene in qualunque circostanza. Con lo Zen come modo di vita: "}
{"id": "450113", "revid": "1573940", "url": "https://it.wikipedia.org/wiki?curid=450113", "title": "Alcedo atthis", "text": "Il martin pescatore comune o martin pescatore europeo (\"Alcedo atthis\" ) \u00e8 un uccello coraciforme della famiglia degli Alcedinidi. \u00c8 detto anche alcione ed \u00e8 la specie pi\u00f9 comune della famiglia, nonch\u00e9 l'unica presente in Europa.\nTassonomia.\nLa specie \u00e8 stata descritta scientificamente per la prima volta da Linneo nel suo \"Systema Naturae\" del 1758, col nome scientifico di \"Gracula atthis\", sottintendendone un'affinit\u00e0 con gli uccelli comunemente noti come \"merli parlanti\". Tale affinit\u00e0, basata unicamente su similitudini esteriori, si \u00e8 rivelata infondata, e pertanto questo uccello \u00e8 stato successivamente riclassificato nel genere \"Alcedo\".\nIl nome scientifico del genere deriva dal latino \"alcedo\", termine utilizzato dagli antichi per descrivere questo animale e derivante a sua volta dal greco \"\u1f00\u03bb\u03ba\u03c5\u03ce\u03bd\" (\"halcyon\"), in riferimento al mito di Alcione, che venne trasformata dagli d\u00e8i in uno di questi uccelli assieme al marito Ceice: il nome della specie deriva anch'esso dal latino \"Atthis\", col significato di Attide, intesa come la bellissima favorita della poetessa Saffo: \u00e8 tuttavia da notare che Marziale chiama con questo nome Procne e Filomela dopo la loro trasformazione in uccelli (rispettivamente una rondine e usignolo).\nNell'ambito del proprio genere di appartenenza, il martin pescatore comune \u00e8 affine geneticamente al molto simile martin pescatore dalle orecchie bianche (\"Alcedo meninting\"), oltre che al martin pescatore blu (\"Alcedo semitorquata\") e al martin pescatore di Blyth (\"Alcedo hercules\").\nOccupando un areale cos\u00ec ampio e un gran numero di \"habitat\" differenti, non stupisce che il martin pescatore presenti una variabilit\u00e0 locale assai marcata, che ha portato gli studiosi a identificarne almeno 7 sottospecie, distinguibili fra loro principalmente in base alla tonalit\u00e0 di colore dell'azzurro del dorso e dell'arancio sul ventre, ma anche per altri parametri come le dimensioni e le proporzioni del becco rispetto alla testa e al corpo;\nIn generale, le dimensioni delle sottospecie tendono a diminuire con un gradiente che va in direttrice nord-ovest/sud-est (con la notabile eccezione della sottospecie \"solomonensis\"), gradiente secondo il quale si osserva anche il cambiamento del colore della macchia guanciale da arancio a blu e dei riflessi della parte dorsale del corpo da verdi ad azzurri e (a sud della linea Wallace) la comparsa di riflessi color porpora sul dorso.\nDistribuzione e habitat.\nIl martin pescatore occupa un areale molto vasto che comprende gran parte dell'Eurasia, il Nordafrica e la porzione occidentale dell'Oceania. Tuttavia, la specie \u00e8 stanziale soltanto nella stragrande maggioranza del suo areale europeo, nel subcontinente indiano, in Giappone, Indocina e Melanesia. In altre aree, poste prevalentemente nella porzione settentrionale dell'areale (Scozia, penisola scandinava, Russia, Asia Centrale, Manciuria, Corea, Hokkaid\u014d) la specie \u00e8 presente solo d'estate per la nidificazione, mentre con l'arrivo del freddo tende a migrare a sud. Infine, vi sono delle aree (Sud-est asiatico, Indonesia, Filippine, Medio Oriente, e gran parte del Nordafrica, sebbene vi siano popolazioni residenti in Marocco e sui Monti dell'Atlante) in cui questi uccelli svernano per poi ripartire verso nord in primavera.\nIn generale, questo uccello \u00e8 residente nelle aree in cui il clima \u00e8 mite durante la stagione fredda, mentre migra verso le aree costiere oppure verso sud nelle aree in cui durante l'inverno la superficie dell'acqua rimane ghiacciata per lunghi periodi. Le migrazioni hanno solitamente modesta entit\u00e0, sebbene i martin pescatore siberiani percorrano oltre 3000\u00a0km per raggiungere i siti dove svernare: alcuni esemplari europei possono inoltre attraversare il Mediterraneo e svernare in Nordafrica o Medio Oriente, cos\u00ec come piccole popolazioni di martin pescatore bengalesi e indocinesi di questi uccelli possono raggiungere l'Indonesia. La migrazione avviene principalmente durante la notte, mentre durante il giorno questi animali si rifocillano e si riposano nascosti fra la vegetazione.\nIl martin pescatore predilige eleggere a propria dimora fiumi e ruscelli a corso lento, ma si adatta molto bene anche a vivere sulle rive di laghi, mangrovieti, canneti, estuari, insenature e perfino porticcioli(frequentati soprattutto d'inverno, quando i corsi d'acqua dove questo animale vive abitualmente possono spopolarsi o addirittura ghiacciare), paludi e bacini artificiali.\nLe condizioni essenziali dei corpi d'acqua abitati da questi uccelli sono la presenza di acque limpide (fondamentali per individuare le prede, dato che il martin pescatore si nutre di animali acquatici che caccia utilizzando principalmente la vista) e di abbondante vegetazione costiera, possibilmente con rami sporgenti sulla superficie dell'acqua da eleggere a punti d'osservazione: queste esigenze rendono il martin pescatore un ottimo indicatore di qualit\u00e0 dell\"'habitat\". Questo uccello tollera l'urbanizzazione, purch\u00e9 essa non vada a intaccare la limpidezza delle acque: la costruzione di argini artificiali in cemento ha tuttavia un effetto negativo sulla presenza di questi animali, che necessitano di argini terrosi per scavare il proprio nido e sono perci\u00f2 costretti a migrare durante il periodo riproduttivo in zone dove essi non sono presenti.\nDescrizione.\nDimensioni.\nIl martin pescatore \u00e8 un uccello di piccole dimensioni, lungo fra i 17 e i 25\u00a0cm, con un'apertura alare che raggiunge i 26\u00a0cm e un peso che va dai 26 ai 46 g.\nAspetto.\nIl martin pescatore ha un aspetto molto tipico, caratterizzato da corpo tozzo e arrotondato, con corta coda e grossa testa con becco lungo e conico.\nLa colorazione di questo uccello \u00e8 anch'essa molto caratteristica, con le parti dorsali di un bel colore azzurro con iridescenze verdi o azzurre su testa, ali e coda (dove le penne sono bordate di blu scuro, dando un aspetto a mosaico al piumaggio), mentre il petto e il ventre sono di color bruno-arancio o ruggine: dello stesso colore sono anche una striscia di penne fra la base del becco e gli occhi e la macchia guanciale, mentre la gola e una mezzaluna di penne sulla nuca sono bianche. Le zampe, piuttosto piccole, sono di un rosso intenso con unghie ricurve e nere: le dita sono quattro, tre rivolte in avanti e uno all'indietro.\nLa colorazione del piumaggio \u00e8 simile nei due sessi, col maschio che pu\u00f2 presentare colore del ventre pi\u00f9 carico; nel maschio, inoltre, il becco \u00e8 completamente nero, mentre nella femmina la mandibola \u00e8 di colore bruno, eccezion fatta per la punta che \u00e8 nera.\nNei giovani, il piumaggio \u00e8 pi\u00f9 tendente al verdastro e sia la parte dorsale sia quella ventrale hanno colorazione meno brillante rispetto agli adulti: il becco \u00e8 nero in ambedue i sessi, e anche le zampe sono nere fino alla maturit\u00e0 sessuale.\nNelle varie sottospecie sono presenti piccole differenze nella lunghezza del becco e nella presenza ed estensione del bianco e del rosso sulla testa, cos\u00ec come possono essere presenti riflessi purpurei sul corpo.\nBiologia.\nIl martin pescatore \u00e8 un uccello diurno e solitario, che passa la maggior parte del proprio tempo alla ricerca di cibo: esso necessita infatti quotidianamente di una quantit\u00e0 di nutrimento pari al 60% circa del proprio peso corporeo. Per procurarsi il cibo si posiziona su rami o canne sporgenti sui corsi d'acqua dove vive, che elegge a punti d'osservazione e dai quali si tuffa per catturare le sue prede. L'animale durante la notte si rifugia nella fitta vegetazione nei pressi di uno dei punti d'osservazione preferiti.\nIl volo \u00e8 in genere basso, rasente l'acqua, molto veloce e breve: specialmente quando il cibo scarseggia, esso pu\u00f2 essere osservato fare lo \"spirito santo\" sugli specchi d'acqua, al fine di osservare e valutare la presenza di eventuali prede sul fondo.\nIn virt\u00f9 delle alte esigenze nutritive, i martin pescatore sono uccelli solitari ed estremamente territoriali, che occupano aree la cui estensione varia a seconda della disponibilit\u00e0 di cibo, ma che generalmente \u00e8 compresa fra 1 e 3,5 chilometri quadrati: il proprietario difende strenuamente il proprio territorio da qualunque intruso, conspecifico o anche di specie affini, sia esso anche il proprio \"partner\" (all'infuori del periodo riproduttivo) o la propria progenie. Generalmente, per scacciare gli intrusi \u00e8 sufficiente che il legittimo occupante del territorio si mostri oppure spicchi un breve volo posizionandosi a fianco a esso ed esibendo un atteggiamento territoriale (che consiste generalmente nel mostrarsi di profilo per evidenziare il forte becco e nell'arruffare le piume del capo), tuttavia se ci\u00f2 non bastasse i martin pescatore non esitano a ingaggiare furiosi combattimenti aerei, nei quali ciascun contendente cerca di spingere l'avversario sott'acqua chiudendogli il becco col proprio.\nSi tratta di un uccello molto silenzioso, ma non muto: il martin pescatore pu\u00f2 emettere in volo un fischio corto e acuto (spesso ripetuto due o tre volte), cos\u00ec come esemplari eccitati o nervosi possono emettere suoni gracchianti.\nAlimentazione.\nIl martin pescatore si nutre principalmente di piccoli pesci, sia adulti sia avannotti, che costituiscono fra il 60% e il 67% della dieta di questo uccello: anche i crostacei (principalmente piccoli granchi e gamberi) sono ben accetti, andando a costituire a seconda dell'area di diffusione presa in considerazione fra il 5 e il 33% del totale del cibo ingerito. In mancanza d'altro, i martin pescatore non esitano a catturare anche piccoli animali acquatici come girini, insetti acquatici come le libellule e le loro larve, e a volte anche molluschi.\n\u00c8 stato svolto uno studiocon lo scopo di verificare la composizione del regime alimentare durante la stagione riproduttiva del Martin pescatore; le aree coinvolte sono tre: la Riserva Naturale di Nazzano, Tevere-Farfa (Roma) e l\u2019oasi W.W.F. di Alviano (Terni); per ogni area vi sono due siti riproduttivi.\nLo studio si basa sull\u2019analisi delle borre, ossia le porzioni non digerite che contengono i resti ossei delle prede; per ridurre il disturbo nella stagione riproduttiva esse sono state raccolte alla fine della stessa. I risultati hanno portato alla luce che: 1) vi \u00e8 diversit\u00e0 del regime alimentare tra Martin pescatori di zone differenti; 2) le percentuali di insetti e anfibi che si trovano nelle borre sono abbondanti e non trascurabili; 3) l\u2019abbondanza di una determinata categoria alimentare non dipende dalla mancanza o dalla limitatezza delle altre; 4) tra le prede del Martin pescatore vi \u00e8 un numero non indifferente di insetti terrestri.\nQuesti elementi della ricerca portano alla conclusione che il Martin pescatore ha un\u2019alta adattabilit\u00e0 nella scelta della sua dieta e che, talvolta, cacci anche alcune specie terrestri di insetti. Si ipotizza, inoltre, che la dieta del Martin pescatore pu\u00f2 venir influenzata da fattori esterni quali le condizioni dell\u2019ambiente circostante, le condizioni climatiche e/o meteorologiche, la quantit\u00e0 numerica della specie predata e la selezione individuale che compie ogni singolo individuo.\nNonostante la modesta grandezza, il martin pescatore \u00e8 in grado di catturare e sopraffare prede grandi anche la met\u00e0 del suo corpo (fino a 12,5\u00a0cm di lunghezza), anche se solitamente la lunghezza media delle prede di questo uccello \u00e8 di 2-3 centimetri.\nPer individuare le proprie prede, questi uccelli utilizzano principalmente la vista: dal proprio punto d'osservazione (che pu\u00f2 essere a pochi centimetri dal pelo dall'acqua, cos\u00ec come a qualche metro d'altezza) essi osservano l'acqua, pronti a cogliere un movimento di una potenziale preda sotto la superficie. A questo scopo, la vista del martin pescatore \u00e8 estremamente sviluppata: gli occhi possiedono due fovee connesse fra loro da una fitta rete neuronale e sono in grado di polarizzare la luce grazie alla presenza di vacuoli ricchi di carotenoidi nei coni, riducendo cos\u00ec gli effetti della riflessione. I martin pescatore, inoltre, imparano con l'esperienza a compensare il fenomeno della rifrazione, rendendo cos\u00ec la pesca pi\u00f9 efficiente.\nUna volta individuata la preda, l'animale comincia a muovere la testa avanti e indietro, \"annuendo\" curiosamente allo scopo di valutare al meglio le distanze che da essa lo separano: a questo punto, esso spicca il volo, e si tuffa per catturarla. Quando l'animale si immerge, gli occhi sono chiusi da una membrana nittitante, che consente all'animale di vedere anche in immersione: in questa occasione, infatti, il cristallino dell'animale punta verso la fovea ausiliaria, grazie alla posizione delle quali in ambiente subacqueo il martin pescatore presenta visione binoculare, che sebbene meno acuta rispetto alla visione monoculare che questo animale presenta fuori dall'acqua \u00e8 molto pi\u00f9 importante in questo frangente per valutare le distanze.\nDopo aver catturato la preda, il martin pescatore fa ritorno al proprio punto d'osservazione per poterla consumare con calma. Se si tratta di un grosso animale (come un girino, un gambero o un pesce), esso procede a sbatterlo ripetutamente contro il ramo tenendolo per la coda, in modo tale da stordirlo o ucciderlo: questo \u00e8 particolarmente importante quando la preda presenta chele, spine o raggi delle pinne appuntiti, che potrebbero ferire il martin pescatore. Lische, esoscheletri e scaglie vengono rigurgitati in boli.\nRiproduzione.\nIl periodo riproduttivo \u00e8 l'unico durante il quale il martin pescatore abbandona almeno temporaneamente i suoi costumi territoriali e solitari. Le coppie si formano gi\u00e0 in autunno, ma i due \"partner\" mantengono i propri territori rigidamente separati fino alla primavera: nella prima fase del corteggiamento, il maschio insegue la femmina emettendo continuamente dei brevi trilli. Il corteggiamento prosegue con offerte di cibo da parte del maschio e culmina eventualmente nella copula vera e propria, prima della quale maschio e femmina si picchiettano leggermente il becco. Le coppie sono rigorosamente monogame per la durata del periodo riproduttivo: tuttavia, esse non sono stabili e ciascun esemplare si cerca un nuovo compagno ogni anno.\nIl nido \u00e8 costituito da un tunnel dritto e leggermente declinante scavato da entrambi i \"partner\" nel terreno scosceso degli argini: esso misura generalmente fra i 45 e i 130\u00a0cm di lunghezza per 15\u201317\u00a0cm di diametro, e si allarga a formare una camera ovale nella sua parte terminale, nella quale ben presto si forma uno strato di bolo alimentare. Il nido pu\u00f2 essere scavato in vari tipi di suolo (sabbioso, ciottoloso, terroso, addirittura nelle spaccature o fra i blocchi in cemento degli argini artificiali) e pu\u00f2 essere posto a un'altezza dall'acqua che va dal mezzo metro ai 37 metri.\nAll'interno di esso la femmina depone un numero di uova che va dalle due all 10 (ma che generalmente si mantiene attorno alle 5-7), di colore bianco, lucide, che misurano circa 2,2\u00a0cm di lunghezza, 1,9\u00a0cm di diametro e hanno un peso che si attesta attorno ai 4,5 g, dei quali il 5% \u00e8 costituito dal guscio.\nI genitori si avvicendano nella cova durante il giorno, mentre durante la notte \u00e8 la sola femmina a svolgere questa mansione: durante la cova l'animale si posiziona di fronte al tunnel tenendo la testa rivolta verso di esso e cade in una specie di torpore, rigurgitando del bolo. In virt\u00f9 delle condizioni di ipossia che vengono a crearsi nel nido, il martin pescatore ha sviluppato una particolare resistenza alla concentrazione di anidride carbonica, che nel nido raggiunge il 6%, contro lo 0,03% di quella comunemente presente nell'aria.\nLa schiusa avviene dopo circa tre settimane: generalmente, uno o pi\u00f9 uova non schiudono, poich\u00e9 il genitore non \u00e8 in grado di coprire l'intera covata durante l'incubazione.\nI piccoli vengono nutriti da ambedue i genitori, che si avvicendano nella ricerca del cibo (piccoli pesci che vengono dati interi ai piccoli, col genitore che li tiene per la coda per facilitarne l'ingestione da parte del nidiaceo): nel giro di 24-25 giorni i piccoli sono in grado di spiccare il volo e procurarsi il cibo da soli, ma spesso restano pi\u00f9 a lungo assieme ai genitori.\nGeneralmente i martin pescatore portano a termine due covate l'anno, una prima in aprile e una seconda in luglio: in anni dal clima particolarmente mite, tuttavia, non \u00e8 raro osservare una terza covata ai primi di ottobre.\nIl martin pescatore \u00e8 un uccello tendenzialmente piuttosto longevo, che pu\u00f2 vivere fino a 21 anni: in generale, tuttavia, raramente questi uccelli in natura vivono pi\u00f9 di 7 anni. Mancando predatori naturali, la maggior parte delle morti avviene per freddo o mancanza di cibo, oppure a causa di alluvioni. Le settimane immediatamente successive all'involo dei giovani sono le pi\u00f9 critiche, in quanto meno di un quarto dei giovani sopravvive dopo la separazione dai genitori: non padroneggiando ancora perfettamente le tecniche di caccia, infatti, molti animali muoiono di fame o per annegamento."}
{"id": "450115", "revid": "767487", "url": "https://it.wikipedia.org/wiki?curid=450115", "title": "Hans Geitel", "text": "Con Julius Elster svolse importanti studi sulla ionizzazione dell'atmosfera e sul fenomeno del decadimento radioattivo, realizzando un fotometro e inventando il fototubo."}
{"id": "450116", "revid": "21880", "url": "https://it.wikipedia.org/wiki?curid=450116", "title": "Martin Pescatore", "text": ""}
{"id": "450131", "revid": "1305772", "url": "https://it.wikipedia.org/wiki?curid=450131", "title": "Bill Ward", "text": "\u00c8 uno dei quattro membri fondatori della band heavy metal dei Black Sabbath, con la quale ha militato fino al 1980, e in seguito in diverse occasioni durante gli anni ottanta e gli anni novanta, prima di rientrarvi in pianta stabile nel 1997.\nOltre a suonare la batteria, Ward cant\u00f2 anche in due brani come voce principale: si tratta di \"It's Alright\" e \"Swinging The Chain\", tratti rispettivamente da \"Technical Ecstasy\" (1976) e \"Never Say Die!\" (1978).\nBiografia.\nBill Ward impar\u00f2 a suonare la batteria da autodidatta, ascoltando Gene Krupa, Louie Bellson, Buddy Rich, Ringo Starr, Charlie Watts, Max Roach e Keith Moon. Nel frattempo inizier\u00e0 a lavorare come camionista per poter finanziarsi una strumentazione adeguata.\nNella met\u00e0 degli anni sessanta entra a far parte dei \"Mythology\", gruppo fondato dal chitarrista Tony Iommi. Il gruppo si sciolse e i due si unirono al cantante Ozzy Osbourne e al bassista Geezer Butler per fondare i \"Polka Tulk\", in seguito chiamati Earth (questo nome venne proposto proprio da Bill), tuttavia il nome era gi\u00e0 stato scelto da un'altra band, per cui il gruppo adott\u00f2 il nome definitivo di Black Sabbath.\nCon i Black Sabbath militer\u00e0, permanentemente, fino al 1980 (anno di uscita di \"Heaven and Hell\" con Ronnie James Dio alla voce al posto di Ozzy). Tuttavia, durante il tour seguente ad \"Heaven and Hell\" Ward dovette ritirarsi a causa della morte dei genitori in un incidente stradale, cosa che peggior\u00f2 i suoi gi\u00e0 presenti problemi di salute dovuti all'alcool e alla droga. Fu sostituito per l'occasione da Vinny Appice, fratello del noto batterista Carmine Appice.\nWard torn\u00f2 nei Black Sabbath nel 1983 per incidere Born Again (con Ian Gillan come cantante principale), ma dovette ritirarsi subito dopo la fine della registrazione dell'album, per poi tornarvi un anno dopo. Il batterista abbandon\u00f2 definitivamente la band nell'estate del 1985 dopo la riunione della formazione storica in occasione del Live Aid. Nel 1990 Ward incider\u00e0 il suo primo album solista, intitolato \"\".\nNel 1992 Ward si riun\u00ec alla band (con Rob Halford dei Judas Priest alla voce, chiamato provvisoriamente in sostituzione di Ronnie James Dio che aveva appena abbandonato la band) in occasione di quello che sarebbe stato l'ultimo concerto di Ozzy Osbourne. In quella circostanza Ozzy si riunir\u00e0 ai suoi ex compagni di band per esibirsi con quattro brani. Due anni dopo, nell'estate del 1994, Ward sostituir\u00e0 a sorpresa Bobby Rondinelli nelle ultime 4 date sudamerica del tour promozionale dell'album \"Cross Purposes\" per cui poi abbandonarli nuovamente agli inizi del 1995 un mese prima che iniziassero le sessions del successivo \"Forbidden\" e al suo posto torn\u00f2 nuovamente Cozy Powell.\nNel 1996 (anno in cui Ward incider\u00e0 il suo secondo album solista, intitolato \"When the Bough Breaks\") i Black Sabbath si riunirono definitivamente con la formazione originale pubblicando l'album live \"Reunion\" e mettendo in programma un tour per il 1997. Ward fu tuttavia costretto a saltare alcune date di tale tour a causa di un infarto che lo aveva colpito durante le prove di una data. Per l'occasione fu sostituito da Vinny Appice.\nNel 2000 incominciarono i preparativi per la produzione di un nuovo album in studio dei Black Sabbath con la formazione originale, ma dei problemi contrattuali di Ozzy impedirono la prosecuzione. Nell'autunno 2005, Iommi richiam\u00f2 a s\u00e9 i membri dei Black Sabbath che fecero parte della formazione del disco \"Heaven and Hell\" (Ward, Ronnie James Dio e Geezer Butler). Iommi fond\u00f2 con loro un gruppo che chiam\u00f2 proprio Heaven &amp; Hell. Il batterista abbandon\u00f2 tuttavia presto il gruppo perch\u00e9 dichiar\u00f2, in maniera molto vaga, che ci fossero speculazioni sul nuovo nome del gruppo e fu sostituito da Vinny Appice.\nNell'agosto del 2011 Tony Iommi ha confermato al Birmingham Mail che la \"line-up\" originale del gruppo era riunita e stava registrando un nuovo disco.\nL'11 novembre successivo, durante una conferenza stampa convocata al Whisky a Go Go di West Hollywood, la band comunica la volont\u00e0 di riunirsi con la formazione originale in vista del 2012 per un tour mondiale e l'incisione di un album, il primo con Osbourne alla voce dopo 33 anni.\nIl 3 febbraio 2012 Bill Ward si \u00e8 separato dal gruppo, ed \u00e8 stato sostituito nelle registrazioni dell'album 13 dal batterista dei Rage Against the Machine Brad Wilk e nel tour da Tommy Clufetos, batterista di Ozzy Osbourne.\nNel giugno del 2016 ha annunciato la nascita della band Day Of Errors composta da Ward alla batteria e voce, Joe Amodea alla chitarra e voce e Nick Diltz al basso. Con l'aggiunta di Walter Earl alle percussioni e Aron Ward alle tastiere (in veste di ospiti) il gruppo pubblica due singoli nel 2017 (\"Day Of Errors\" e \"Blaspheming At Creation\") e altri due nel 2019 (\"Dark\" e \"Ghost Train\")..\nStile.\nIl suo stile, molto pesante e ruvido, considerato estremo per quei tempi, presenta alcune influenze jazz, avvertibili nelle jam sessions di alcuni brani. In una sua jam inclusa nell'album \"Paranoid\" del 1970 (intitolata \"Rat Salad\"), si pu\u00f2 avvertire l'ispirazione a giganti del jazz come Buddy Rich e Gene Krupa. Il suo assolo in Rat Salad \u00e8 uno dei pi\u00f9 famosi della storia del rock assieme a Moby Dick (John Bonham dei Led Zeppelin), The Mule (Ian Paice dei Deep Purple), The End (Ringo Starr dei Beatles), e Toad (Ginger Baker dei Cream).\nCuriosit\u00e0.\nAscolta molti gruppi di metal estremo, tra i suoi preferiti ci sono Amon Amarth, Soilwork, DevilDriver, Celtic Frost, Today Is the Day, Disfear, Cryptopsy, Arch Enemy e Krisiun.\nStrumentazione.\nBatterie Tama \"Imperialstar\"\nPiatti Sabian \"AA\" e \"Hand Hammered\"\nBacchette Vic Firth"}
{"id": "450132", "revid": "217432", "url": "https://it.wikipedia.org/wiki?curid=450132", "title": "Miastenia", "text": ""}
{"id": "450135", "revid": "37401", "url": "https://it.wikipedia.org/wiki?curid=450135", "title": "Cavit\u00e0 nasali", "text": ""}
{"id": "450140", "revid": "1305772", "url": "https://it.wikipedia.org/wiki?curid=450140", "title": "Chen Zhen", "text": "Biografia.\nNato a Shanghai nel 1955 da una famiglia di dottori, Chen Zhen \u00e8 uno dei primi artisti cinesi di installazione. Formatosi culturalmente e artisticamente in Cina durante la rivoluzione culturale, si trasfer\u00ec nel 1986 a Parigi iniziando cos\u00ec a lavorare in Occidente (principalmente tra la stessa Parigi, Londra, New York e la Toscana) e a miscelare il proprio bagaglio artistico orientale all'arte del vecchio mondo, compresa quella classica in alcune opere.\nAbbandon\u00f2 presto la pittura in favore delle installazioni. Dopo essersi trasferito a Parigi per degli studi di perfezionamento dove inizia ad utilizzare oggetti di uso quotidiano svuotandoli delle loro principali funzioni quindi attribuendo loro dei significati allegorici.\n\u00c8 deceduto nel 2000 all'et\u00e0 di 45 anni a seguito di anemia emolitica autoimmunitaria, malattia che lo accompagn\u00f2 sin da ragazzo.\nConcept.\nLe sue opere rispecchiano il rapporto tra Esseri umani - societ\u00e0 dei consumi - natura (ricrea uno spazio contemplativo tra l'uomo e la natura). La sua ottica si fonda su un modello di pensiero \"transculturale\" (oltre la cultura) concetto da lui descritto come \"transesperienza\" ovvero uno spazio trascendentale di contrasti reciproci tra le varie esperienze, questo \u00e8 rappresentato da tre semplici processi che descrivono il proprio studio della cultura europea:\nQuesti tre processi Chen Zhen li ha vissuti in prima persona trasferendosi in Europa, entrando in risonanza con l\u2019arte e la cultura occidentale, e quindi cercando di resistere ad essa mantenendo forte il segno della sua cultura d\u2019origine.\n\"Transesperienza\".\nParigi 1986, abbandona gradualmente la pittura il che costituisce una rinuncia alla sua storia per aprirsi e comprendere meglio le scoperte della nuova cultura europea e non solo. Questa mente \"aperta\" lo porter\u00e0 a fare delle esperienze molto importanti che gli permetteranno di riflettere sui valori della vita e del tempo facendolo diventare un \"osservatore del mondo\".\nEgli ama viaggiare ed interagire con diverse societ\u00e0 in contesti atipici e lasciarsi ispirare da esse. Nell'opera My Diary in Shaker Village (1996-1997) in cui l'artista, attraverso 27 quadri-ritratto, racconta la propria esperienza tra la comunit\u00e0 degli shakers del Main. Chen Zhen non divide gli elementi ma li assembla e analizza insieme. Infatti nelle sue opere possiamo vedere una fusione delle culture cinese ed europea, quindi la sua opera ha una funzione di \"ponte\" tra diverse culture e realt\u00e0.\nUn village sans fronti\u00e8res.\nChen Zhen trascorre un mese in Brasile realizzando un suo progetto chiamato Beyond the Vulnerability (1999) un vero e proprio paesaggio composto da piccoli edifici, costruiti con candele di cera, realizzati dagli orfani delle favelas di Salvador de Bahia. Queste piccole \"case dei sogni\" costituiscono un luogo di speranza per i bambini.\nGrazie a questo progetto, Chen Zhen realizza Un Village sans fronti\u00e8res (2000). In questo progetto l'artista utilizza la stessa tecnica della \"citt\u00e0 della speranza\" per costruire un \"villaggio universale\" in cui installa le case di cera su 99 sedie per bambini raccolte in tutto il mondo \u201cIl fatto di utilizzare delle candele (in Cina la candela \u00e8 simbolo della vita di un uomo) \u2013 scriver\u00e0 \u2013 ha un senso particolare: costruire un villaggio senza frontiere, che spetta a noi iniziare, ma la nostra speranza \u00e8 sempre rivolta alla generazione futura\u201d.\nCristal Landscape of Inner Body (12 lits), 2000.\n11 organi umani di cristallo su di una piattaforma di vetro nera che simboleggia la morte. Lo stesso colore che simboleggia anche la pesantezza e si contrappone alla sensibilit\u00e0, eleganza del cristallo che simboleggia la vita. La sedia rotta sta a significare la vulnerabilit\u00e0.\nSotto forma di sculture di cristallo il paesaggio interno umano sottolinea l'interscambio tra essere umano e la societ\u00e0, ma rivela il valore della vita e la sua debolezza ed eleganza.\nZen Garden, 2000.\nIn quest'opera Chen Zhen attraverso il paesaggio interno del corpo, sovrappone due elementi la natura connettiva del Qi (energia vitale secondo la medicina tradizionale cinese) e la natura incompleta della medicina occidentale creando un terreno di dialogo tra il corpo e lo spirito.\nGiardino in cui \u00e8 possibile camminare, guardarsi attorno, \u00e8 come un micro macro tempio zen come uno spazio contemplativo che Chen cerca di creare in una collina in Toscana.\nLe forme richiamano aglii oggetti per operazioni chirurgiche che caratterizzano un contrasto tra bellezza (organi lisci e sensuali) e aggressivit\u00e0 in forme lisce e sensuali. gli racconta anche il desiderio di diventare un dottore attraverso l'arte.\nField of sinergy, 2000.\nIn Field of Sinergy vengono utilizzati alcuni oggetti della vita quotidiana come il letto infantile che sta a rappresentare l'ingenuit\u00e0 umana, Chen Zhen sottolinea il chiaro contrasto con il mondo degli adulti pieno di desideri e contraddizioni alla ricerca di potere e denaro. I letti sono anche oggetti del sogno mentre la teca con i numeri rappresenta la vita adulta, piena di numeri.\nRound table - Side by side 1997.\nChen Zhen installa delle sedie provenienti da tutto il mondo nello stesso tavolo ed incide al centro le parole \"ETERNO FRAINTENDIMENTO\". Con questa opera egli sottolinea il divario tra le societ\u00e0 mondiali e la difficolt\u00e0 di dialogo tra diverse culture. Eterno fraintendimento perch\u00e9 in questa tavola c'\u00e8 un desiderio di capire la cultura, i desideri e le aspirazioni di diversi popoli ma la distanza fissa tra una sedia ed un'altra lascia intuire che le loro realt\u00e0 non si potranno mai fondere completamente.\n\"Solo dopo aver compreso ed essere stati coinvolti nell'occidente si pu\u00f2 stabilire il proprio punto di vista. Esplorando il mondo riusciamo a comprendere anche noi stessi.\"\nLe sedie sono sospese da terra per il principio di spiritual character of levity e cio\u00e8 che il tuo problema non \u00e8 pi\u00f9 pesante di quello degli altri tu devi solo ascoltare i dubbi altrui e insieme trovare una soluzione.\nBack to Fullness, Face to Emptiness, 1997-2009.\nIn \"Back to Fullness, Face to Emptiness\" [Spalle alla Pienezza, fronte al vuoto], del 1997, esposto ai Giardini in occasione della Biennale di Venezia \u201cMaking Worlds\" [Fare Mondi]. Lavoro ispirato alle riunioni delle Nazioni Unite, una serie di sedie, provenienti ancora da varie parti del mondo, sono collocate con lo schienale lungo la linea dell\u2019equatore di un globo terrestre (costruito mediante meridiani e paralleli), disposte in modo tale da non far guardare in faccia i partecipanti. Anzich\u00e9 esprimere l\u2019incomprensione, l\u2019artista rimanda a temi buddisti, mentre la scritta al neon rosso coi diritti dell\u2019uomo posta all\u2019interno del globo vuole \u00abreconstruire une terre habitable pour la famille humaine\u00bb.\nLe produit naturel/Le produit artificel, 1991.\nIn 2 metri cubi di sterco di vacca Chen Zhen fa installare 1400 rose di plastica, con questa opera egli sottolinea il contrasto tra il prodotto artificiale e naturale ma anche il concetto di BELLO/BRUTTO. Infatti, lo sterco di vacca costituisce un prezioso elemento nutritivo importante per le piante quindi per la vita mentre le rose di plastica (prodotto artificiale) non hanno uno scopo cos\u00ec considerevole ma servono solo ad abbellire. Se invece analizziamo il contrasto bello/brutto Il modo di dire cinese \u201cfiore piantato nello sterco\u201d \u00e8 un\u2019espressione molto utilizzata in Cina per prendersi gioco di una bella donna che sposa un uomo brutto."}
{"id": "450141", "revid": "337298", "url": "https://it.wikipedia.org/wiki?curid=450141", "title": "Pierre-Augustin Caron de Beaumarchais", "text": "Biografia.\nStudi\u00f2 da bambino la chitarra, il flauto, l'arpa e la viola. All'et\u00e0 di tredici anni abbandon\u00f2 la scuola e poco dopo anche la bottega del padre, orologiaio. Da questo momento inizi\u00f2 a condurre una vita disordinata ed avventurosa che lo avrebbe portato alla ricchezza, al successo, al piacere e all'ispirazione letteraria. \nGrazie al matrimonio con una ricca vedova riusc\u00ec ad inserirsi nei pi\u00f9 importanti circoli letterari dell'epoca e, con l'aiuto del finanziere Paris-Duverney, accumul\u00f2 una colossale ricchezza in brevissimo tempo. Entrato a corte, insegn\u00f2 musica alle principesse reali e venne nominato Primo Segretario di Luigi XV. \nArricchitosi in speculazioni finanziarie sub\u00ec due processi, per cui scrisse contro il consigliere Goezman quattro \"Memoires\" (1774), libelli arguti e frizzanti di satira. Perse le cause, ma venne favorito dal pubblico per la sua vivacit\u00e0 di polemista. \nFu poi agente segreto della corte francese, fond\u00f2 la societ\u00e0 degli autori drammatici che propose il riconoscimento del diritto d'autore che l'Assemblea nazionale costituente conceder\u00e0 nel 1791, forn\u00ec armi ai ribelli americani e, dopo gravi opposizioni della censura, del guardasigilli reale e di Luigi XVI in persona, fece rappresentare la sua opera \"Le Mariage de Figaro\" (1784) ricevendo una tiepida accoglienza da parte della critica ed un enorme successo di pubblico, di moda e di costume.\nFrequent\u00f2 a lungo il salotto mondano del principe di Conti, Gran Priore dell'Ordine di Malta, che gli assegn\u00f2 una pensione vitalizia di 1900 lire.\nLa Rivoluzione lo priv\u00f2 delle sue cariche. Egli divenne agente della Convenzione: rifugiatosi ad Amburgo, rientr\u00f2 successivamente in patria. Prodigiosamente attivo nei suoi affari, port\u00f2 la sua esperienza sulla scena, in particolare con la commedia d'intrigo e riusc\u00ec a mettere assieme grandezza della trama, satira sociale e rimostranze contro le ingiustizie.\nEra gi\u00e0 famoso per il \"Barbier de S\u00e9ville\", composto nel 1773 (dal quale Paisiello e Rossini trassero un'opera lirica ciascuno rispettivamente nel 1782 e nel 1816), ispiratogli da un viaggio in Spagna in soccorso della sorella Lisette abbandonata dal suo promesso sposo, Jos\u00e9 Clavijo y Fajardo, ma nel \"Le Mariage de Figaro\", composto nel 1778 (dal quale Mozart trasse l'opera omonima nel 1786), propugn\u00f2 la difesa degli umili trasformandola in apologia del popolo. La trilogia \u00e8 completata dalla \"M\u00e8re coupable\", composta tra il 1789 ed il 1790 (dalla quale Milhaud trasse l'opera omonima nel 1966), ideale compimento delle vicende riguardanti la famiglia d'Almaviva, che si discosta dalle altre due opere in quanto \u00e8 un dramma morale. Scrisse anche altri due drammi: \"Eugenie\" (1767) e \"Les Deux Amis\" (1770).\nL'originalit\u00e0 di Beaumarchais va ricercata non tanto nella trama e nella caratterizzazione dei personaggi, quanto nel modo personale con cui racconta le vicende: ritmo, gaiezza, piglio e un linguaggio spontaneo e autentico. \n&lt;br&gt;Se la scrittura delle sue opere \u00e8 talvolta precipitosa, se il suo cogliere a piene mani da situazioni e trovate di altri autori pare fin troppo disinvolto, se come autore di teatro si fa guidare pi\u00f9 dall'intuito che dalla tecnica, se il suo utilizzo di motti di spirito \u00e8 fin troppo abusato, nonostante tutto questo la sua opera ha assunto una rilevanza storica e il teatro dell'Ottocento, dalla commedia al vaudeville deriva da lui.\nEbbe relazioni con Gluck, Salieri, Paisiello e Piccinni."}
{"id": "450142", "revid": "85316802", "url": "https://it.wikipedia.org/wiki?curid=450142", "title": "Quinto postulato di Euclide", "text": ""}
{"id": "450162", "revid": "1318658", "url": "https://it.wikipedia.org/wiki?curid=450162", "title": "Cattedrale di Roskilde", "text": "La cattedrale di Roskilde (in danese: Roskilde Domkirke), nell'omonima citt\u00e0 sull'isola di Zelanda (Sjaelland) nella Danimarca orientale, fu la prima cattedrale gotica ad essere costruita in mattoni, e la sua costruzione incoraggi\u00f2 la diffusione di questo stile (detto appunto gotico laterizio) nell'Europa Settentrionale. La cattedrale fu costruita durante il XII e il XIII secolo e incorpora nel suo disegno caratteristiche architettoniche sia gotiche che romaniche. Fu l'unica cattedrale in Zelanda fino al XX secolo. Le guglie gemelle della cattedrale di Roskilde dominano lo \"skyline\" della citt\u00e0.\nLa cattedrale di Roskilde \u00e8 il principale luogo di sepoltura dei monarchi danesi fin dal XV secolo, il che ha portato a notevoli aggiunte e alterazioni nel corso del tempo, poich\u00e9 i singoli regnanti fecero aggiungere diverse cappelle di sepoltura. A seguito della Riforma protestante del 1536, la residenza del vescovo venne spostata a Copenaghen, ed egli detiene da quel momento il titolo di Vescovo di Zelanda.\nLa cattedrale \u00e8 un'importante attrazione turistica, con 125.000 visitatori all'anno. Dal 1995 la cattedrale \u00e8 elencata tra i patrimoni dell'umanit\u00e0 dell'UNESCO.\nFin dal 1987, la cattedrale \u00e8 sede di uno dei principali cori di ragazzi della Danimarca. Il coro \u00e8 composto da studenti che si incontrano due o tre volte alla settimana per provare, e ogni due anni compiono delle tourn\u00e9e all'estero. La cattedrale ospita anche diversi concerti.\nStoria.\nRoskilde venne dichiarata capitale danese da re Aroldo I attorno all'anno 960. Una piccola chiesa in legno venne eretta dedicandola alla Santa Trinit\u00e0. Re Aroldo vi venne tumulato, anche se non \u00e8 mai stato trovato il luogo esatto.\nAttorno al 991 Roskilde divenne sede del vescovo di Roskilde, sotto la supervisione dell'arcivescovo di Amburgo, il quale aveva il compito di convertire i regni pagani scandinavi. Il vescovo fu responsabile dell'isola di Zealand, nel sud della Svezia (Scania), e delle isole a sud tra cui R\u00fcgen, al largo della Germania settentrionale. Il vescovo Svend Nordmand (1076-1088) attraverso le donazioni della sorella di re Canuto I, Estrid, fece posare la prima pietra della cattedrale, completata nel 1080. La chiesa venne costruita in stile romanico con archi interni a tutto tondo che sostengono un piatto soffitto. La chiesa principale \u00e8 composta da una lunga navata e da due absidi laterali. Due torri si trovano ai lati dell'entrata principale. Un monastero in pietra venne costruito a ridosso della cattedrale sul lato settentrionale, al fine di ospitare i monaci ed altre persone legate al complesso. Il vescovo Svend riusc\u00ec ad ottenere un'importante reliquia, il teschio di Papa Lucio I, uno dei primi papi (253-255), che divenne cos\u00ec il patrono della cattedrale.\nIl pi\u00f9 famoso vescovo di Roskilde fu Absalon, il vescovo guerriero, il quale fond\u00f2 Copenaghen. In seguito Absalon divenne arcivescovo di Lund. Fu responsabile della costruzione della chiesa di Nostra Signora a Copenaghen, chiesa che nel XX secolo rub\u00f2 a Roskilde il titolo di \"cattedrale nazionale danese\".\nRe Valdemaro I deposit\u00f2 le reliquie di san Canuto Lavard presso San Luca il 25 giugno 1170, lo stesso giorno in cui re Canuto VI venne incoronato all'interno della cattedrale di Roskilde, unica incoronazione di un danese all'interno del complesso. Il successore di Absalon, Peder Sunesen, inizi\u00f2 un'ambiziosa espansione della cattedrale nel 1200 sul modello di quella di Tournai, in Belgio, dove era stato abate sotto al suo mentore, il vescovo Stefano di Tournai. Senza bune pietre con cui lavorare, la cattedrale venne costruita con un nuovo tipo di materiale, mattoni rossi di dimensione superiore alla norma. Insieme all'abbazia di Sor\u00f8, Roksilde divenne un prototipo per la costruzione di altri monasteri, chiese, cattedrali ed edifici pubblici in tutta la Scandinavia e la Germania settentrionale. \u00c8 stato stimato che per la sua costruzione siano stati usati oltre tre milioni di mattoni. La nuova cattedrale fu alta il doppio di quella vecchia, e costruita in stile gotico con archi a sesto acuto e soffitto a volta che alzava ulteriormente l'edificio. Un transetto \u00e8 stato aggiunto per dare alla chiesa una forma a croce, ed un'abside rotondo venne aggiunto al coro. Due torri si trovano ai lati del portone occidentale. Il coro \u00e8 separato dalla navata. Le porte situate tra navata ed altare venivano aperte solo per le grandi feste del calendario liturgico. Sul lato settentrionale sono state erette quattro cappelle dedicate a santa Brigitta, san Cristoforo e sant'Andrea.\nIl vescovo Jakob Erlandsen costru\u00ec una scuola presso la cattedrale per l'educazione dei bambini poveri nel 1249. Nel 1310 una Lady chapel venne aggiunta al posto dell'attuale mausoleo che ospita le tombe di molti recenti esponenti della famiglia reale danese. Il vescovo Peder Jensen Lodehat rimosse il corpo della regina Margherita I dall'abbazia di Sor\u00f8 nel 1314, e la seppell\u00ec in pompa magna all'interno della cattedrale.\nNel 1439 iniziarono i lavori all'interno, soprattutto sul coro. Il 14 maggio 1443 un incendio colp\u00ec l'intera citt\u00e0 bruciando anche la cattedrale. Venne danneggiata cos\u00ec seriamente che non venne ricostruita prima del 1464. Re Cristiano I pag\u00f2 per l'aggiunta della nuova cappella dei Tre Re. Cristiano I e la moglie Dorotea di Brandeburgo sono sepolti nella cattedrale e, con Margherita I, rappresentano le tombe pi\u00f9 antiche. Le pietre tombali di questi sepolcri vennero fatte con materiale proveniente dall'antico Acquedotto Eifel, risalente al I secolo, di costruzione romana. La cappella contiene anche una strana pietra chiamata la \"Colonna del Re\". Su questa colonna sono incisi i nomi di molti membri della famiglia reale danese e di famosi visitatori. Oltre ai reali danesi, si trovano anche i nomi di Edoardo VII d'Inghilterra, Pietro il Grande, e re Chulalongkorn di Thailandia.\nLe due torri occidentali di San Luca vennero ricostruite con piccole guglie, come le chiese medievali. Il famoso orologio di San Giorgio venne aggiunto nel 1500, e molti turisti si fermano ad ammirare san Giorgio che attacca il drago ogni battito di ora. Altri due personaggi suonano la campana ogni quarto d'ora e alla mezz'ora. Nel 1511 la cappella di Sant'Andrea e quella di Santa Brigitta vennero affrescate con scene della vita dei santi.\nPer tutta la storia della cattedrale, alcune persone vi sono state seppellite. Molti si trovano sotto il pavimento, in tombe fatte con mattoni, o in cima, in tombe scolpite nella pietra. I pi\u00f9 ricchi affittarono un posto per costruire un mausoleo nelle cappelle che costellano le absidi, e molte di loro vennero decorate con memoriali in legno o pietra che occupano tutti gli spazi disponibili sui muri interni della cattedrale.\nGli ultimi vescovi cattolici di Roskilde si impegnarono a fondo per fermare la diffusione delle idee Luterane nella diocesi, ma fallirono. Nel 1536 il re e la maggior parte dei danesi forzarono monasteri, cattedrali, abbazie e chiese ad abbandonare il culto cattolico, dedicandosi al Luteranesimo. Joachim R\u00f8nnow, ultimo vescovo cattolico di Roskilde, venne imprigionato nel 1536 e rimase nel castello di Copenaghen fino alla morte avvenuta nel 1544. Nel 1538 I Lutero danese, Hans Tausen, giunse alla cattedrale per mettere fine agli ultimi scampoli di cattolicesimo. Nel 1540 tutte le propriet\u00e0 della cattedrale sono state confiscate dal re.\nLa cattedrale fu l'ultimo bastione del cattolicesimo a Sjaelland, ma nel 1536 i soprintendente luterano di Zealand si spost\u00f2 a Copenaghen, nonostante Roskilde fosse ancora la cattedrale ufficiale. Il declino di Roskilde fu repentino, tutti i monasteri, le chiese, le canoniche, vennero chiuse dalle famiglie nobili, che ne requisirono le propriet\u00e0. Il crocefisso gigante della cattedrale ed altri simboli cattolici vennero distrutti. Dal momento che la chiesa era un luogo di sepoltura reale, la cattedrale si salv\u00f2 dalla Riforma. I soprintendenti vennero velocemente nominati vescovi, e quello di Zealand continu\u00f2 a vivere e a lavorare a Copenaghen finch\u00e9 Zealand non venne diviso da Copenaghen negli anni venti.\nNel 1548 le vedove dei sindaci Van Seygens e Sidsel Lerb\u00e6k vennero condannate ed arse come streghe sulla piazza della cattedrale. Nel 1554 un nuovo organo, costruito da Herman Raphaelis, venne donato alla cattedrale. Venne allargata nel 1600 e nel 1833, e restaurata di nuovo nel 1988. San Luca venne trasformata in chiesa parrocchiale per il centro di Roskilde. Nel 1583 l'ultima suora conosciuta mor\u00ec, ponendo fine ai cinque secoli di vita del monastero.\nIl fantastico altare venne scolpito ad Anversa, ed \u00e8 uno dei tesori dell'edificio. Il pulpito fu un dono di Cristiano IV nel 1610. Lo scultore che prepar\u00f2 le opere in arenaria, marmo e alabastro era il famoso Hans Brockman. Nel 1614 le cappelle di San Cristoforo e Sant'Andrea vennero rimpicciolite per permettere la costruzione della cappella di Cristiano IV.\nNel 1635-6 le due torri occidentali vennero alzate aggiungendo le guglie in rame. Queste torri contengono sei campane; la pi\u00f9 antica risale al 1508, ed \u00e8 opera di Hans Jensen. Johannes Fasten\u0151we forgi\u00f2 due campane nel 1511, pagate dal vescovo Johan Ravensberg. La pi\u00f9 grande, \"Stormklokken\", si trova nella torre settentrionale. A. Burchado ne costru\u00ec una nel 1594, posizionata con quella di Jensen e la pi\u00f9 piccola di Fasten\u0151we nella torre meridionale.\nUn portone reale si trova nella facciata occidentale, e venne intagliata da Geert Barchmann. Il nuovo portone venne usato solo in rare occasioni; solitamente i turisti entrano dall'entrata sud. La stupenda entrata venne spostata presso la Chiesa Holmen di Copenaghen. Nel 1645 il vescovo di Zealand ordin\u00f2 di annotare sui registri parrocchiali tutti i battesimi, i matrimoni e i funerali di Zealand, e grazie a questo sono arrivati a noi molti dati utili del tempo.\nDurante la guerra tra danesi e svedesi, l'esercito di re Gustavo I di Svezia invase ed occup\u00f2 parte della Danimarca, tra cui Roskilde. Ordin\u00f2 che i resti della regina Margherita I fossero trasferiti nella cattedrale di Uppsala in Svezia. Il sarcofago restaurato della regina \u00e8 ancora esposta a Roskilde.\nNel 1968 la guglia Margrethe venne distrutta da un incendio, e le sue due campane, una del 1200 e l'altra del 1613, vennero danneggiate talmente da impedirne il restauro. Due nuove campane vennero create dalla Petit and Fritsen Company nel 1970.\nA partire dal 1987 la cattedrale ha ospitato uno dei cori dei Denmark's leading boys', il \"Roskilde Cathedral Boys' Choir\". Il coro presto celebrer\u00e0 il ventennale. Tutti i coristi frequentano la scuola e si incontrano circa 2-3 volte alla settimana per provare. Ogni due anni il coro fa un tour all'estero, ed ha gi\u00e0 visitato paesi come la Nuova Zelanda, la Scandinavia, l'Inghilterra, la Groenlandia, la Francia e la Polonia."}
{"id": "450167", "revid": "767487", "url": "https://it.wikipedia.org/wiki?curid=450167", "title": "Cantone di Bagaces", "text": "Il cantone di Bagaces \u00e8 uno dei cantoni della provincia di Guanacaste in Costa Rica. Capoluogo \u00e8 la citt\u00e0 omonima. Confina a est con Ca\u00f1as, a sud con Nicoya, ad ovest con Liberia, Carrillo e Santa Cruz, a nord con Tilar\u00e1n, a nord con Upala.\nIl nome deriva da quello dal capo indio \"Bagatzi\", che regnava nella regione al tempo dell'arrivo degli spagnoli.\nL'economia del cantone si basa sulla coltivazione di cereali, cotone, sull'allevamento del bestiame (bovini e ovini), sulla produzione di legname.\nIl territorio cantonale comprende il Parco Nazionale Palo Verde, importante area protetta con una superficie totale di circa 20.000 ettari. Nel Parco sono presenti ben 13 ecosistemi diversi, dalla foresta di mangrovie alla foresta tropicale umida.\nIl cantone di Bagaces \u00e8 stato istituito nel 1848; Bagaces ha ottenuto il titolo di citt\u00e0 nel 1918.\nGeografia antropica.\nSuddivisioni amministrative.\nIl cantone \u00e8 suddiviso in 4 distretti:"}
{"id": "450170", "revid": "123322722", "url": "https://it.wikipedia.org/wiki?curid=450170", "title": "Daniel Buren", "text": "Biografia.\nFormatosi all'Ecole des M\u00e9tiers d'Art ha basato tutta la sua produzione giovanile su una stoffa da tende a righe di 8,7 cm alternativamente bianche e colorate.\nNegli anni '80 ha abbandonato la pittura in favore delle installazioni architettoniche permanenti su spazi pubblici, tra cui \"Les Deux Plateaux\" al Palais-Royal di Parigi.\n&lt;br&gt;Quasi tutte le sue opere non esistono fuori dal tempo e dallo spazio per i quali sono state concepite: la maggior parte di esse sono dunque state distrutte dopo la loro presentazione.\nNel 1986 ha partecipato alla Biennale di Venezia aggiudicandosi il Leone d'Oro per il miglior padiglione.\nIn Italia, a Colle Val d'Elsa, nell'ambito della riqualificazione del centro della citt\u00e0 bassa (progetto coordinato dall'Atelier di Jean Nouvel), si \u00e8 occupato della ripavimentazione della centrale Piazza Arnolfo di Cambio.\nNel 2004 crea la decorazione a mosaico del soffitto della grande hall d'ingresso del Museo Fabre di Montpellier.\nNel 2005 realizza \"Partitions color\u00e9es\" nel Nuovo Padiglione di Emodialisi di Pistoia, su invito di Giuliano Gori.\nNel 1999 ha partecipato al progetto Luci d'artista a Torino con l'installazione \"Tappeto Volante\" in Piazza Palazzo di Citt\u00e0.\nNel 2005 ha realizzato \"La cabane eclat\u00e8e aux 4 salles\" presso la Collezione Gori di Santomato a Pistoia\nIl 4 febbraio 2010 la Commissione del Bando di Concorso per la riqualificazione architettonica e artistica di \"Piazza Verdi\" a La Spezia ha aggiudicato a Buren la riqualificazione della piazza. La Piazza \u00e8 stata inaugurata il 30 dicembre 2016.\nNel 2011 ha realizzato nel parco di \"Villa la Magia\", a Quarrata, \"Muri fontane a tre colori per un esagono\".\nNel 2015 si \u00e8 occupato della riqualificazione di una piazza della citt\u00e0 di La Spezia.\nNel 2016 ha realizzato \"La scacchiera arcobaleno ondeggiante\", installata sul Palatino in occasione di Par tibi, Roma, nihil."}
{"id": "450176", "revid": "88740", "url": "https://it.wikipedia.org/wiki?curid=450176", "title": "Marsascala", "text": "Marsascala o Marsaskala \n (in maltese anche Wied il-G\u0127ajn, colloquialmente \"M'Skala\") \u00e8 una localit\u00e0 maltese sorta intorno al piccolo porto naturale della baia di Marsascala, una profonda insenatura nel sud-est dell'isola. La patrona di questa localit\u00e0 \u00e8 sant'Anna.\nOrigini del nome.\nIl nome dell'abitato significa probabilmente \"porto siciliano\": la baia su cui sorge era infatti un tempo frequentata da pescatori provenienti dalle coste meridionali della Sicilia e che qui si insediarono. \nMarsascala \u00e8 nota in maltese anche col nome di Wied il-G\u0127ajn, che significa \"valle della sorgente\".\nGeografia fisica.\nLa baia \u00e8 protetta a nord dalla punta di Zonqor, la punta est di Malta, e a sud da \"Il-Hamrija\". La citt\u00e0 si estende su entrambi i lati della baia e lungo tutto Il-Hamrija.\nLa costa a nord della punta di Zonqor \u00e8 formata da una bassa scogliera, con terrazzamenti rocciosi a sud della punta. La baia di Marsascala \u00e8 contornata da una passeggiata, con bassi terrazzamenti inframezzati da saline naturali.\nSebbene non vi siano molte spiagge sabbiose la conformazione della zona \u00e8 ideale per le immersioni e lo snorkeling."}
{"id": "450178", "revid": "78273", "url": "https://it.wikipedia.org/wiki?curid=450178", "title": "Wied il-G\u0127ajn", "text": ""}
{"id": "450180", "revid": "31789", "url": "https://it.wikipedia.org/wiki?curid=450180", "title": "Geografia di Ancona", "text": "La citt\u00e0 di Ancona sorge su un promontorio formato dalle pendici settentrionali del Monte Conero (572 m. s.l.m.). Questo promontorio d\u00e0 origine verso ovest al golfo di Ancona, nella cui parte pi\u00f9 interna si trova il porto naturale. Verso est, invece, termina verso il mare con rupi alte in media circa 100 m. Il territorio cittadino \u00e8 costituito da un'alternanza tra fasce collinari e vallate.\nIl promontorio di Ancona.\nDal punto di vista orografico il territorio su cui sorge Ancona \u00e8 un promontorio di forma triangolare, con il colle del Duomo posto al vertice settentrionale, il porto sul lato occidentale e la costa alta del Passetto sul lato orientale; il lato meridionale \u00e8 saldato al resto del territorio. Il promontorio di Ancona \u00e8 parte di quello del Monte Conero, di cui costituisce le propaggini settentrionali. Questa particolare forma della costa era stata gi\u00e0 notata dai greci che, fondando Ancona nel 387 a.C. diedero alla nuova citt\u00e0 il nome di Ank\u00f3n (), ovvero \"gomito\", \"angolo\".\nIn corrispondenza della linea che congiunge il promontorio di Ancona e quello di Piombino c'\u00e8 la massima larghezza degli Appennini e della Penisola italiana: 254\u00a0km.\nAlba e tramonto sul mare.\nIl promontorio cittadino \u00e8 bagnato dall'Adriatico sia ad est che a ovest; da ci\u00f2 deriva una delle caratteristiche distintive di Ancona: quella di poter vedere sia l'alba, sia il tramonto sul mare. Il fatto \u00e8 considerato particolare perch\u00e9, mentre osservare il sole sorgere sul mare \u00e8 tipico di tutta la costa adriatica occidentale, non \u00e8 cos\u00ec per il tramonto.\nIl fenomeno \u00e8 visibile nella sua completezza per circa un mese, a cavallo del solstizio d'estate, quando il sole cala immergendosi direttamente nell'orizzonte marino, dato che in questo periodo, come \u00e8 noto, il punto del tramonto si sposta verso nord-ovest; negli altri periodi il sole tramonta dietro ad una sottile striscia di terra (il Monte San Bartolo, a Pesaro), specchiandosi comunque sul golfo. \nIn alcuni luoghi della citt\u00e0 \u00e8 possibile vedere l'alba e tramonto dallo stesso punto di osservazione: dall'ingresso del Duomo, dal belvedere del faro vecchio e dagli scogli del Passetto.\nVista sulle montagne della Dalmazia.\nIl promontorio di Ancona fa parte di quello del Conero, che divide la costa adriatica italiana in due lunghi tratti con andamento diverso: quello settentrionale \u00e8 orientato da nord-ovest a sud-est, il meridionale da nord-nord-ovest a sud-sud-est. L'incontro tra le due linee di costa crea una sporgenza che riduce la distanza con la Dalmazia: circa 130\u00a0km separano Ancona dall'Isola Lunga.\nDa ci\u00f2 deriva un'altra particolarit\u00e0 geografica della citt\u00e0: la possibilit\u00e0 di osservare ad occhio nudo le vette pi\u00f9 alte delle Alpi Dinariche, in Dalmazia, dunque al di l\u00e0 dell'Adriatico. Il fenomeno si verifica solo nelle giornate molto serene e dalla sommit\u00e0 delle varie colline; infatti l'altezza amplia il raggio dell'orizzonte e buona parte di Ancona \u00e8 in media alta 100 metri s.l.m. Di solito accade alcune decine di volte all'anno, specie in corrispondenza dell'alba e del tramonto.\nJean-Charles-L\u00e9onard Sismondi, lo storico svizzero a cui si deve il concetto di repubbliche marinare, nell\"'Histoire des r\u00e9publiques italiennes du moyen \u00e2ge\" (\"Storia delle repubbliche italiane del Medioevo\" - 1838) riassume in una sola frase tre particolarit\u00e0 geografiche di Ancona: la possibilit\u00e0 di vedere ad occhio nudo le montagne della Dalmazia, il sole che sorge e tramonta sul mare e infine la presenza di alte rupi marine, che hanno sempre reso inutile la costruzione di mura di difesa sul lato orientale del promontorio.\nCosta.\nLa punta estrema del promontorio cittadino, costituita dal colle del Duomo, si spinge verso nord e divide la costa in due parti nettamente diverse. A ovest di questa punta la costa \u00e8 bassa e forma il Golfo di Ancona, occupato nella sua parte pi\u00f9 interna dal porto e per il resto bordato da spiagge sabbiose; sul lato orientale del promontorio, invece, la costa \u00e8 alta, con spiagge rocciose e rupi alte in media circa 100 metri s.l.m.\nIl punto pi\u00f9 basso della falesia si trova in corrispondenza della scalinata a mare del Monumento ai Caduti, appena 50 metri s.l.m. mentre il pi\u00f9 alto \u00e8 dato dalla cima di Monte Conero, con uno strapiombo marino di 572 m\u00a0s.l.m.. \nCosta bassa e sabbiosa.\nAffacciate sul golfo sono le spiagge sabbiose di Torrette e di Palombina Nuova; quest'ultima \u00e8 contigua alle spiagge analoghe di Falconara Marittima, ha un'estensione di un chilometro circa ed \u00e8 attrezzata con stabilimenti balneari.\nCosta alta e rocciosa.\nGeneralit\u00e0.\nA sud della piccola grotta di erosione marina detta \"Grotta Azzurra\", la costa alta anconitana \u00e8 compresa all'interno del Parco regionale del Conero, mentre a nord ricade nel Parco del Cardeto.\nLungo questo litorale rupestre, si alternano due morfologie costiere: ci sono tratti che sporgono verso il mare, con punte bordate da file di scogli naturali, mentre altri tratti rientrano formando piccole baie, che accolgono brevi spiagge sassose. Questa alternanza di forme si spiega in base ai diversi tipi di roccia che costituiscono le falesie del promontorio del Conero, tutte comunque di origine sedimentaria.\nNel tratto urbano e sino al Monte dei Corvi, le rupi si sono formate tra i 16 e i 14 milioni di anni fa, durante il Miocene. Per la maggior parte sono rocce marnose, intervallate per\u00f2 da strati pi\u00f9 calcarei che, in alcuni casi, arrivano al mare; ci\u00f2 d\u00e0 luogo ad un fenomeno di erosione selettiva da parte delle onde: i tratti di costa marnosa sono pi\u00f9 erodibili, mentre i tratti in cui prevalgono la marna calcarea e il calcare marnoso sono pi\u00f9 resistenti all'azione demolitrice del mare. Nel corso delle ere geologiche, quindi, gli strati pi\u00f9 calcarei, risparmiati dall'erosione, hanno formato banconi di scogli paralleli alla costa, costituendo una ulteriore barriera per l'azione delle onde; i tratti marnosi, al contrario, nel corso dei secoli sono arretrati, formando le baie.\nUna caratteristica distintiva di questo tratto di costa \u00e8 la presenza di circa cinquecento grotte di pescatori scavate alla base della rupe a partire dalla fine dell'Ottocento, allo scopo di ricoverare barche e strumenti di lavoro. Per poter uscire con le barche anche durante le mareggiate, le grotte pi\u00f9 antiche sono state scavate nei tratti di costa in cui le file di scogli naturali attenuano la potenza delle onde. Ora la maggior parte di esse sono utilizzate per la pesca amatoriale o come ricovero estivo e sono considerate una peculiarit\u00e0 cittadina, dal punto di vista paesaggistico e antropologico, essendo un esempio non comune di architettura spontanea integrata con l'ambiente naturale.\nLe spiagge rocciose sono raggiungibili attraverso stretti sentieri che scendono lungo le rupi, detti \"stradelli\", tracciati dai pescatori, che spesso univano la loro attivit\u00e0 di pesca professionale con quella della coltivazione dei campi. La presenza delle grotte e degli antistanti terrapieni, utilizzati per passare da una grotta ad un'altra, ha alterato il naturale processo di erosione marina, rallentandolo o bloccandolo.\nFuori dall'area urbana, a sud della spiaggia di Mezzavalle, le rupi cambiano natura: non ci sono pi\u00f9 marne, ma rocce calcaree, fino al nucleo centrale del promontorio del Conero, costituito dalle formazioni geologiche della Scaglia rossa (qui di colore bianco) e della Maiolica, quest'ultima formata da calcare puro. Anche in questo caso, la diversa composizione delle rocce ha formato nei millenni un'alternanza di baie e punte. Queste rocce si sono formate in epoca molto pi\u00f9 remota rispetto a quelle delle formazioni marnose gi\u00e0 viste: intorno a 161-145 milioni di anni fa, durante il Giurassico e il Cretaceo.\nTratto Duomo-Passetto.\nPartendo da nord, la prima spiaggia che si incontra \u00e8 quella della Grotta Azzurra, che prende il nome dall'omonima piccola grotta naturale di erosione marina; le grotte di pescatori sono qui un centinaio e il panorama \u00e8 verso il faro e il Duomo.\nProcedendo verso sud si incontra poi la Spiaggia del Passetto, dove si trova lo scoglio della Seggiola del Papa, uno dei simboli della citt\u00e0. In questa spiaggia sono presenti centoventi grotte di pescatori; la vista verso sud \u00e8 aperta sul Monte Conero, sino alla punta delle Due Sorelle. La parte rocciosa del Passetto \u00e8 rimasta intatta, mentre il tratto di spiaggia sassosa \u00e8 stato trasformato negli anni cinquanta del Novecento in banchina di cemento. Dal punto di vista geologico, la spiaggia del Passetto \u00e8 caratterizzata lunghe bancate di scogli naturali di calcare marnoso, che formano canali e pozze con ricca fauna e flora marina.\nTratto Passetto-scoglio del Trave.\nA sud del Passetto ci sono altre spiagge di scoglio; anche esse sono caratterizzate da grotte di pescatori, ma esistono anche tratti di costa completamente naturali. In ambito ancora urbano si trovano la Spiaggiola Santa Margherita (o della piscina), raggiungibile dal parco del Passetto, e le spiagge raggiungibili dal rione di Pietralacroce: la spiaggia della Fonte, degli Scogli Lunghi, della Scalaccia e della Vena. Nello stesso tratto di costa, la spiaggia del Campo di Mare e la scogliera dei Draghetti non hanno grotte di pescatori e non sono raggiungibili con sentieri; nei pressi della spiaggia della Scalaccia \u00e8 presente una piccola grotta naturale di erosione marina.\nAncora pi\u00f9 a sud, nel territorio della frazione di Montacuto si trovano le spiagge della Vedova e dei Campani, quest'ultima situata sotto al Monte dei Corvi e raggiungibile con il sentiero pi\u00f9 lungo di questo tratto di costa, che supera un dislivello di duecentotrentotto metri; sono qui presenti le grotte di pescatori pi\u00f9 meridionali. Gli affioramenti rocciosi di queste spiagge sono stati scelti come punti di riferimento mondiali per limiti tra periodi geologici, detti sezioni stratigrafiche globali (GSSP): \nScoglio del Trave e spiaggia di Mezzavalle.\nA sud del Monte dei Corvi, al confine tra il territorio della frazione di Varano e quella di Montacuto, si trova lo scoglio del Trave, uno dei pi\u00f9 noti di tutta la costa anconitana, a causa della sua lunghezza e del suo aspetto: \u00e8 simile ad un molo naturale che si spinge nel mare per mezzo chilometro, proseguendo poi sott'acqua. Secondo alcune fonti, il compositore Ottorino Respighi, per comporre l'opera \"La campana sommersa\", si ispir\u00f2 al rumore che le onde fanno colpendo le cavit\u00e0 sommerse di questo scoglio, simile a quello di una campana.\nIl Trave \u00e8 costituito da uno strato di calcarenite ed \u00e8 stato originato, nei tempi geologici, dall'erosione marina selettiva: la calcarenite, pi\u00f9 resistente, \u00e8 stata risparmiata, mentre le rocce argillose ad essa adiacenti sono state completamente erose. Tale strato, detto in termini scientifici \"orizzonte del Trave\", ha uno spessore di quattordici metri ed \u00e8 visibile anche sulla retrostante parete rocciosa, nella quale crea uno strapiombo verticale; si \u00e8 formato durante la parte finale del Miocene: il Messiniano, ossia circa sette milioni di anni fa.\nLo scoglio del Trave \u00e8 importante anche dal punto di vista biologico, ospitando una comunit\u00e0 di organismi bentonici molto diversificata, tra cui colonie di \"Cladocora caespitosa\", unica specie di madrepora coloniale biocostruttrice del Mediterraneo.\nSegue poi Mezzavalle, la pi\u00f9 lunga spiaggia della costa alta anconitana, con i suoi due chilometri di arenile di ghiaia fine; \u00e8 accolta in una baia limitata a nord dallo scoglio del Trave e a sud dalla sporgenza di Portonovo. \u00c8 raggiungibile attraverso due sentieri scoscesi ed \u00e8 una spiaggia libera. La presenza dell'arenile \u00e8 favorita dalla presenza dello scoglio del Trave, che blocca i sedimenti all'interno della baia.\nPortonovo.\nA sud di Mezzavalle si estende Portonovo, contrada del Poggio, con spiagge sassose; \u00e8 uno dei centri turistici pi\u00f9 noti e frequentati della Riviera del Conero.\nNei venti chilometri della costa alta del promontorio del Conero, Portonovo costituisce un'eccezione, perch\u00e9 la base delle rupi non \u00e8 prossima alla riva del mare, ma tra essa e il litorale si frappone una zona dalla morfologia molto complessa, fatta di collinette e vallette cieche: il tutto si \u00e8 originato in seguito ad una colossale frana preistorica staccatasi dal soprastante Monte Conero.\nI ciottoli delle spiagge sono provenienti dalle formazioni geologiche della Maiolica, della Scaglia rossa (in questa zona per\u00f2 di color bianco), che caratterizzano le rupi del C\u00f2nero. Questi ciottoli sono quindi calcarei, di colore bianco puro e arrotondati dall'azione erosiva delle onde; non mancano per\u00f2 ciottoli di selce rossiccia, grigia e nera, derivanti dalle stesse formazioni.\nPortonovo, dominata dalle rupi del Conero, in questa zona alte in media 300 metri, \u00e8 completamente ricoperta di macchia mediterranea, che arriva sino alle spiagge; tra le essenze pi\u00f9 comuni ci sono il leccio, il corbezzolo, il lentisco e il terebinto. Particolare \u00e8 la presenza di due laghi costieri: il Grande e il Profondo, luoghi di sosta per uccelli migratori e dove nidificano martin pescatori, gallinelle d'acqua e germani reali.\nAndando a sud di Portonovo la rupe si alza fino a raggiungere pi\u00f9 di 500 metri di altezza, di cui 300 quasi verticali; nel Mediterraneo esistono soltanto pochi altri ambienti simili. Sotto alla parete rocciosa si trova la spiaggia della Vela, che prende il nome da un faraglione calcareo di forma triangolare; ci sono poi la spiaggia dei Sassi Bianchi e, gi\u00e0 in territorio del Comune di Sirolo, le grotte naturali dei Forni, la spiaggia dei Gabbiani e quella delle Due Sorelle.\nMonte Conero.\nPi\u00f9 di met\u00e0 del Conero ricade nel territorio del Comune di Ancona. Detto anche Monte d'Ancona, esso \u00e8 formato da una piega tettonica dell'Appennino umbro-marchigiano, che si spinge cos\u00ec tanto verso oriente da raggiungere il mare, dando luogo a venti chilometri di costa alta e rocciosa, detta Riviera del Conero. Il Monte forma il nucleo del promontorio omonimo, che ha come limite settentrionale la punta di Ancona e come limite meridionale il colle del Pincio di Numana. \nLe rocce del Monte sono di tipo sedimentario e costituiscono formazioni geologiche che fanno parte della successione stratigrafica umbro-marchigiana. Caratteristica del Monte \u00e8 la presenza di ampie esposizioni geologiche, visibili grazie alla presenza delle rupi marine e di numerose vecchie cave di pietra. Si segnala la sezione stratigrafica globale stabilita a livello internazionale per il limite Eocene-Oligocene; \u00e8 visibile nella cava di Massignano. In altre cave \u00e8 visibile invece il limite K-T, collegato da alcuni studiosi all'estinzione di massa di 65 milioni di anni fa.\nI versanti anconetani del Monte sono ricoperti da boschi, da macchia mediterranea con radure a gariga e sono caratterizzati da una fitta rete di itinerari pedonali. Il versante che si affaccia sul mare \u00e8 impervio e i sentieri sono scoscesi; il lato che guarda verso l'interno \u00e8 al contrario pi\u00f9 dolce e di facile percorrenza. Il Conero ha un considerevole valore escursionistico, botanico e faunistico, e ci\u00f2 \u00e8 stato all'origine dell'istituzione del Parco regionale del Conero. La particolare posizione del Conero fa s\u00ec che i punti panoramici siano frequenti: a nord verso il promontorio di Ancona e il San Bartolo, a sud verso Sirolo, ad est sulle rupi e sul mare, ad ovest sull'interno delle Marche, visibile per ampio tratto, sino ai Monti Sibillini e al Monte Catria.\nDue frazioni di Ancona sorgono direttamente sul Monte, al limite dei boschi: si tratta del Poggio e di Massignano. Pi\u00f9 lontano dalla zona pi\u00f9 elevata, ma sempre nell'area del promontorio, sorgono invece le frazioni di Montacuto e di Varano.\nLe colline.\nIl promontorio di Ancona \u00e8 contraddistinto da un'alternanza di fasce collinari e di vallate, descritte di seguito a partire da nord e procedendo verso sud.\nLa fascia di colline pi\u00f9 settentrionale, affacciata direttamente sul mare, comprende il Colle Guasco, il Colle dei Cappuccini e Monte Cardeto.\n\u00c8 il colle che costituisce la punta del promontorio su cui sorge Ancona ed \u00e8 perci\u00f2 circondato dal mare su tre lati: ovest, nord ed est. \u00c8 detto anche colle di San Ciriaco, perch\u00e9 sulla sua cima svetta il Duomo, dedicato a questo santo, patrono cattolico della citt\u00e0. In epoca greca la parte alta del colle ed era l'acropoli della citt\u00e0: al posto del Duomo sorgeva il Tempio di Afrodite, detto poi, in et\u00e0 romana, Tempio di Venere. Sulle rovine del tempio classico sorse nel vi secolo la basilica paleocristiana di San Lorenzo, ampliata e diventata cattedrale intorno all'anno Mille. Il Colle Guasco \u00e8 dunque, sin dall'origine della citt\u00e0, il luogo sacro per eccellenza di Ancona, scelto come tale dai primi abitanti a causa della sua particolare prominenza geografica. Il lato nord-orientale \u00e8 a picco sul mare ed \u00e8 caratterizzato da terrazzamenti di sostegno, mentre il lato sud-occidentale \u00e8 percorso da una strada a tornanti che conduce alla cima. Nell'antichit\u00e0 il Colle Guasco era detto Monte Marano.\nSulla sua cima si trovano il faro nuovo e il faro vecchio; la parte sommitale del colle dei Cappuccini, compresi i due fari, fa parte del Parco del Cardeto. A nord del faro vecchio c'\u00e8 un punto panoramico da cui si ha la vista pi\u00f9 ampia di tutto il parco: lo sguardo spazia dal porto ai rioni storici della citt\u00e0, dal golfo alle montagne del settore settentrionale dell'Appennino umbro-marchigiano.\nLe pendici nord-orientali sono a picco sul mare, sul quale si affacciano alcuni punti panoramici. Sulle sue pendici sud-occidentali si estende il Rione San Pietro.\nD\u00e0 nome al Parco del Cardeto, che ne occupa tutta la parte pi\u00f9 alta; tale parco, per\u00f2, si estende anche nel vicino Colle dei Cappuccini. La parte alta di Monte Cardeto ha una fitta vegetazione in cui sono immerse antiche fortificazioni: Forte Cardeto, di et\u00e0 napoleonica, e le mura ottocentesche della citt\u00e0.\nAnche a Monte Cardeto le pendici nord-orientali sono a picco sul mare, e anche in questo caso alcuni punti panoramici si affacciano sulla costa sottostante. Sulle sue pendici sud-occidentali si estende il Rione Cardeto.\nPi\u00f9 a sud si trova la vallata un tempo detta Valle della Pennocchiara (forse per una sua natura paludosa), poi (forse a seguito di una bonifica della zona) Piana degli Orti. Questa vallata attraversa tutto il promontorio della citt\u00e0 e, in leggera salita, risale dalle banchine del porto al belvedere sul mare della pineta del Passetto. \u00c8 attraversata dalla cosiddetta passeggiata \"da mare a mare\", costituita dai tre corsi principali e dal Viale della Vittoria.\nVerso ovest la vallata fa da confine ai quattro rioni pi\u00f9 antichi della citt\u00e0; verso est, invece, si estende il Rione Adriatico e parte del Rione del Passetto.\nA sud di questa vallata c'\u00e8 poi una seconda fascia collinare, con il Colle Astagno, il Colle di Santo Stefano, Monte Pulito, Monte Pelago, Monte Santa Margherita e Monte Altavilla.\nSulla sua cima sorge la Cittadella, fortificazione rinascimentale di Antonio da Sangallo il giovane, detta anche semplicemente \"la fortezza\". Sulle mura della Cittadella si inseriscono quelle del campo trincerato, sempre di origine cinquecentesca; al loro interno si estende il vasto Parco della Cittadella.\nIl versante settentrionale \u00e8 occupato dal rione di Capodimonte, quello meridionale dal Rione di Montirozzo.\nSulla sommit\u00e0 del colle di Santo Stefano si trova il Pincio, da cui si gode uno dei pi\u00f9 classici panorami della citt\u00e0. Adiacente al Pincio \u00e8 la Lunetta di Santo Stefano, fortificazione napoleonica che rivest\u00ec un ruolo cruciale durante l'assedio austriaco del 1849 e quello sardo del 1860.\nSul versante settentrionale sorge il rione di Santo Stefano, su quello meridionale parte del rione di Borgo Rodi.\nOspita la sede del Comando Scuole della Marina Militare (ex Ammiragliato). Sulle sue pendici nord-occidentali si estende parte del rione di Borgo Rodi; su quelle nord-orientali, invece, si trova parte del rione Adriatico.\nMonte Pelago ha sulla cima il piccolo osservatorio astronomico cittadino e l'ottocentesco Forte Garibaldi. Sulle sue pendici nord-orientali si estende parte del rione del Passetto e il palascherma cittadino.\nMonte Santa Margherita, a picco sul mare, ha alla sommit\u00e0 un punto panoramico (nei pressi della \"pagodina\") affacciato sulla costa sottostante e sulla citt\u00e0; si trova in via Selandari ed \u00e8 stato chiuso nel 2021. \n\u00c8 occupato nelle sue pendici nord-occidentali dal parco del Passetto, dalla Villa Santa Margherita e da parte del rione del Passetto.\nSulla cima del colle Altavilla, sorge il rione di Pietralacroce e l'ottocentesco Forte Altavilla, ora un parco pubblico con panorami verso Monte Conero, l'Appennino umbro-marchigiano e in particolare sui Monti Sibillini e i Monti della Laga.\nLa vallata che si trova ancora a sud \u00e8 occupata dai rioni di Valle Miano e del Piano San Lazzaro, il solo pianeggiante della citt\u00e0.\nAncora pi\u00f9 a sud si trova la fascia delle colline periferiche, tra cui spicca per altezza il Montagnolo, sulle cui pendici sud-orientali sorge il rione di Posatora; gli altri rilievi sono Colle Scrima, con il rione omonimo e i colli dei rioni del Pinocchio, delle Grazie, delle Tavernelle. Sulle pendici di Montedago sorgono i quartieri di Montedago, Brecce Bianche e, ormai quasi alla base dell'altura, di Ponterosso.\nAncora pi\u00f9 a sud si trova la vasta vallata dei Piani della Bar\u00e0ccola, dove si trova il quartiere commerciale ed industriale della citt\u00e0.\nClima.\nSecondo i dati della Stazione meteorologica di Ancona Monte Cappuccini e la Stazione meteorologica di Ancona Falconara, in base alla classificazione dei climi di K\u00f6ppen, Ancona appartiene alla zona \"Cfa\" e \"Csa\", poich\u00e9 un mese estivo riceve una quantit\u00e0 di precipitazioni superiore a 40 millimetri.\nIl clima di Ancona (classificazione climatica: zona D, 1.688 GG) \u00e8 caratterizzato dall'unione di elementi tipicamente continentali con altri spiccatamente mediterranei, che la accomunano ad altre citt\u00e0 costiere del Mediterraneo centro-orientale, come per esempio Istanbul. Se dal punto di vista termico sono evidenti le influenze mediterranee, che stemperano i rigori invernali e la calura estiva, dal punto di vista pluviometrico la citt\u00e0 non conosce la \"secca\" estiva tipica delle altre localit\u00e0 a clima mediterraneo (l'andamento delle piogge \u00e8 quanto mai regolare, con totale annuo sui 750 mm e addirittura un massimo assoluto proprio ad agosto).\nGli inverni sono moderatamente freddi e umidi (media gennaio +5\u00a0\u00b0C), con precipitazioni abbastanza frequenti e possibilit\u00e0 di nebbia (sebbene gennaio sia il mese meno piovoso dell'anno, con una media di 43 mm). Il decennio 2000-2010 \u00e8 stato il meno nevoso della storia recente di Ancona, ma anche nell'ultima parte degli anni novanta si \u00e8 assistito a un drastico calo delle nevicate rispetto agli inverni precedenti (tra il primo e il secondo dopoguerra la citt\u00e0 aveva una media nivometrica sui 20 cm annui). Precipitazioni nevose, comunque, sono sempre possibili - soprattutto nei quartieri e nelle frazioni collinari della citt\u00e0 - ogni qual volta si hanno irruzioni di aria sufficientemente fredda, sia in quota che al suolo, dai quadranti settentrionali ed orientali (parliamo quindi di masse d'aria provenienti dal Nord Europa, dai Balcani e dalla Russia). Ci\u00f2 per lo scorrimento delle correnti fredde sopra il Mar Adriatico, che d\u00e0 vita al c.d. fenomeno dell\"'Adriatic Effect Snow\", oppure per l'interazione con minimi depressionari presenti nel Mediterraneo centrale. Durante le maggiori nevicate degli ultimi 40 anni il capoluogo dorico ha registrato accumuli fin sui 40-50 cm. e oltre (v. gennaio 1985, febbraio 1991, dicembre 1996, dicembre 2010), con addirittura accumuli complessivi ben oltre il metro nelle frazioni collinari durante lo storico evento della prima met\u00e0 del febbraio 2012. Il record cittadino risale comunque al febbraio 1929, quando furono raggiunte punte intorno al metro pure in citt\u00e0. Le temperature pi\u00f9 basse registrate a partire dagli anni '60 del secolo scorso all'aeroporto di Ancona-Falconara sono state: -13\u00b0 nel gennaio 1963; -15.5\u00b0 nel gennaio 1967 (record assoluto di freddo); -12.5\u00b0 nel gennaio 1968; -12\u00b0 nel marzo 1971; -11\u00b0 nel gennaio 1979; -13\u00b0 nel gennaio 1985; -12.5\u00b0 nel febbraio 1991; -10\u00b0 nel dicembre 1996. Dal 2000, invece, all'aeroporto non si \u00e8 pi\u00f9 scesi al di sotto dei -8/-9\u00b0, con ogni probabilit\u00e0 a causa del riscaldamento globale. \nLe stagioni intermedie sono generalmente miti e assai variabili, presentando a volte caratteristiche tipiche della stagione precedente o di quella successiva: basti pensare alle ondate di freddo tardive che si verificano pure ad aprile inoltrato, o alle parentesi estive che possono avvenire in pieno autunno o in primavera. \nLe estati sono in genere moderatamente calde ed afose (media luglio e agosto +22.5\u00b0), con un buon soleggiamento. Ondate di calore intense, provocate da risalite anticicloniche provenienti dal vicino Nord-Africa, si sono verificate con sempre maggiore frequenza durante gli ultimi 20-25 anni. Non mancano comunque periodi instabili e freschi pure nel cuore della stagione estiva, associati a piogge e temporali in qualche caso anche intensi e accompagnati da forti raffiche di vento e/o grandine. Tra Agosto e Settembre, in passato, hanno avuto luogo veri e propri nubifragi, i quali hanno causato alluvioni lampo (nella storia cittadina \u00e8 rimasta indelebile quella della sera del 5 settembre 1959, che caus\u00f2 10 vittime e danni gravissimi; pi\u00f9 recentemente, da segnalare la gravissima alluvione che il 16 settembre 2006 colp\u00ec l\u2019area metropolitana a sud del capoluogo).\nI venti caratteristici di Ancona e della zona circostante sono i seguenti: la Bora da N/E, che spira a volte con violenza e che \u00e8 in grado di causare intense mareggiate; lo Scirocco, da S/E, umido e spesso piovoso (afoso d'estate); il Garbino, da O\u2013S/O, vento di caduta dall'Appennino che spira con maggiore frequenza in autunno e in primavera, ma possibile in ogni stagione. Quest'ultimo vento provoca sbalzi termici notevoli, facendo impennare la temperatura e provocando vistosi cali dell'umidit\u00e0 relativa (\"effetto fohn\"). D'inverno pu\u00f2 portare a valori massimi anche di +20\u00b0 e oltre, mentre d'estate fa s\u00ec che le temperature tocchino valori di oltre +35\u00b0 (il record assoluto di caldo all'aeroporto di Ancona-Falconara, di +40,8\u00a0\u00b0C, risale al luglio 1968, mentre +40.5\u00b0 sono stati registrati nel luglio 1983 e +40\u00b0 nell'agosto 2017).\nCaratteristiche geo-sismologiche.\nIl luogo dove sorge Ancona rientra in una zona a sismicit\u00e0 medio-alta, classificata di livello 2 dalla Protezione civile, essendo collocato nel distretto sismico dell'Adriatico centro-settentrionale, zona sismogenetica che si estende in direzione da nord-ovest verso sud-est da Cervia fino alla parte meridionale delle Marche, interessando sia il mare aperto, la fascia costiera e parte del corrispondente entroterra.\nIl terremoto del 1930.\nIl 30 ottobre 1930 Ancona fu gravemente colpita da un sisma (i cui effetti maggiori si ebbero a Senigallia) di magnitudo 6.0 della scala Richter, tra l'VIII ed il IX grado della scala Mercalli, con epicentro tra le province di Pesaro e Ancona; ci\u00f2 comport\u00f2 il consolidamento degli edifici storici danneggiati con chiavi e/o tiranti in acciaio e l'obbligo di costruzione dei nuovi edifici in cemento armato e con il rispetto delle normative antisismiche vigenti all'epoca.\nIl terremoto del 1972.\n25 gennaio.\nIl 25 gennaio 1972, alle ore 20:25, un terremoto di magnitudo 5.4 della scala Richter, del 7\u00ba grado della scala Mercalli, con epicentro sotto il mare Adriatico, ad alcuni chilometri dalla costa antistante Ancona, colp\u00ec la citt\u00e0 e molti centri limitrofi. La scossa ebbe una durata approssimativa di dieci secondi, e fu preceduta da un forte boato. Non vi furono danni gravi: cadde qualche cornicione e si apr\u00ec qualche crepa in edifici vecchi e gi\u00e0 lesionati nei rioni di Capodimonte, San Pietro e nel quartiere delle Torrette. Il panico negli abitanti fu grande: molti di essi trascorsero la notte all\u2019aperto, abbandonando le proprie abitazioni. In un resoconto giornalistico del 26 gennaio non sono documentati danni.\nNotte tra il 3 e il 4 febbraio.\nFu la scossa verificatasi nella notte tra il 3 ed il 4 febbraio 1972 alle ore 2:42 che port\u00f2 alla fuga da Ancona di migliaia di cittadini.\nLa scossa ebbe una durata approssimativa di 9 secondi e fu dell'8\u00ba grado della scala Mercalli e, secondo le prime notizie di agenzia, caus\u00f2 l\u2019apertura di crepe nei muri delle case nei rioni pi\u00f9 antichi di Capodimonte e San Pietro e la caduta di alcune suppellettili, senza danni alle persone. Fu preceduta di pochi secondi da un\u2019onda marina gigantesca, dopo la quale fu notata una violenta agitazione del mare.\nIl quadro degli effetti di questa scossa va completato, in modo cumulativo, dalle descrizioni dei danni delle scosse successive avvenute in quel 4 febbraio.\nIn particolare, alle ore 9:19 vi fu una scossa di 7,5 gradi della scala Mercalli: crollarono soffitti, infissi e muri divisori nei rioni Capodimonte e di S. Pietro; furono riscontrati danni anche nel rione del Pinocchio; molte parti pericolanti furono fatte demolire. In via Astagno croll\u00f2 un fabbricato gi\u00e0 in via di demolizione. Le segnalazioni di crolli e lesioni furono 150. Una donna di 52 anni e un uomo anziano morirono per lo spavento e molte persone furono colte da malore. Grande panico anche nel carcere di Santa Palazia: molti detenuti furono trasferiti in altri istituti di pena. Diverse abitazioni crollarono. Non vi furono vittime per i crolli, perch\u00e9 le case erano state gi\u00e0 abbandonate.\nInizi\u00f2 quindi una lunga serie di scosse telluriche che durarono fino al novembre successivo, anche pi\u00f9 intense rispetto a quella iniziale.\nDopo le scosse del 4 febbraio 3.500 Anconetani trascorsero la notte in 83 vagoni ferroviari, 600 su 36 autobus urbani. Il Ministero della Difesa invi\u00f2 ad Ancona la nave della Marina Militare \"Andrea Bafile\" con attrezzature, materiali e rifornimenti vari. Anche l\u2019esercito invi\u00f2 uomini, ospedali da campo, tende di uso generale, materiali e generi vari.\n5 e 6 febbraio.\nIl 5 febbraio si susseguirono tre scosse forti, tutte del 7\u00ba grado della scala Mercalli: la prima alle ore 1:27 la seconda alle 7:08 e la terza alle 15:14. La scossa delle ore 1:27 caus\u00f2 danni diffusi e il crollo parziale di due celle nel carcere. Fu ordinata l\u2019evacuazione degli ospedali. La scossa delle 7:08 non provoc\u00f2 danni rilevanti. Durante la scossa delle ore 15:14 molti videro oscillare il pinnacolo di marmo e mattoni della Chiesa del Sacramento. Il campanile di questa chiesa era stato riedificato dopo il crollo per il terremoto del 1930. Vi furono gravi danni che, in generale, interessarono soprattutto i vecchi fabbricati del centro storico e dei rioni pi\u00f9 poveri. Tra gli edifici maggiormente danneggiati vi fu il carcere, nella parte alta e antica della citt\u00e0: nella facciata posteriore, verso il Duomo, il muro di cinta croll\u00f2 parzialmente. La galleria del Risorgimento venne chiusa a causa di una grossa fenditura apertasi nella volta. Crolli e lesioni avvennero anche nella zona di Pinocchio, in corso Garibaldi, in via Mazzini, in via San Pietro e in via Scosciacavalli. Gran parte degli abitanti lasci\u00f2 la citt\u00e0 per paura di nuove scosse.\nLa scossa dell\u20191:34 del 6 febbraio fu del 7\u00ba grado della scala Mercalli e caus\u00f2 danni nella zona collinare del rione Pinocchio. Venne gravemente lesionato il tempio di San Michele Arcangelo; una villa vicina, \"Villa Maria\", croll\u00f2 parzialmente; due moderni edifici, di complessivi 16 appartamenti, vennero lesionati. Secondo una dichiarazione del presidente del Consiglio Regionale, prof. Tulli, quasi tutte le scuole furono lesionate; nei giorni seguenti, quattro furono dichiarate inagibili, mentre altre diciassette, per poter essere riaperte, dovettero essere sottoposte ad interventi di restauro. Da un resoconto giornalistico del 6 febbraio si evince che 200 edifici nel centro storico ebbero gravi lesioni e oltre 50 furono giudicati inabitabili. Tra gli edifici danneggiati vi furono la prefettura, la questura, il tribunale e l\u2019ospedale civile \u201cUmberto I\u00b0. Moltissime case furono lesionate nei rioni vecchi: i vigili del fuoco risposero a oltre 1500 richieste di intervento. I danni pi\u00f9 gravi furono riscontrati a Capodimonte, San Pietro e in tutto il colle Guasco. La parte moderna della citt\u00e0, edificata secondo i criteri costruttivi di seconda categoria sismica, non ebbe gravi danni. In seguito alla violenta replica sismica del 6 febbraio, una donna di 36 anni mor\u00ec per lo spavento. In una corrispondenza giornalistica del 12 febbraio \u00e8 documentato il numero dei senzatetto nella citt\u00e0: circa 12.000. In una corrispondenza giornalistica del 14 febbraio 1972 \u00e8 documentato che, in seguito a 200 sopralluoghi, il numero degli edifici giudicati inagibili era salito a 75.\n14 giugno.\nAlle 20.55 del 14 giugno 1972, per 15 secondi un terremoto di magnitudo 5.9 della scala Richter, del 10\u00ba grado della scala Mercalli scosse nuovamente Ancona. La lunga durata, oltre che l'intensit\u00e0, di questa serie sismica fu disastrosa per la citt\u00e0. Tutti gli edifici, abitazioni, aziende, uffici pubblici, furono lesionati in modo pi\u00f9 o meno grave.\nLa scossa ebbe una durata di circa 20 secondi e caus\u00f2 ulteriori gravi danni agli edifici che erano stati lesionati dalle scosse precedenti. Si ebbero lesioni e crolli di cornicioni, molti vetri andarono in frantumi; crollarono soffitti, comignoli, balconi, grondaie; si formarono crepature nei pavimenti, fenditure e deformazioni nei muri; in particolare, sono documentati danni in via Scosciacavalli. Due edifici crollarono in via delle Grazie e in piazza Padella e circa 50 persone furono ferite o contuse; si ebbero molti crolli parziali nella zona di piazza della Repubblica e in via Colle Verde. Furono riscontrate fenditure nei muri interni di riempimento in edifici in cemento armato.\nLa scossa caus\u00f2 danni alla sede comunale e, secondo una dichiarazione del Presidente della Regione Giuseppe Serrini riportata in una corrispondenza giornalistica, rese inabitabili altre centinaia di abitazioni. Fu lesionato il Viadotto della Ricostruzione, che venne chiuso al traffico. In via Frediani crollarono i pavimenti di alcuni appartamenti; in corso Amendola il muro di un edificio croll\u00f2 sulla strada, travolgendo quattro automobili e tre motocicli. Crolli si ebbero anche in via Cialdini, in via Petrarca, e nella zona del Pinocchio. Dal campanile della Chiesa del Sacramento di piazza della Repubblica si distacc\u00f2 una grossa palla di granito. Nella parte vecchia della citt\u00e0, gi\u00e0 danneggiata dalle scosse di gennaio e febbraio, molte case subirono dissesti soprattutto nei muri portanti. Croll\u00f2 parte del tetto e del sottotetto della chiesa di San Domenico; alcune balconate interne caddero fracassando le suppellettili dell\u2019arredamento. Il palazzo dell\u2019ENEL fu gravemente lesionato; l\u2019ospedale psichiatrico dovette essere sgombrato. Gravi danni sub\u00ec anche l\u2019Ospedale Regionale, che ebbe due padiglioni lesionati: quasi tutti i degenti preferirono dimettersi. Lesioni subirono anche la sede dell\u2019Ammiragliato e la caserma dei Vigili del Fuoco. Alcune guglie della Mole Vanvitelliana subirono danni. Anche in molte abitazioni nei quartieri nuovi si formarono crepe, ma solo all\u2019interno, nei muri divisori. Vi furono numerosi allagamenti. Tre uomini morirono di infarto. Alcune persone furono contuse. Gran parte degli abitanti lasci\u00f2 la citt\u00e0 per paura di nuove scosse.\nIn seguito alla scossa del 15 giugno, la Marina Militare invi\u00f2 ad Ancona per i soccorsi alla popolazione le navi \"Quarto\" e \"Anteo\", con a bordo materiali, viveri, un ospedale da campo e 110 uomini del battaglione San Marco. Da La Spezia furono inviati una colonna di soccorso e tre elicotteri. Il Comando Militare della Regione Tosco-Emiliana dispose l\u2019invio di un ospedale da campo col nucleo ufficiali medici e una colonna mobile, di 2.000 coperte da campo, 400 materassini pneumatici, 65 tende di varia grandezza, gruppi elettrogeni, cucine rotabili e complessi per acqua potabile.\nCos\u00ec scriveva il capo cronista del quotidiano \"Corriere Adriatico\" dell'epoca, Giovanni Maria Farroni: \u201c\"Nei rioni storici di Capodimonte, San Pietro, Guasco e Porto i crolli sono stati pi\u00f9 numerosi; numerosissimi sono gli edifici gravemente lesionati al Piano, al Pinocchio, alle Grazie\u2026 una 500 \u00e8 andata distrutta a causa della caduta della palla di pietra del campanile della Chiesa del Sacramento\"\u201d.\nRicordava il sindaco di Ancona Guido Monina, nel 1982, decennale del terremoto, illustrando i numeri di quell\u2019evento catastrofico: \u201c\"Ben 1.453 tende allestite in 56 punti del centro urbano e della periferia\u2026 dopo la scossa del 14 giugno circa 30.000 anconetani vivevano sotto la tenda. Altre 8.000 tende unifamiliari furono consegnate ai cittadini e 1.500 persone vennero ospitate nei vagoni ferroviari, altri 1.000 nelle palestre e molti ancora sulla nave Tiziano. Dal 15 al 30 giugno furono distribuiti 200.000 pasti caldi e 15.000 pacchi di cibi freddi\"\u201d.\nIn seguito alla scossa del 14 giugno fu osservato ribollimento nell\u2019acqua del mare a 3\u00a0km dalla costa anconetana.\nQuesto evento caus\u00f2 modificazioni del terreno di Ancona; infatti dal confronto fotogeomorfologico di due serie di foto aeree, una del 1956 e l\u2019altra del 1979, si evidenzia che la fitta rete di fessure profonde sulla parte alta del pendio su cui \u00e8 edificata la citt\u00e0, fu fortemente esaltata dal terremoto del 1972; ci\u00f2 ha favorito l\u2019infiltrazione delle acque meteoriche in profondit\u00e0, abbassando cos\u00ec la soglia di rischio di frane.\nA causa dei danni causati dal sisma, la Cattedrale di San Ciriaco fu dichiarata inagibile e quindi interdetta al culto; le reliquie di San Ciriaco e l'immagine della Madonna del Duomo furono traslate nella Chiesa del Sacro Cuore, edificio in cemento armato eretto intorno al 1920 su disegno dell'architetto Lorenzo Basso nel rione Adriatico, ove rimasero sino alla ripresa di funzionalit\u00e0 del Duomo nell'autunno del 1977.\nLe conseguenze del terremoto sull'economia di Ancona e della regione.\nLa notevole durata di questo periodo sismico e forse anche una diffusa mancanza di preparazione fra gli abitanti causarono un forte panico nella popolazione e la paralisi dell\u2019economia locale. L\u2019impatto di questo evento nel quadro economico locale fu perci\u00f2 molto elevato al di l\u00e0 degli effetti indotti sul patrimonio edilizio e sull\u2019ambiente.\nIl terremoto non caus\u00f2 vittime dirette; 3 persone morirono d\u2019infarto per lo spavento e molte furono colte da malore.\nI centri colpiti rimasero spopolati per settimane. Per mesi le persone dovettero vivere in improvvisate tendopoli e persino nei vagoni ferroviari, nella sola Ancona 12.000 abitanti lasciarono le proprie abitazioni.\nLa maggior parte delle attivit\u00e0 economiche si fermarono, costringendo l'autorit\u00e0 civile a provvedere con sussidi economici alle famiglie, i servizi pubblici si ridussero al minimo, i rioni storici rimasero per anni deserti. Questo \"effetto paura\" ebbe gravi ripercussioni anche sul tessuto socio-economico della regione: i progetti di rilancio economico e turistico furono accantonati; il commercio fu bloccato per mesi.\nIn quei mesi l\u2019abbandono della citt\u00e0 da parte di migliaia di persone ebbe come risultato la paralisi economica della regione. Non solo Ancona fu colpita: danni ingenti vi furono anche a Camerano, Camerata Picena, Falconara Marittima, Montemarciano e in decine di altri centri, ma fu colpita anche tutta l\u2019area delle Marche centrali lungo il mar Adriatico, comprese le province di Pesaro e Macerata.\nFurono calcolati 200 miliardi di lire di danni.\nLe provvidenze in favore delle vittime del terremoto deliberate dal governo e dal Parlamento.\nLo Stato intervenne con tre decreti-legge, convertiti con modificazioni in leggi, che prevedevano sospensione dei termini e agevolazione in materia tributaria, misure di pronto intervento, ripristino delle opere pubbliche e dei fabbricati urbani di propriet\u00e0 privata, esecuzioni di programmi straordinari di costruzione di case per i lavoratori e provvidenze varie per lavoratori autonomi e dipendenti, interventi per il restauro del patrimonio archeologico e storico-artistico, contributi alle imprese per agevolare e stimolare la ripresa produttiva, contributi integrativi agli enti locali per le minori entrate di bilancio derivanti dagli sgravi fiscali e infine l\u2019assegnazione straordinaria per integrazione dei bilanci nei comuni danneggiati.\nCon il primo decreto-legge del 4 marzo 1972, n.25, convertito con modificazioni nella legge 16 marzo 1972, n.88, vennero stanziati per queste provvidenze 20 miliardi di lire, a cui furono aggiunti nella conversione in legge, altri 5 miliardi.\nCon il decreto-legge 30 giugno 1972, n.266, convertito con modificazioni nella legge 8 agosto 1972, n.484, furono aggiunti altre sette comuni colpiti dalle scosse del giugno 1972: Castelleone di Suasa, Corinaldo, Filottrano, Ostra Vetere e i tre comuni di Castel Colonna, Monterado e Ripe, oggi uniti nell'unico comune di Trecastelli.\nCon il decreto-legge del 6 ottobre 1972, n.552, convertito, con modificazioni, nella legge 2 dicembre 1972, n.734, lo stanziamento arriv\u00f2 a 35 miliardi e 174 milioni di lire.\nNel 1976 vennero poi stabilite ulteriori provvidenze a favore dei comuni colpiti: con la legge 10 maggio 1976, n.261, vennero autorizzati aumenti di spesa per il ripristino o la ricostruzione di 2 miliardi di lire da iscriversi nello stato di previsione della spesa del ministero dei Lavori Pubblici, e di altri 2 miliardi per gli interventi di restauro del patrimonio archeologico, storico e artistico, da iscriversi nello stato di previsione della spesa del ministero della Pubblica Istruzione. Per la realizzazione di un programma di edilizia abitativa venne autorizzata una maggiore spesa di 5 miliardi di lire. La Gescal stanzi\u00f2 9,7 miliardi per il risanamento della zona vecchia di Ancona. Per conferire un carattere di urgenza alla ricostruzione nelle zone colpite, si cerc\u00f2 di evitare la formazione di baraccopoli permanenti.\nComplessivamente furono stanziati circa 72 miliardi di lire fra il 1972 e il 1976.\nL'immagine del terremoto di Ancona nei mass media.\nNonostante la gravit\u00e0 ed il protrarsi nel tempo dei fenomeni sismici che costrinsero gli anconetani a convivere per oltre un anno con \u201c\"Terry\"\u201d (come veniva scherzosamente chiamato il terremoto, per esorcizzare la paura e i disagi che si dovevano subire), fortunatamente non ci furono vittime dirette del sisma, anche se si dovettero registrare decessi causati dai disagi, dallo spavento e dai suicidi.\nDue fattori limitarono i danni provocati dal terremoto del 1972: gli interventi antisismici che succedettero al precedente sisma del 1930 e la distruzione del rione medievale del Porto, a seguito dei bombardamenti del 1943. Per questo motivo, i pur gravissimi danni subiti dagli edifici pubblici e privati nel 1972 non determinarono crolli di interi fabbricati, con vittime sepolte sotto le macerie e soccorritori che, a rischio della propria vita, sono costretti a scavare, magari con le mani, per salvare qualche fortunato sopravvissuto.\nCi\u00f2 ha determinato il fatto che, nonostante la gravit\u00e0 e l'estensione, sia territoriale che temporale, del sisma anconetano del 1972, lo stesso non venga quasi mai citato come precedente in occasione dei frequenti terremoti che funestano l'Italia con morti e feriti.\nCos\u00ec come viene raramente ricordato il grande impegno di idee, innovazione nelle procedure legali ed amministrative, supporto alla partecipazione dei cittadini nei processi decisionali, valorizzazione del ruolo degli urbanisti e dei progettisti che caratterizz\u00f2 l'opera di ricostruzione e restauro degli edifici e l'impegnativo risanamento del centro storico con criteri antisismici.\nCaratteristiche degli edifici locali.\nUna gran parte del patrimonio edilizio di Ancona era relativamente recente ed era costituito da costruzioni in cemento armato, edificate negli anni \u201850 del Novecento, di altezza compresa fra i 9-12 m. (3 o 4 piani), e da edifici in muratura, in gran parte costruiti dopo il 1930, che non superavano i 2 o 3 piani di altezza.\nIl centro storico era invece costituito da edifici vecchi, spesso degradati, gi\u00e0 danneggiati da precedenti eventi sismici e bellici.\nA Falconara Marittima il pi\u00f9 diffuso tipo di edificio era costituito da costruzioni alte dai 6 ai 10 metri, con solai con travi in legno incastrate in muratura spessa dai 15 ai 30 cm, con malte spesso polverizzate e mattoni erosi dalla salsedine. Vi furono danni a quasi tutte le abitazioni che erano state mal riparate dopo il terremoto del 1930; invece, le case cui erano stati aggiunti rinforzi in cemento ebbero lesioni riparabili e furono giudicate abitabili.\nIl patrimonio edilizio degli altri comuni che subirono le lesioni pi\u00f9 gravi era prevalentemente costituito da edifici di vecchia costruzione.\nIl risanamento del centro storico della citt\u00e0.\nGli anconetani seppero risollevarsi dalla grave crisi determinata dal sisma: tutti lavorarono di conserva affinch\u00e9 si favorisse la rinascita della citt\u00e0. Il principale artefice di questa sinergia fu il sindaco di allora, sen. Alfredo Trifogli, che viene ricordato come il \"sindaco del terremoto\".. \u201c\"Vorrei sottolineare\" \u2013 scriveva ancora il sindaco Guido Monina dieci anni dopo \u2013 \"il rigoroso impegno amministrativo, la grande forza d\u2019animo nonch\u00e9 l\u2019attivismo e la concretezza dimostrati dalla Giunta Comunale di allora, in particolare dal sindaco Trifogli\"\u201d.\nGrazie anche ai fondi messi a disposizione dal Governo nazionale con varie leggi speciali, nel giro di alcuni anni Ancona riusc\u00ec a far ripartire l'economia cittadina, a riorganizzare la macchina amministrativa ed i servizi sociali della citt\u00e0 ed a ricostruire o ristrutturare gli edifici lesionati.\nIn particolare, vennero risanati gli antichi rioni del colle Guasco e del colle Astagno, con una programmazione urbanistica che ha saputo ricostruire la citt\u00e0 mantenendo intatti i connotati urbanistici del centro storico e ricreando nuovi contenitori, il che ha procurato al Comune di Ancona il premio della Comunit\u00e0 Europea.\nLa ricostruzione post terremoto \u00e8 inscindibilmente legata al nome di Giancarlo Mascino, Assessore ai Lavori Pubblici sino al 1974, con il sindaco Alfredo Trifogli, e poi all'Urbanistica, sino al 1985, con il sindaco Guido Monina, per divenire infine Assessore al Porto, con il sindaco Franco Del Mastro.\nProprio per l'esperienza maturata nel risanamento della citt\u00e0, Mascino venne nominato Vice presidente dell'INU, l'Istituto Nazionale d'Urbanistica. Fu un vulcano d'idee: fece bandire un concorso internazionale di idee progettuali per la ricostruzione di Ancona, tra i quali quello per il risanamento del rione San Pietro presentato dall'architetto anglo-svedese Ralph Erskine, le cui intuizioni sono ancor oggi alla base delle proposte di innovazione dell'organizzazione dei rioni storici della citt\u00e0. Promosse la formazione di un'unit\u00e0 operativa giuridica, all'interno della struttura burocratica del Comune, che seppe ideare una serie di procedure e prassi innovative che, pur nella laconicit\u00e0 delle normative urbanistiche dell'epoca (le Regioni erano appena state costituite e l'attribuzione delle competenze urbanistiche sui loro territori erano ancora \"in fieri\") o, forse, proprio grazie ad essa, consentirono di evitare il pi\u00f9 possibile attivit\u00e0 speculative nella ricostruzione, reinserendo, almeno in parte, i vecchi abitanti nel tessuto urbanistico dei rioni popolari del centro storico.\nQuindi, a buon diritto, sar\u00e0 proprio Mascino, nel 1980, a recarsi in Francia a ritirare il premio assegnato al Comune di Ancona.\nLa costruzione della rete di monitoraggio sismico regionale.\nLa fine dell\u2019emergenza sismica del 1972 segn\u00f2 l'inizio di un lungo e fertile rapporto tra le realt\u00e0 istituzionali marchigiane e la comunit\u00e0 scientifica nazionale.\nDal 1978 al 1980 vennero svolte indagini di microzonazione sismica finanziate dagli enti locali; ad esse collabor\u00f2 anche l\u2019Universit\u00e0 di Ancona.\nDal 1983 al 1988 il Gruppo Nazionale per la Difesa dai Terremoti ha coordinato altre ricerche, in parte finanziate dalla Regione Marche, indirizzate a sperimentare approcci per la valutazione del rischio sismico a scala urbana.\nDal 1987 al 1988 i ricercatori dell\u2019attuale sezione milanese dell\u2019Istituto Nazionale di Geofisica e Vulcanologia hanno coordinato la ricerca sul rischio sismico in relazione alla variante generale del Piano Regolatore Generale di Ancona. Questa ricerca, resa possibile da finanziamenti del Comune e della Regione, \u00e8 stata la prima nel suo genere in Italia e ha suscitato interesse e consensi in ambito nazionale ed europeo.\nA partire dagli anni ottanta molte localit\u00e0 marchigiane sono state oggetto di studi di microzonazione sismica. Questi studi, promossi dalla Regione Marche e coordinati prima dal Gruppo Nazionale per la Difesa dai Terremoti e oggi dall\u2019Istituto Nazionale di Geofisica e Vulcanologia, hanno permesso di valutare con attenzione il comportamento dei terreni in alcune aree urbane che potrebbero amplificare gli effetti dei terremoti.\nIl territorio regionale \u00e8 stato costantemente sorvegliato; i rilevamenti strumentali sono stati completati dagli studi macrosismici sugli effetti dei terremoti pi\u00f9 forti recenti e del passato.\nI dati cos\u00ec raccolti formano un patrimonio unico, e in costante aggiornamento, la cui analisi ha permesso l\u2019esecuzione di studi finalizzati alla riduzione del rischio o propedeutici alla redazione dei piani di protezione civile.\nMolto \u00e8 stato fatto dal 1972.\nGrazie alla sinergia instaurata tra il Dipartimento per le Politiche Integrate di Sicurezza e la Protezione Civile della Regione Marche e l'Istituto Nazionale di Geofisica e Vulcanologia, il monitoraggio sismico del territorio marchigiano viene effettuato mediante 93 stazioni sismometriche che in tempo reale inviano i segnali alla sala operativa posta nella sede del Centro Funzionale marchigiano.\nCos\u00ec \u00e8 possibile sapere, dopo pochi minuti, che cosa sta accadendo al territorio marchigiano; in circa 10 minuti \u00e8 possibile elaborare mappe di scuotimento ed orientare quindi gli interventi di soccorso.\nAd esempio, a seguito dell'evento di magnitudo 3.4 che ha interessato la zona fermano-maceratese il 10 aprile 2012, circa 10 minuti dopo l'evento i responsabili regionali del Servizio di Protezione Civile erano informati che l'evento era profondo (25\u00a0km sotto la superficie terrestre) e che non aveva raggiunto valori di intensit\u00e0 di scuotimento e di accelerazione massima tali da far supporre la presenza di danni di una certa rilevanza.\nLa \u201cgrande frana\u201d del 1982.\nLa sera di luned\u00ec 13 dicembre 1982, alle 22,35, quando la terra cominci\u00f2 a franare, molti erano in casa. \u201c\"Ecco, ci risiamo torna il terremoto\"\u201d devono aver pensato in parecchi. Ma bast\u00f2 poco per capire che si trattava d\u2019altro: le case non tremavano. Scricchiolavano, si gonfiavano, si spaccavano. E via di nuovo in strada, come con il sisma del \u201872, questa volta sotto la pioggia battente.\nIn quel momento la storia di quasi quattromila persone cambi\u00f2 direzione, insieme con quella di un\u2019intera citt\u00e0.\nScrisse la giornalista Anna Scalfati il 15 dicembre sulle pagine del \"Corriere Adriatico\": \u201c\"Nel silenzio della notte solo scricchiolii delle pareti e la sensazione di perdere l\u2019equilibrio. Niente scossoni da brivido, ma, come un film al rallentatore o come uno sconosciuto che preme contro la porta, la massa fangosa ha iniziato a gonfiarsi e a forzare con insistenza sulle pareti e sotto la strada\"\u201d. \u201c\"Si sentivano in continuo piccoli rumori, tintinnio di bicchieri \u2013 racconta una signora \u2013 poi il pavimento che si inclinava. La gente gridava di scappare perch\u00e9 franava tutta Posatora, fino al mare\"\u201d.\n\u201c\"In pochi minuti\" \u2013 riferirono i giornalisti Walter Orazi e Bruno Nicoletti a poche ore dall\u2019evento \u2013 \"nel quartiere di Posatora si \u00e8 riproposta la visione allucinante della fuga di migliaia e migliaia di persone, vecchi, bambini, rinchiusi nelle auto, che scappavano attraverso l\u2019unica via ancora transitabile, verso il Piano San Lazzaro o la stazione ferroviaria. La lunga fila di luci abbaglianti delle autovetture sotto la pioggia sempre pi\u00f9 sferzante si incrociava con le autoambulanze\"\u201d.\nPioveva quella sera ed era piovuto molto nei giorni precedenti. Cos\u00ec arriv\u00f2 la frana. Si mosse la terra nella periferia ovest della citt\u00e0, sul versante nord della collina del Montagnolo. Scivol\u00f2 verso il mare, a partire da un\u2019altezza di 170 metri, muovendo 1.800.000 metri cubi di terreno, 220 ettari, l\u201911 per cento dell\u2019area urbana di Ancona: i rioni di Posatora, Borghetto e Palombella. Si attiv\u00f2 senza preavviso visibile, dur\u00f2 solo qualche ora e fu seguita da un lungo periodo di assestamento.\nLa mattina del 14 dicembre furono evacuati ufficialmente i rioni colpiti. Di fatto tutta la gente era scappata durante la notte. 1071 famiglie dovettero lasciare le proprie abitazioni: 3661 persone. Di queste, 1562 furono trasferite negli alberghi e in altre residenze. 865 abitazioni, 300 edifici, furono danneggiati. L\u201985 per cento di questi fu ritenuto irrecuperabile; 15 crollarono subito, molti furono abbattuti in seguito, perch\u00e9 inagibili.\n\u201c\"Sembra di essere tornati ai tempi della guerra\"\u201d scrisse Nicoletti. \u201c\"Case sbrecciate, lesionate, piegate su un fianco, e ad ogni incrocio, su ogni via di accesso, tutori dell\u2019ordine che dirottano il traffico. Sotto le case, camion carichi di masserizie. La gente che l\u2019altra notte era fuggita dalle abitazioni, abbandonando tutto, \u00e8 ritornata con il cuore gonfio, per recuperare il salvabile\"\u201d.\nAndarono distrutti anche 101 attivit\u00e0 artigianali, con 200 addetti, 3 industrie, tra cui la Angelini farmaceutici, con 118 addetti, 42 negozi, con 129 addetti, 31 aziende agricole, con 60 addetti. Complessivamente cinquecento persone persero il lavoro.\nUn dirigente dell\u2019industria farmaceutica Acraf Angelini raccont\u00f2 ai giornalisti: \u201c\"Nella notte la terra ha sfondato la parete posteriore del magazzino merci, lesionando irreparabilmente le strutture portanti\"\u201d. \u201c\"L\u2019opificio, che d\u00e0 lavoro a circa centocinquanta persone, \u00e8 inagibile\"\u201d scrisse il \"Corriere Adriatico\" del 16 dicembre. \u201c\"La frana ha distrutto una campata del magazzino materie prime, danneggiando la struttura portante in acciaio, sconvolto il piazzale di carico e distrutto l\u2019officina manutenzione. I danni, non ancora valutabili in quanto soggetti ad aumentare, ammontano gi\u00e0 a diversi miliardi\"\u201d. Le telecamere a circuito chiuso posizionate all\u2019ingresso dello stabilimento testimoniarono come giorno per giorno il cancello veniva lentamente inghiottito dal terreno. E questo dur\u00f2 fino a quando non si ferm\u00f2 la frana.\nQuella sera la ferrovia fu divelta dal terreno. La strada costiera si crep\u00f2 e si incresp\u00f2, con dislivelli di qualche metro su un fronte di due chilometri e mezzo.\n\u201c\"\u00c8 saltata la strada statale\"\u201d si leggeva sul giornale del giorno dopo. Di fatto la ferrovia e la strada scivolarono a mare per 10 metri.\n\u201c\"Ho attraversato\" \u2013 scrisse una cronista \u2013 \"un inferno tagliente di lastre di asfalto\"\u201d. \u201c\"Il sedime stradale \u00e8 sconvolto. In alcuni punti \u00e8 sollevato di cinque o sei metri. La linea ferroviaria \u00e8 irrimediabilmente danneggiata, i binari sono saltati in pi\u00f9 punti, contorti. Il mare \u00e8 arrivato a lambire la massicciata della linea ferrata. La stazione ferroviaria \u00e8 inoperosa. In Ancona arrivano solo treni locali dal sud e, dopo l\u2019inversione della motrice, ripartono. A nord, il traffico ferroviario si ferma a Falconara. Per i treni di grande comunicazione, invece, si parla di deviazioni per Roma\"\u201d.\nSubirono danni irreparabili: la facolt\u00e0 di Medicina; due ospedali di rilievo regionale con oltre 500 degenti ricoverati: l\u2019Oncologico e il Geriatrico; alcune chiese; un cimitero, una scuola, il centro operativo della Polstrada regionale, la casa di riposo Tambroni.\nL\u2019Ospedale oncologico \u2013 dicono \u2013 \u00e8 \u201c\"polverizzato\"\u201d, insieme con le speranze di tutti i malati di cancro che andavano a curarsi nella struttura da molte parti d\u2019Italia. L\u00ec, oltre al dramma dei malati, che scapparono in pigiama, con le flebo attaccate, c\u2019era la paura che esplodessero, contaminando l\u2019aria, le due pasticche di cobalto radioattivo installate nei due bunker contenenti le apparecchiature per la telecobaltoterapia che si trovavano nell\u2019ala pi\u00f9 danneggiata dell\u2019Oncologico.\nI contenitori alla fine ressero, ma c\u2019era il timore fondato che si potessero danneggiare se si fosse sviluppato un incendio. Le apparecchiature furono rimosse il 17 dicembre e poi collocate all\u2019interno dei bunker della Marina militare. La frana fece una vittima, anche se indiretta: un paziente dell\u2019ospedale morto di arresto cardiaco mentre lo trasferivano in ambulanza.\nLa situazione anche a Medicina apparve subito gravissima. \u201c\"Non abbiamo pi\u00f9 la facolt\u00e0\"\u201d comment\u00f2 immediatamente il rettore Paolo Bruni. In un primo momento si riusc\u00ec solo a recuperare il materiale pi\u00f9 piccolo e il carteggio degli uffici. L\u2019impresa pi\u00f9 difficile riguard\u00f2 i tre microscopi elettronici del valore di circa un miliardo di lire. L\u2019universit\u00e0 non sospese i servizi essenziali, garant\u00ec esami, concorsi e lezioni nelle scuole di specializzazione. Interruppe invece la didattica ordinaria, anticipando di una settimana le vacanze di Natale. Anche le scuole furono chiuse. Mancavano i servizi fondamentali: acqua e gas, in particolare. E inoltre le aule di alcuni istituti e un paio di palestre, quella del liceo classico e quella delle elementari Savio, servirono a ospitare gli sfollati nella prima emergenza.\n\u201c\"Al tempo\" \u2013 racconta nel suo blog Vittorio Carboni \u2013 \"lavoravo presso il laboratorio di Microscopia elettronica dell\u2019istituto di Morfologia umana normale di Medicina. Marted\u00ec 14 con difficolt\u00e0 e percorrendo gli ultimi chilometri a piedi poich\u00e9 la normale viabilit\u00e0 era stravolta, raggiunsi la facolt\u00e0. Quello che vidi fu impressionante! I pilastri della struttura in cemento armato erano spezzati e piegati, come se qualche gigante avesse spinto prima l\u2019edificio, per poi frenarlo bruscamente, cos\u00ec che il primo piano avesse continuato a spostarsi. A distanza di anni \u00e8 ancora vivo il ricordo dell\u2019impressione che si riceveva nel camminare nei corridoi inclinati cercando di vincere la gravit\u00e0 che spingeva contro le pareti. Porte dei laboratori che non si aprivano pi\u00f9. Vetri, intonaco, calcinacci ovunque. Alcuni giorni dopo, con l\u2019assistenza dei vigili del fuoco, aprimmo un varco sul muro esterno del laboratorio, smontai il microscopio elettronico a trasmissione e scansione. Strumenti che erano costati svariate centinaia di milioni di lire. Gli strumenti furono poi rimessi in opera, con successo, in locali provvisori di Torrette, dove si riorganizz\u00f2 e riattiv\u00f2 il laboratorio\"\u201d.\n\u201c\"Le pareti di casa sono crollate e cos\u00ec anche la scala interna\"\u201d raccont\u00f2 al giornale una abitante del Borghetto. \u201c\"Non potendo fuggire per la strada che si era completamente sollevata, siamo scappati per i campi\"\u201d. \u201c\"Ho pensato che fosse il maremoto\"\u201d aggiungeva un'altra. \u201c\"La frana ci ha quasi sollevati con un\u2019ondata di fango\"\u201d. \u00c8 proprio il quartiere del Borghetto, affacciato sul mare, a presentare l\u2019immagine pi\u00f9 desolante. \u201c\"La fila di case che cingeva la statale verso la collina\" \u2013 scriveva Anna Scafati il giorno 15 \u2013 \"\u00e8 rimasta schiacciata, sepolta, distrutta, allagata tra la frana da una parte e la strada con il mare dall\u2019altra\"\u201d. \u201c\"Mentre a Posatora era un viavai silenzioso di gente che composta si avviava verso differenti destinazioni, a Borghetto non c\u2019\u00e8 pi\u00f9 vita. I vigili del fuoco vestiti di arancione sembrano le uniche figure animate. Intorno a loro rovine che pur recenti dimostrano gi\u00e0 cento anni. Le finestre sbattono, una grossa tenda con il merletto viene usata come telone per raccogliere alla rinfusa oggetti personali lanciati da una finestra. Le porte delle case, laddove esistono ancora case, sono sotto terra per almeno due metri. Gli elicotteri sorvolano con insistenza la zona. Il Borghetto \u00e8 veramente come un pianeta abbandonato. Non \u00e8 pi\u00f9 raggiungibile, non ha connotati utili alla vita, ma ha conservato nella furia della terra che franava, ricordi, speranze, oggetti che hanno tanti significati, come quella tenda con il merletto. S\u00ec, \u00e8 vero, morti non ce ne sono, non \u00e8 stata una tragedia con scempio di vite umane, ma lo scempio c\u2019\u00e8 stato ugualmente, di risorse e di energie. La gente che con il terremoto aveva avuto la casa lesionata, adesso non ce l\u2019ha per niente. I senza tetto sono fin d\u2019ora definitivi, non provvisori. Tutta la citt\u00e0 ne \u00e8 rimasta coinvolta, colpita, ma avventurandosi per quella galleria degli orrori che \u00e8 diventata la Statale 16 Flaminia, ci si rende conto che la popolazione ha avuto una frustata morale che non si aspettava, che sentiva di non meritare. Gente che si era fatta la casa o il negozio con gran fatica. Tutto quel fermento di negozi e negozietti, di botteghe e di casette che fino a due giorni fa facevano parte dei nostri panorami. Ebbene \u00e8 finita. Passeranno mesi forse, ma arriver\u00e0 chi dovr\u00e0 livellare, ripulire dalle macerie e allora ci renderemo conto che questa frana ci ha derubato di molte, troppe cose\"\u201d.\nEppure gli anconetani, ancora una volta, non disperarono, abituati come sono a convivere con l\u2019idea del rischio, che si nasconde quasi in ogni anfratto della terra sulla quale vivono da millenni.\nGi\u00e0 dopo poche ora si parlava di ricostruzione e si tirarono fuori i progetti: nuovi quartieri, zone della citt\u00e0 da rivitalizzare, l\u2019arretramento della ferrovia\u2026\nI dubbi e le polemiche, certo, non mancavano: perch\u00e9, se si sapeva da secoli che l\u00ec c\u2019era la frana, i piani regolatori non ne hanno tenuto conto? Di chi sono le responsabilit\u00e0?\nSin da subito, per\u00f2, Ancona fu operativa: si impegnarono oltre mille uomini al giorno, tra Esercito, Marina, Polizia, Carabinieri e Guardia di Finanza, oltre duemila giovani volontari di Caritas, Arci, Azione cattolica, Cl, Scout e Focolari si misero a disposizione della macchina organizzativa e dei soccorsi, si studi\u00f2 la localizzazione per le nuove case, si cercarono i finanziamenti necessari per ripartire, si misero in moto le macchine della solidariet\u00e0 e, soprattutto, non ci si piangeva addosso. Lo scrisse anche un cronista del \u201cCorriere della Sera\u201d: \u201c\"gli ingredienti della tragedia ci sono tutti. Ma ad Ancona manca qualcosa\u2026 Infatti: la gente qui ha reagito subito, senza fare tragedie inutili\"\u201d.\nLe polemiche sulla prevedibilit\u00e0 della frana a causa della notoria pericolosit\u00e0 dell'area.\nCome sempre avviene in occasione di grandi o piccole catastrofi naturali, ci si pose il problema: si sarebbe potuto prevederla?\nLa \"frana Barducci\" era un fenomeno storicamente noto, citato in molti manuali di geologia, ma conosciuto a livello del mare, tant'\u00e8 che la zona litoranea tra il Borghetto e le Torrette \u00e8 sempre stata sgombra di edifici.\nDiversamente, l'alto della collina di Posatora non aveva manifestato in passato segni di grande instabilit\u00e0 a livello profondo: coloro che sostenevano l'imprevedibilit\u00e0 della frana citavano la permanenza \"in loco\" senza gravi danni, neppure in conseguenza del terremoto del 1972, della Chiesa di Santa Maria Liberatrice di Piazza Padella, risalente al XVI secolo su un precedente edificio sacro del XIII secolo.\nAl contrario, venne formulata l'accusa, poi trasfusasi in un'indagine giudiziaria e in un processo a carico dell'ex-Sindaco Alfredo Trifogli e dei tecnici comunali dell'epoca dell'edificazione, circa la mancata considerazione di uno studio del Prof. Vincenzo Cotecchia, allora funzionario del Genio Civile di Ancona, il quale aveva sconsigliato l'insediamento a Posatora di grandi fabbricati come la nuova Facolt\u00e0 di Medicina, l'Ospedale Geriatrico e l'Ospedale Oncologico.\nSulla questione si scrissero fiumi d'inchiostro, con perizie e controperizie, senza che si giungesse ad una verit\u00e0 definita, con esiti giudiziari altalenanti.\nGli interventi di risanamento dei quartieri colpiti e la creazione del sistema di monitoraggio della frana.\nNel 2012, in ricordo di quei terribili momenti, il sindaco Fiorello Gramillano ebbe a dichiarare:\nDal 1982 in avanti la frana non si \u00e8 mai fermata: il terreno smottato ha continuato a produrre piccoli e impercettibili movimenti, intramezzati a periodi di sostanziale \"calma piatta\".\nDopo 30 anni di monitoraggio quotidiano del suolo crollato, nel 2012 gli studiosi hanno rilevato un movimento che ha aumentato la loro attenzione: il terreno si \u00e8 mosso di 4 mm.\nData la presenza al di sotto della frana di una falda acquifera si era supposto che la grande nevicata dell'inverno 2012 avesse aumentato il volume dell'acqua causando uno scivolamento del suolo. Ma i geologi, che studiano 24 ore su 24 per 365 giorni all'anno il movimento della frana, hanno scongiurato questa ipotesi: \"Abbiamo monitorato costantemente la situazione: la falda \u00e8 nella stessa identica situazione di sempre [...]Siamo dotati di un sistema sensoriale - viene precisato dagli stessi - che ci permette di vedere se lo scioglimento delle nevi aumenta oppure no la falda acquifera\".\nLe cause dello spostamento di questi 4 mm dunque sono ancora da individuare e da ricercare attraverso lo studio e il monitoraggio del suolo e degli eventi che avvengono intorno ad esso, ed \u00e8 per questo motivo che gli studiosi riferiscono appunto di aver aumentato la vigilanza.\nAncona sotterranea.\nFino al periodo post-unitario, durante il quale fu costruito l'acquedotto dell'Esino, l'approvvigionamento di acqua potabile verso Ancona non era costante e soprattutto era minore del fabbisogno per alcuni mesi l'anno.\nQuindi nella prima met\u00e0 del 1800 furono avviati progetti, ricerche e lavori per potenziare e migliorare l\u2019erogazione del fabbisogno di acqua soprattutto nei periodi di siccit\u00e0; un approfondito studio di quell'epoca rivelava infatti che per otto mesi l'anno la presenza d'acqua era abbondante, mentre nei restanti quattro c'era un calo.\nProbabilmente nello stesso periodo venne recuperata parte dell\u2019antico acquedotto di Santa Margherita distrutto durante gli eventi bellici del 1799.\nDalla documentazione, dal rilievo e dalla ricerca storica, si evidenzia l\u2019esistenza di una vasta ed articolata opera idraulica, tuttora in gran parte funzionante, realizzata in varie epoche nel sottosuolo della nostra citt\u00e0 con lavori di captazione, distribuzione e accumulo, con una serie di cunicoli e cisterne lungo tutta la parte vecchia della citt\u00e0.\nL'esplorazione di questi cunicoli, ancora funzionanti, ma abbandonati da molti anni, \u00e8 iniziata nel giugno 2001: sono stati esplorati e rilevati circa 4 chilometri di cunicoli idraulici e almeno 15 tra pozzi e cisterne.\nQuesta rete di gallerie si estende dal rione Passetto fino al porto attraversando il viale della Vittoria e corso Mazzini, una diramazione si estende fino al colle Guasco sotto al Duomo.\nNel 2006 sono stati approntati dal Comune di Ancona dei percorsi di visita per il pubblico, con illuminazione adeguata e pannelli esplicativi. Dopo un breve periodo in cui vennero organizzate visite guidate da esperti in speleologia, per vari motivi tecnici queste vennero sospese.\nNel 2016 il Comune di Ancona ha riaperto al pubblico una parte di questi percorsi, la cui visita guidata ha riscosso un grande successo, con prenotazioni che potrebbero coprire un intero anno.\nI serbatoi idrici maggiori sono tre, ai quali corrispondono tre complessi di cunicoli di distribuzione: 1) il serbatoio detto \u201cLa Chioccia\u201d sito sotto via Trento vicino a piazza Diaz (al quale sono collegati i cunicoli della Fonte di Santa Margherita, del Viale della Vittoria e di Via Trento); 2) le cisterne sotto piazza Stamira (alle quali sono collegati i cunicoli di Piazza Cavour e di Corso Mazzini); 3) le cisterne dietro e sotto la fontana del Calamo (alle quali sono collegati i cunicoli della Fonte di Piazza del Plebiscito, di San Francesco alle Scale e della Fonte del Filello)."}
{"id": "450182", "revid": "261173", "url": "https://it.wikipedia.org/wiki?curid=450182", "title": "Missioni con equipaggio verso la stazione spaziale Mir", "text": "Questo \u00e8 l'elenco completo delle missioni con equipaggio verso la stazione spaziale Mir. La Mir fu una stazione spaziale prima sovietica poi russa che ebbe un enorme successo lanciata il 19 febbraio 1986. Una volta in orbita venne ampliata e visitata da pi\u00f9 equipaggi che vi soggiornarono per un periodo relativamente breve (circa per una settimana) come pure alcuni equipaggi che vi rimasero per periodi decisamente prolungati (tra cui quello pi\u00f9 lungo durato ben 14 mesi ed effettuato da Valerij Vladimirovi\u010d Poljakov \u2013 iniziato a gennaio del 1994 \u2013 che significa a tutt'oggi il record mondiale di permanenza nello spazio).\nMolti degli equipaggi che soggiornarono a bordo della Mir, impegnarono navicelle spaziali diverse per il loro lancio o ritorno a terra; il primo esempio di questa prassi fu l'equipaggio composto da Aleksandr Stepanovi\u010d Viktorenko e Muhammed Achmed Faris, lanciati il 22 luglio 1987 a bordo della Sojuz TM-3 e rientrati a terra una settimana pi\u00f9 tardi (il 30 luglio 1987) a bordo della Sojuz TM-2. L'equipaggio composto da pi\u00f9 cosmonauti (senza considerare le missioni dello Space Shuttle della NASA in questo calcolo) furono sei cosmonauti presenti a bordo della stazione spaziale. Questo venne raggiunto per la prima volta dopo l'aggancio della Sojuz TM-7 svoltosi il 26 novembre 1988 e dur\u00f2 ben tre settimane. La stazione spaziale rimase nell'orbita terrestre fino al 23 marzo 2001, quando venne fatta rientrare in atmosfera in maniera controllata per precipitare, spegnendosi man mano, sulle acque dell'Oceano Pacifico."}
{"id": "450188", "revid": "26891", "url": "https://it.wikipedia.org/wiki?curid=450188", "title": "Northrop F-5 Freedom Fighter", "text": ""}
{"id": "450199", "revid": "79968", "url": "https://it.wikipedia.org/wiki?curid=450199", "title": "Loggia massonica", "text": ""}
{"id": "450202", "revid": "26891", "url": "https://it.wikipedia.org/wiki?curid=450202", "title": "F-5 Tiger", "text": ""}
{"id": "450209", "revid": "26891", "url": "https://it.wikipedia.org/wiki?curid=450209", "title": "F-5 Freedom Fighter", "text": ""}
{"id": "450211", "revid": "597981", "url": "https://it.wikipedia.org/wiki?curid=450211", "title": "Francesco Saverio Borrelli", "text": "Biografia.\nFiglio di Manlio, ex presidente della Corte d\u2019Appello di Milano, si laure\u00f2 a Firenze in giurisprudenza con una tesi intitolata \"Sentimento e sentenza\", relatore Piero Calamandrei. Entr\u00f2 in magistratura nel luglio del 1955 come pubblico ministero. Si era anche diplomato nel 1952, come privatista, in pianoforte presso il Conservatorio L. Cherubini di Firenze. Nel dicembre del 1983 divenne Procuratore aggiunto presso il Tribunale di Milano, e tenne tale incarico fino al maggio del 1988, data in cui divenne capo dello stesso ufficio. Dal marzo 1999 alla pensione nell'aprile 2002 \u00e8 stato procuratore generale della Corte d'appello milanese.\nLa quasi totalit\u00e0 della sua carriera giudiziaria - circa 40 anni - ha avuto come epicentro il capoluogo lombardo, dove \u00e8 stato giudice presso il Tribunale, consigliere della Corte d'appello, Presidente di sezione del Tribunale, per poi passare all'ufficio del PM. Nel febbraio 1992, con l'inizio dell'inchiesta sul Pio Albergo Trivulzio cominci\u00f2 l'era di tangentopoli e diresse il pool di magistrati che indagarono sullo scandalo politico di Mani pulite insieme ad Antonio Di Pietro, Ilda Boccassini, Piercamillo Davigo e Gherardo Colombo e si segnal\u00f2 come uno dei magistrati pi\u00f9 determinati: fu lui, ad esempio, a spedire al leader socialista Bettino Craxi il primo avviso di garanzia. Nel dicembre 1993 suscitarono ampia eco le sue affermazioni rivolte ai candidati delle successive elezioni politiche (\"Se hanno scheletri nell'armadio, li tirino fuori prima che li troviamo noi\").\nAccompagn\u00f2 il corso delle inchieste di Mani pulite anche dopo il crollo della Prima Repubblica, fino a quando, dal 1999 al 2002, per sua stessa richiesta, rivest\u00ec la carica di Procuratore Generale presso la Corte d'Appello di Milano. Il 12 gennaio 2002 in questa veste concluse nella sua relazione, all'inaugurazione dell'anno giudiziario in Corte d'appello, con la frase, ripresa dal discorso del 1917 di Vittorio Emanuele Orlando dopo la disfatta di Caporetto, \u00abresistere, resistere, resistere\u00bb contro le riforme del governo Berlusconi, frase che ebbe successo come slogan e che \u00e8 stata successivamente definita come sua \"eredit\u00e0 morale\".\nIl 23 maggio del 2006, dopo un grave scandalo che coinvolse pesantemente il mondo del calcio italiano, fu nominato capo dell'ufficio indagini FIGC dal commissario straordinario di tale organismo, Guido Rossi. In seguito alle dimissioni di quest'ultimo nel settembre 2006, durante un'audizione parlamentare a Montecitorio, Borrelli lasci\u00f2 a sua volta l'incarico, per poi ritornare dopo aver parlato con il nuovo commissario straordinario, Luca Pancalli. Abbandon\u00f2 definitivamente l'incarico nel giugno 2007. Nel marzo dello stesso anno fu nominato, su proposta del Consiglio Accademico, Presidente del Conservatorio di Milano. Insieme all'ex collega e amico Gerardo D'Ambrosio, fu tra i firmatari dell'appello per la candidatura di Walter Veltroni alla guida del Partito Democratico, in vista delle elezioni del 14 ottobre 2007.\nBorrelli \u00e8 morto il 20 luglio 2019 dopo una lunga malattia alla Fondazione IRCCS Istituto Nazionale dei Tumori di Milano, dove era ricoverato per un tumore al cervello.. Per sua volont\u00e0 espressa gi\u00e0 parecchi anni prima del decesso, dopo la cremazione \u00e8 stato sepolto a Courmayeur.\nFrancesco Saverio Borrelli si \u00e8 dichiarato ateo sin da ragazzo. In un'intervista motiv\u00f3 questo suo ateismo per il fatto che \"\"dire che l'universo \u00e8 stato creato da Dio, \u00e8 frutto della debolezza umana e che non aggiunge nulla alla mia ignoranza\".\"\nDal 22 gennaio 2020 \u00e8 attiva una petizione su Change.org per dedicare una via di Milano all'illustre magistrato. La proposta viene raccolta dalla consigliera comunale Patrizia Bedori del Movimento 5 Stelle e si guadagna il favore dei consiglieri di M5S, PD e Lega, mentre si esprimono in maniera contraria quelli di Forza Italia.\nIl 2 novembre 2020 il suo nome \u00e8 stato iscritto nel Famedio di Milano."}
{"id": "450215", "revid": "155634", "url": "https://it.wikipedia.org/wiki?curid=450215", "title": "Tennis ai Giochi della II Olimpiade - Doppio maschile", "text": "Il Doppio maschile fu uno dei quattro eventi di Tennis disputatesi alla II olimpiade. Si disput\u00f2 dal 6 luglio all'11 luglio 1900. Vi parteciparono 16 tennisti provenienti da 3 nazioni."}
{"id": "450223", "revid": "2016868", "url": "https://it.wikipedia.org/wiki?curid=450223", "title": "Crazy Frog", "text": "Crazy Frog (letteralmente Rana pazza) \u00e8 un personaggio nato per pubblicizzare una suoneria per telefoni cellulari basata su \"The Annoying Thing\", un'animazione in grafica computerizzata creata da Erik Wernquist.\nDistribuita dal sito venditore di suonerie Jamba! (conosciuto come Jamster nel mercato inglese e cinese), il quale ha creato altri personaggi di successo come Schnuffel il coniglio o Mauli/Ren\u00e9 la talpa, l'animazione \u00e8 stata creata in origine per accompagnare gli effetti sonori creati da Daniel Malmedahl mentre tentava di imitare il suono di un motore a due tempi di una motocicletta. Viene citato in alcune situazioni (specialmente nel video \"Axel F\") come \"The Most Annoying Thing in The Universe\" (la cosa pi\u00f9 fastidiosa dell'universo) o come \"The Annoying Thing\" (la cosa fastidiosa).\nCrazy Frog ha creato una hit mondiale basata sul remix di \"Axel F\" (la colonna sonora della trilogia \"Beverly Hills Cop\"), che ha raggiunto il numero uno delle classifiche in Inghilterra, Australia, una parte di Europa e per un breve periodo anche in America. Il singolo \u00e8 poi stato subito seguito da un album, \"Crazy Frog Presents Crazy Hits\", e un secondo singolo, \"Popcorn\" (cover dell'omonima canzone di Gershon Kingsley), diventato un successo come il precedente.\nCrazy Frog ha poi conquistato il mercato con una linea di prodotti dedicata: giocattoli, videogiochi, tutti molto popolari nel Natale del 2005.\nNell'anno dei Mondiali di calcio del 2006 \u00e8 stato lanciato il remix della canzone dei Queen \"We Are the Champions\"; inoltre sono state create le cover di \"The Final Countdown\" degli Europe e della canzone natalizia \"Last Christmas\" degli Wham!.\nDescrizione.\n\u00c8 una rana antropomorfa che ha fatto dei video musicali. Ha un casco da motociclista bianco che raramente \u00e8 allacciato, una giacca marrone e, sul casco, degli occhiali che non ha mai abbassato.\nHa dita tozze, e l'iride dell'occhio sinistro \u00e8 molto pi\u00f9 grande di quella dell'occhio destro. Gli manca un dente nella parte alta a destra e mostra le sue controverse \"vergogne\" (appena visibili).\nNell'animazione originale il personaggio imita il movimento della mano richiesto per accelerare su una motocicletta imitando a voce il suono del motore. Quando l'immaginario motore parte, il personaggio comincia a levitare emettendo gas dal suo corpo e sparendo ad alta velocit\u00e0.\nStoria.\nNel 1997, il diciassettenne svedese Daniel Malmedahl registr\u00f2 la propria voce imitando il suono prodotto da un motore. Lo pubblic\u00f2 sul suo sito e attir\u00f2 l'attenzione di una televisione svedese che convinse Daniel a eseguire la sua performance dal vivo in TV.\nDopo il debutto televisivo di Daniel, la registrazione della sua performance cominci\u00f2 ad apparire sui programmi di peer to peer oltre che su vari siti con il nome di \"2TAKTARE.MP3\" (\"tv\u00e5taktare\" significa in lingua svedese \"motore a due tempi\")."}
{"id": "450225", "revid": "554814", "url": "https://it.wikipedia.org/wiki?curid=450225", "title": "Keiko Ichiguchi", "text": "Biografia.\nFin da piccola dimostra una certa passione per i manga, soprattutto per quelli di Ryoko Takahashi (inediti in Italia) e per il mondo dello \"sh\u014djo manga\" in generale.\nLa passione per il fumetto viene vissuta attivamente scrivendo e disegnando storie per diverse fanzine ai tempi del liceo (tra le altre cose Keiko si diverte ad ideare e disegnare storie di \"Holly e Benji\").\nPorta in giro i propri lavori per il Giappone alle diverse fiere amatoriali, raccogliendo dati di vendita incoraggianti: 1500 copie vendute in brevissimo tempo. \u00c8 proprio in quel periodo che la giovane mangaka matura l'idea di far diventare la propria passione una professione. Per saggiare le proprie capacit\u00e0 decide nel 1988 di partecipare al prestigioso concorso indetto dalla casa editrice Shogakukan dove ottiene il premio come migliore autrice. Il suo talento viene riconosciuto dalla \"sensei\" Fuyumi Souryo (conosciuta in Italia per le serie edite dalla Star Comics di \"Mars\" ed \"ES\"), che era anche uno dei membri della giuria. Decide cos\u00ec di intraprendere la strada dei fumetti.\nCon i soldi del premio riesce a pagarsi la fine degli studi universitari (si laurea in lingua italiana presso l'Universit\u00e0 di Osaka per gli studi delle lingue straniere) e un viaggio in Italia dove conosce il regista Dario Argento, sul quale aveva basato la sua tesi di laurea, e frequenta il corso di italiano tenuto dal professor Giorgio Amitrano (al quale prester\u00e0 la sua collezione di shojo), di cui diverr\u00e0 grande amica.\nUna volta mostrate le proprie capacit\u00e0 e decisa a percorrere la propria strada continuando a disegnare, Keiko Ichiguchi o per meglio dire \"Sakisaka Keiko\" (pseudonimo adottato a causa degli ostacoli posti in famiglia, che non vede di buon occhio il lavoro di mangaka) inizia a collaborare con la Shougakukan, per la quale realizzer\u00e0 diverse storie dapprima edite sulla rivista \"Bessatsu Sh\u014djo Comic\" e poi raccolte in volumetti monografici. Scriver\u00e0 anche diversi \"drama\" per la radio e articoli per la rivista \"Palet\" (rivista per ragazze in cui teneva una rubrica sui viaggi). La collaborazione con la prestigiosa casa editrice termina nel 1994.\nStanca del Giappone, Keiko decide allora di rischiare e, seguendo il consiglio degli amici, parte per l'Italia. Forte del proprio corso di italiano, Keiko quindi sbarca a Bologna nel 1994.\nL'impatto con la quotidianit\u00e0 italiana \u00e8 di difficile assorbimento per l'allora ventottenne autrice, che si scoraggia: l'incontro con i Kappa boys per\u00f2 la aiuta a recuperare fiducia. Da quell'incontro fortunato prender\u00e0 il via una fruttuosa e duratura collaborazione: il primo lavoro \u00e8 la realizzazione per Star Comics del volume \"Oltre la Porta\" realizzato in collaborazione con Andrea Baricordi, Massimiliano de Giovanni e Barbara Rossi, ossia gli stessi Kappa boys. Keiko riesce a ritagliarsi il proprio spazio all'interno del mercato italiano dei manga. Ben presto amplia i propri impegni non limitandosi solo a disegnare ma anche a tradurre i manga pi\u00f9 importanti (ad esempio \"Berserk\" e \"Vagabond\") e firmando articoli per la rivista \"Kappa Magazine\".\nIl legame con il proprio paese di origine comunque non si indebolisce e anzi si rafforza grazie alla collaborazione con la \"Hakusuisha\", un piccolo ma prestigioso editore nipponico per il quale realizza un libro sui misteri di Firenze, \"Mistery Guide\".\nVita privata.\n\u00c8 sposata con il fumettista italiano Andrea Venturi.\nOpere.\nTra parentesi data di pubblicazione originale e dati dell'edizione italiana, se disponibili:"}
{"id": "450226", "revid": "144796", "url": "https://it.wikipedia.org/wiki?curid=450226", "title": "Domenico Tardini", "text": "Biografia.\nDomenico Tardini studi\u00f2 teologia e filosofia nel Pontificio Seminario Romano Maggiore. Ordinato prete il 20 settembre 1912, si occup\u00f2 negli anni seguenti della formazione dei nuovi sacerdoti sia presso il seminario sia nel Collegio Urbano di Propaganda Fide, ma fu altres\u00ec impegnato nella cura pastorale nel centro e alla periferia di Roma. Entr\u00f2 nella Curia Romana nel 1921 nella Congregazione per gli affari ecclesiastici straordinari. Dal 1923 al 1929 fu assistente dell'Azione Cattolica, per poi ritornare nel 1929 alla Congregazione per gli Affari Ecclesiastici Straordinari quale Sotto-Segretario, dal 1937 come Segretario. Insieme con monsignor Montini (il futuro Paolo VI) fu Sostituto Segretario di Stato e dal 1944 Pro-Segretario.\nGi\u00e0 dal 1935 collaborava pure con la Segreteria di Stato, della quale fu nominato nel 1952 Pro-Segretario per gli affari straordinari. Nel 1946 ide\u00f2 l'istituzione culturale \"Villa Nazareth\", costituita in Fondazione da Papa Giovanni XXIII nel 1963. Nel 1958 Papa Giovanni XXIII nomin\u00f2 Tardini Segretario di Stato. Il 14 dicembre 1958 venne nominato Arcivescovo titolare di Laodicea di Siria in vista della sua nomina a cardinale, avvenuta nel concistoro del 15 dicembre 1958, il primo di papa Giovanni. Sembra che Tardini avesse rinunciato precedentemente alla porpora offertagli da Pio XII nel 1953.\nLa consacrazione episcopale avvenne il 27 dicembre dello stesso anno, la celebrazione venne officiata dal papa stesso. Nel 1959 Papa Giovanni XXIII lo nomin\u00f2 arciprete della patriarcale Basilica di San Pietro. Continu\u00f2 a ricoprire la carica di Segretario di Stato fino alla sua morte avvenuta, a causa di un attacco cardiaco, il 30 luglio 1961. Malgrado l'importante ruolo ricoperto, egli aveva continuato a definirsi semplicemente un prete romano. Domenico Tardini \u00e8 sepolto nel Monastero carmelitano di Vetralla.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "450228", "revid": "1318658", "url": "https://it.wikipedia.org/wiki?curid=450228", "title": "Galleria continua", "text": "Galleria continua \u00e8 una galleria d'arte contemporanea italiana. \u00c8 stata fondata da tre persone di San Gimignano e dintorni, Mario Cristiani, Lorenzo Fiaschi e Maurizio Rigillo. \nStoria.\nNata nella cittadina medioevale di San Gimignano nel 1990 con l'intento di dare continuit\u00e0 all'arte fortemente presente sul territorio, si \u00e8 presto imposta internazionalmente ospitando mostre di artisti come Etel Adnan, Ai Weiwei, Leila Alaoui, Juan Araujo, Kader Attia, Daniel Buren, Cai Guo-Qiang, Alejandro Campins, Iv\u00e1n Capote, Yoan Capote, Loris Cecchini, Elizabet Cervi\u00f1o, Chen Zhen, Nikhil Chopra, Marcelo Cidade, Jonathas De Andrade, Berlinde De Bruyckere, Leandro Erlich, Carlos Garaicoa, Osvaldo Gonz\u00e1lez, Antony Gormley, Gu Dexin, Shilpa Gupta, Subodh Gupta, Carsten H\u00f6ller, JR, Ilya Kabakov, Ilya &amp; Emilia Kabakov, Zhanna Kadyrova, Kan Xuan, Anish Kapoor, Andr\u00e9 Komatsu, Jannis Kounellis, Luis L\u00f3pez-Ch\u00e1vez, Jorge Macchi, Ahmed Mater, Cildo Meireles, Jos\u00e9 Manuel Mes\u00edas, Sabrina Mezzaqui, Margherita Morgantin, Moataz Nasr, Hans Op de Beeck, Ornaghi &amp; Prestinari, Giovanni Ozzola, Susana Pilar, Michelangelo Pistoletto, Kiwon Park, Qui Zhijie, Tobias Rehberger, Arcangelo Sassolino, Manuela Sedmach, Serse, Kiki Smith, Nedko Solakov, Marta Spagnoli, Jos\u00e9 Antonio Su\u00e1rez Londo\u00f1o, Hiroshi Sugimoto, Sun Yuan &amp; Peng Yu, Pascale Marthine Tayou, Armando Testa, Nari Ward, Sislej Xhafa, Jos\u00e9 Yaque, e Zhuang Hui.\nSan Gimignano.\nGalleria Continua apre per la prima volta a San Gimignano (Italia) nel 1990. &lt;ref name=\"Galleria Continua - San Gimignano/Roma - Italics Art and Landscape\"&gt;&lt;/ref&gt; Per la maggior parte del 20\u00b0 secolo, l'edificio che oggi ospita oggi la galleria \u00e8 stato lo spazio cinema/teatro della citt\u00e0. La sede principale della galleria si trova in via del castello e ci sono altre tre sedi pi\u00f9 piccole in Piazza della Cisterna, all'Arco dei Becci e sopra l'albergo \"Leon Bianco\". Galleria Continua / San Gimignano ha un calendario esaustivo di mostre e eventi, cambiando mostra ogni 3/4 mesi in un anno. Alcuni dei pi\u00f9 notevoli sono \"Omelia Contadina\" di JR (2020), \"Una cosa non esclude l'altra\" di Michelangelo Pistoletto e Pascale Marthine Tayou (2019), \"Daniel Buren &amp; Anish Kapoor\" (2018) e \"Co-ordinate\" di Antony Gormley (2017), solo per citarne alcuni.\nPechino.\nNel 2005 Galleria Continua ha aperto il suo primo spazio internazionale a Pechino, in Cina. \u00c8 stata la prima galleria d'arte straniera con un programma artistico internazionale in Cina. Situato nel 798 Art District, lo spazio espositivo ospita fino a 3 mostre all'anno.\nIl rapporto della galleria con Chen Zhen e Xu Min \u00e8 stato il punto di partenza per la sua avventura in Cina e nel 2004 Galleria Continua ha partecipato a una fiera d'arte contemporanea a Pechino prima di ospitare il suo primo progetto nello stesso anno nel 798 Art District. Ci\u00f2 si \u00e8 poi ripetuto in occasione del 15\u00b0 anniversario della presenza di Galleria Continua in Cina nel 2020 con la mostra \u201c15 years of Galleria Continua in China: to be Continua\u201d che ha visto opere di Ai Weiwei, Kader Attia, Daniel Buren, Loris Cecchini, Chen Zhen , Carlos Garaicoa, Antony Gormley, Carsten H\u00f6ller, Anish Kapoor, Hans Op de Beeck, Giovanni Ozzola, Michelangelo Pistoletto, Pascale Marthine Tayou, Qiu Zhijie, Kan Xuan, Sun Yuan &amp; Peng Yu e Zhuang Hui.\nLes Moulins.\nNel 2007 Galleria Continua si \u00e8 lanciata in una nuova importante avventura ed ha aperto a Boissy-le-Ch\u00e2tel lo spazio Le Moulin destinato ad accogliere progetti ed esposizioni di opere di grandi dimensioni.\nL'Avana.\nNel 2016 ha aperto un nuovo spazio espositivo a L'Avana. Situata nel cuore del Barrio Chino, in un cinema abbandonato, si inserisce come un perno per la vita culturale della citt\u00e0, cercando di coinvolgere nelle sue attivit\u00e0, il popolo locale.\nRoma.\nNel 2020, lo stesso anno del trentesimo anniversario di Galleria Continua, si apre un nuovo spazio a Roma, dedicato a una \"interculturalit\u00e0\" aperta e a nuove forme di dialogo e incontri tra arte e pubblico. \nS\u00e3o Paulo.\nNel 2020 ha anche aperto uno spazio a San Paolo del Brasile presso il complesso sportivo Pacaembu.\nParis.\nNel 2021 ha aperto uno spazio a Parigi, nel Le Marais, all'angolo tra Rue du Temple e Rue Michel-le-Comte. \nDubai.\nAlla fine del 2021, ha anche aperto una sede \"pop-up\" a Dubai con una mostra dell'artista britannico Anish Kapoor."}
{"id": "450243", "revid": "44735", "url": "https://it.wikipedia.org/wiki?curid=450243", "title": "Hung up", "text": ""}
{"id": "450244", "revid": "23", "url": "https://it.wikipedia.org/wiki?curid=450244", "title": "Live in volvo", "text": ""}
{"id": "450256", "revid": "287204", "url": "https://it.wikipedia.org/wiki?curid=450256", "title": "Assonometria obliqua", "text": ""}
{"id": "450265", "revid": "767487", "url": "https://it.wikipedia.org/wiki?curid=450265", "title": "I'm Going to Tell You a Secret (film)", "text": "I'm Going to Tell You a Secret \u00e8 un film documentario diretto da Jonas \u00c5kerlund del 2004 (ma uscito in DVD solo nel 2006).\nIl film racconta i retroscena del Re-Invention Tour della cantante Madonna andato in scena nel 2004. Oltre a mostrare le performance live, le prove dei ballerini il film racconta la vita privata di Madonna: il rapporto con il marito Guy Ritchie e con i figli, Lola e Rocco. Nel documentario viene illustrato anche il viaggio che Madonna, seguace della Kabbalah, fa in Israele al termine della tourn\u00e9e.\nIl film, mai uscito nelle sale, \u00e8 stato distribuito sui canali televisivi (in Italia \u00e8 andato in onda su Sky e MTV). Nel 2006 \u00e8 uscito nei negozi il DVD di questo film-documentario abbinato ad un CD dal vivo che contiene alcune canzoni eseguite durante il \"Re-Invention Tour\"."}
{"id": "450271", "revid": "321546", "url": "https://it.wikipedia.org/wiki?curid=450271", "title": "Teorema di Meusnier", "text": "In geometria differenziale, il teorema di Meusnier mette in relazione la curvatura di una superficie con la curvatura di una curva in essa contenuta.\nCurvature normali.\nSiano date una superficie formula_1 differenziabile e una curva formula_2 regolare sulla superficie stessa. Allora sono definiti i campi di versori normali, formula_3 della superficie e formula_4 della curva, generalmente non coincidenti.\nAllora \u00e8 possibile definire la curvatura normale della superficie formula_5 nella direzione della curva formula_6 rispetto al campo di versori formula_4 e la curvatura della curva formula_8. Il teorema di Meusnier asserisce che la curvatura della superficie nella direzione della curva formula_6 e la stessa curvatura della curva sono legate dalla relazione:\nIn questo senso le curvature normali della superficie sono le curvature delle curve tagliate dai piani normali alla superficie in un determinato punto.\nIn maniera pi\u00f9 semplice dice che Il raggio di curvatura di una sezione piana obliqua la cui normale\nformi con la normale alla superficie un angolo gamma \u00e8 pari al raggio di curvatura della sezione normale avente la stessa tangente moltiplicato per il coseno di gamma."}
{"id": "450280", "revid": "228587", "url": "https://it.wikipedia.org/wiki?curid=450280", "title": "Rete di potere", "text": "Con l'espressione rete di potere si intende il sistema di potere - come esercizio di influenza e condizionamento di scelte - esercitato da individui, istituzioni, enti compresi nel sistema relazionale (rete sociale). \nSecondo gli studiosi di \"social network analysis\", la specifica configurazione di una rete influenza aspettative, percezioni, azioni di un attore (sia esso un attore sociale, un individuo, un'azienda, un'associazione, un partito). In tal senso, la specifica posizione che un individuo occupa all'interno di una struttura relazionale influenza la sua capacit\u00e0 di attivazione dei social network.\nAd esempio, le \u00e9lite - come quelle politiche oppure economiche - troverebbero un \"posizionamento\" specifico all'interno della struttura relazionale. Secondo alcuni studiosi, il potere deriva dalla capacit\u00e0 di posizionamento nei flussi di comunicazione: chi \u00e8 attraversato dal maggior numero di percorsi geodetici (i percorsi pi\u00f9 brevi che uniscono due vertici) \u00e8 al centro di una rete di potere che pu\u00f2 condizionare a sua volta.\nGli studiosi che hanno inteso analizzare le reti di potere economico utilizzano l'approccio di rete per analizzare e spiegare il fenomeno degli \"interlocking directorates\" (co-presenza di un individuo in due o pi\u00f9 consigli di amministrazione); da queste analisi ne derivano statistiche di concorrenzialit\u00e0 - o non/concorrenzialit\u00e0 - del sistema economico."}
{"id": "450289", "revid": "2103829", "url": "https://it.wikipedia.org/wiki?curid=450289", "title": "Museo Bagatti Valsecchi", "text": "Il Museo Bagatti Valsecchi \u00e8 una dimora storica ubicata nel quartiere Montenapoleone, nel centro di Milano. \"Palazzo Bagatti Valsecchi\", che ospita il museo, fu acquistato dalla Regione Lombardia nel 1975 ed \u00e8 fra le pi\u00f9 importanti e meglio conservate d'Europa. Da ottobre 2008 \u00e8 parte del circuito \"Case Museo di Milano\".\nStoria.\nFausto e Giuseppe Bagatti Valsecchi, di Varedo, concepirono insieme il progetto di costruire una dimora in cui abitare ispirata ai palazzi signorili del Quattro e Cinquecento lombardo e di arredarla con oggetti d'arte rinascimentale. A questo scopo venne ampliato il palazzo milanese di famiglia (attuale sede del Museo) alla fine dell'Ottocento.\nL'unicit\u00e0 del progetto dei fratelli Bagatti Valsecchi stava nel voler creare un insieme (in tedesco, un \"Gesamtwerk\") assolutamente armonico, in cui l'edificio, le decorazioni fisse e i preziosi oggetti d'arte collezionati con passione contribuissero in uguale misura alla fedelt\u00e0 dell'ambientazione rinascimentale tuttora imprescindibile dalle collezioni (tra cui, per esempio, opere di Giovanni Bellini, Gentile Bellini, Giampietrino e Lorenzo di Niccol\u00f2).\nLa cultura ottocentesca che si riflette nella casa di Fausto e Giuseppe Bagatti Valsecchi era impegnata a ricercare nel passato l'ispirazione per le proprie manifestazioni artistiche. I due fratelli per\u00f2, discostandosi dalla strada pi\u00f9 battuta, non combinarono spunti attinti da epoche differenti. Piuttosto che verso l'eclettismo, indirizzarono le loro preferenze a suggestioni e oggetti del Rinascimento (v. Neorinascimento), in linea del resto con il programma culturale varato dalla giovane monarchia sabauda all'indomani dell'Unit\u00e0 d'Italia.\nDescrizione.\nIl Museo Bagatti Valsecchi, aperto al pubblico dal 1994, \u00e8 una casa-museo fra le pi\u00f9 importanti e meglio conservate d'Europa. A reggerla \u00e8 una fondazione privata, voluta dagli eredi Bagatti Valsecchi nel 1974 per esporre al pubblico le collezioni d'arte rinascimentale e gli oggetti d'arredo rinascimentale e neorinascimentale raccolti negli ultimi decenni del XIX secolo dai fratelli Fausto e Giuseppe per arricchire la propria casa.\nL'accoglienza ai visitatori si avvale per ogni stanza del Museo di dettagliate schede mobili redatte in italiano, inglese, francese, tedesco, spagnolo e giapponese, e di schede mappa rivolte ai bambini per consentire loro di seguire un percorso storico - artistico imparando giocando. \u00c8 possibile prenotare visite accompagnate da guide qualificate per bambini in italiano e per adulti in italiano, inglese, francese, tedesco, spagnolo e russo.\nIl Museo Bagatti Valsecchi \u00e8 gestito dalla Fondazione Bagatti Valsecchi - ONLUS, ente di diritto privato di cui, dal 15 febbraio 2021, riveste la carica di Presidente Camilla Bagatti Valsecchi. Pier Fausto Bagatti Valsecchi ha guidato l'omonima fondazione per 26 anni e ne \u00e8 oggi Presidente Onorario. Negli anni il Consiglio di Amministrazione anche Vittorio Sgarbi, in rappresentanza della Regione Lombardia."}
{"id": "450294", "revid": "2221156", "url": "https://it.wikipedia.org/wiki?curid=450294", "title": "Vincenzo di Saragozza", "text": "Biografia.\nSecondo la tradizione pi\u00f9 attendibile nacque a Huesca, alle propaggini dei Pirenei, ma anche le citt\u00e0 spagnole di Valencia e Saragozza ne rivendicano la nascita. Saragozza si trovava nella Regione della Tarragona, ed \u00e8 per questo che il santo \u00e8 spesso indicato anche come Vincenzo di Tarragona.\nDi nobile famiglia, figlio del console Eutichio e della matrona Enola, Vincenzo ebbe un'educazione pari al suo stato: destinato alle lettere, venne ben presto affidato dal padre a Valerio, vescovo di Saragozza, perch\u00e9 provvedesse alla sua formazione spirituale. Il vescovo lo nomin\u00f2 arcidiacono, considerandolo suo braccio destro ed affidandogli anche il compito di predicare in sua vece.\nIntanto Diocleziano scatenava la persecuzione contro i cristiani; gli editti dell'imperatore imponevano la distruzione di edifici, libri e arredi cristiani; i cristiani che ricoprivano cariche pubbliche sarebbero stati esautorati e sottoposti a torture e tutti i sudditi dell'impero prima di compiere una qualsiasi azione pubblica dovevano offrire sacrifici agli d\u00e8i.\nIn questo clima terribile il vescovo Valerio e l'arcidiacono Vincenzo non si sottrassero ai loro doveri continuando a testimoniare la loro fede e Daciano, il prefetto della provincia spagnola nella quale vivevano, ordin\u00f2 il loro arresto. Condotti a Valencia, dove Daciano teneva il tribunale, furono fustigati, torturati ed infine uccisi.\nIl culto.\nInizio del culto.\nCon l'avvento dell'imperatore Costantino, che si era convertito al cristianesimo, a Valencia veniva eretta una basilica in onore di san Vincenzo e sotto l'altare principale venivano composte le sue reliquie. Tuttavia, in seguito all'invasione dei Mori, i cristiani di Valencia trafugarono il corpo del Martire per metterlo al sicuro in Portogallo, in una chiesetta fatta appositamente costruire in localit\u00e0 del promontorio poi detto Capo San Vincenzo. Finita la guerra contro i Mori, le spoglie furono imbarcate su una nave che fece rotta verso Lisbona.\nNarra una leggenda devozionale che durante il viaggio alcuni corvi si posassero sulla prua e sulla poppa di tale nave quasi a voler significare la loro rinnovata protezione al santo martire che gi\u00e0 un giorno avevano salvato dalle fiere. Giunto in citt\u00e0, il corpo venne deposto nella chiesa di Santa Giusta e Santa Rufina e dopo qualche tempo, il 15 settembre 1173, trasportato solennemente in cattedrale. In ricordo vennero coniate delle monete.\nPatronati.\nProtettore in particolare degli orfani, delle vedove e dei poveri, san Vincenzo porta un nome che, da \"Vincens\", \u00e8 simbolo e un augurio di vittoria. Vincenzo \u00e8 il vincente, colui che vince il male, qualunque esso sia. San Vincenzo (S\u00e3o Vicente) \u00e8 patrono di Lisbona. Lo stemma della citt\u00e0 raffigura la nave che trasport\u00f2 i resti mortali di san Vincenzo, dall'Algarve a Lisbona nel 1173, governata, a poppa e a prua, dai due corvi, che vegliano sulle reliquie del santo.\nSan Vincenzo \u00e8 fra i martiri maggiormente conosciuti e venerati nel mondo cattolico e il suo culto, sin dai tempi pi\u00f9 remoti, si \u00e8 tramandato in molti paesi e non solo della Spagna sua patria. A tal proposito Agostino scriveva: \"Qual \u00e8 oggi la contrada, qual \u00e8 la provincia dove si estendono l'impero romano e il nome di Cristo che non celebri con gioia l'anniversario del martirio di San Vincenzo\"? Agostino, dal 410 al 413 ogni 22 gennaio pronunciava, dalla basilica Restituta di Cartagine, discorsi in onore del diacono martire Vincenzo. San Vincenzo si festeggia ancora il 22 gennaio in diverse localit\u00e0 dell'Europa, dell'Africa e perfino delle lontane Americhe. In Italia 91 tra parrocchie e chiese venerano il suo nome; sin dal '300 \u00e8 protettore della citt\u00e0 di Vicenza che, secondo un'antica leggenda, ne porta il nome, di Adrano (CT), di San Vincenzo la Costa (CS), di Villetta Barrea (AQ), di Nole (TO), di Ugento (LE) e dell'omonima Diocesi, di Miggiano (LE), di Arigliano (LE), di Tripi (ME) e di Mirabello Monferrato (AL).\nSan Vincenzo \u00e8 il patrono dell'Ordine dei Diaconi della diocesi di Bergamo.\nAlcune leggende agiografiche.\nIl martirio.\nSecondo una leggenda agiografica, il prefetto Daciano tent\u00f2 invano di piegare la volont\u00e0 di Valerio e Vincenzo e di fiaccare i loro corpi anzi si meravigli\u00f2, quando vennero portati al suo cospetto, di trovarli ancora in buone condizioni fisiche. Daciano si adir\u00f2 con le guardie, accusate di essere state troppo tenere con i due cristiani, poi cerc\u00f2 di adoperare le armi della persuasione. Queste furono le parole di Vincenzo anche a nome di Valerio: \nDaciano mand\u00f2 il vescovo in esilio e rivers\u00f2 la sua ira su Vincenzo. Il \"primo supplizio\" a lui riservato fu quello del cavalletto: uno strumento di tortura terribile che lussava tutte le ossa del corpo. Vincenzo rimaneva con gli occhi al cielo in preghiera, come se il supplizio non lo riguardasse. Daciano, pensando che la tortura fosse troppo lieve, comandava di arpionare il corpo con uncini di ferro. Vincenzo conservava lo stesso atteggiamento. Anzi cos\u00ec parlava rivolgendosi al carnefice: \nIl prefetto, con gli occhi fuori dall'orbita per la rabbia, ordin\u00f2 le ultime atrocit\u00e0: il martirio a graticola e le lamine infuocate. Vincenzo continuava a sopportare le torture impassibile. Daciano allora decise di sospendere quel genere di torture. Vincenzo fu portato in un'oscura prigione e disteso sopra cocci di vasi rotti perch\u00e9 gli si rinnovassero le piaghe e i dolori.\nA quel punto avvenne il \"miracolo\": le catene si spezzarono e i cocci si trasformarono in fiori, mentre uno splendore di luce celestiale illumin\u00f2 la cupa prigione. Gli angeli scesero dal cielo per consolare Vincenzo e prepararlo a godere del Paradiso. Il carceriere del santo si convert\u00ec.\nDaciano si apprest\u00f2 all'ultimo tentativo: convincere Vincenzo non pi\u00f9 con le torture, ma con favori. Lo fece trasferire su un letto e gli concesse di ricevere i suoi amici, cercando invano di piegarlo con le lusinghe.\nSul corpo.\nUna leggenda miracolistica racconta che dopo la morte, Daciano (oggi sarebbero identificati i cognomi italiani di origine romana Dassiano e Dassano) ordin\u00f2 che il corpo del martire venisse gettato in un campo deserto e dato in pasto alle fiere: Dio per\u00f2 sarebbe intervenuto mandando un corvo a vegliare e a difendere le spoglie del santo.\nSuccessivamente, il prefetto ordin\u00f2 che il cadavere fosse rinchiuso in un sacco e gettato in mare, legandovi un grosso sasso in modo da trascinarlo in fretta al fondo. Ma il sasso avrebbe galleggiato e la brezza avrebbe trasportato le sacre spoglie verso una spiaggia dove sarebbero state raccolte in seguito a una doppia apparizione a un cristiano e a una vedova: lo stesso santo avrebbe indicato il luogo dove giaceva il suo corpo e dove sarebbero accorsi i fedeli per dargli onorata sepoltura.\nOggi le reliquie del glorioso Martire sono custodite ad Acate in provincia di Ragusa.\nSui miracoli.\nNumerose sono le leggende devozionali su presunti miracoli attribuiti al santo: Gregorio di Tours narra di come gli abitanti di Saragozza vennero salvati dall'assedio posto da Childeberto re dei Franchi grazie all'intercessione di san Vincenzo, la cui tunica custodivano e veneravano. Fatta la pace lo stesso Childeberto portava a Parigi un'altra reliquia che si venerava a Saragozza: una stola del santo."}
{"id": "450296", "revid": "124825884", "url": "https://it.wikipedia.org/wiki?curid=450296", "title": "Difesa Damiano", "text": "La difesa Damiano \u00e8 un'apertura degli scacchi caratterizzata dalle mosse:\nL'apertura prende il nome dal giocatore e studioso portoghese del XVI secolo, Pedro Damiano, il quale tratt\u00f2 quest'apertura nel suo trattato scacchistico, individuandone subito le debolezze, per la verit\u00e0, e sconsigliandone l'impiego. La successiva denominazione di tale apertura \u2013 ad opera di altri \u2013 col nome dello scacchista, insomma, pare dunque una bizzarra ironia della sorte.\nAnalisi.\nQuesta apertura, considerata pessima dalla teoria, mira a difendere il pedone e5 in maniera passiva e indebolisce la posizione del Nero occupando la casa naturale di sviluppo del cavallo, scoprendo il re e chiudendo, per giunta, la diagonale alla donna.\nNon \u00e8 mai giocata ad alti livelli, neppure come sorpresa per l'avversario. Infatti dopo 3.Cxe5 il Nero si trova davanti a grossi problemi, specie se risponde con fxe5 \u2013 mossa che pu\u00f2 portare a uno scacco matto molto veloce: 1. e4 e5 2. Cf3 f6 3. Cxe5 fxe5 4. Dh5+ Re7 5. Dxe5+ Rf7 6. Ac4+ Rg6 7. Df5+ Rh6 8. d3+ g5 9. h4 d5 10. Axg5+ Rg7 11. De5+ Rg6 12. h5+ Rf7 13. Axd5+ Ae6 14. Dxe6+ Rg7 15. Df7#.\nLa debolezza di questa apertura, pure laddove il Nero non catturi il cavallo, fa s\u00ec che sia poco giocata anche a livelli modesti."}
{"id": "450303", "revid": "2033069", "url": "https://it.wikipedia.org/wiki?curid=450303", "title": "Surface - Mistero dagli abissi", "text": "Surface - Mistero dagli abissi (\"Surface\") \u00e8 una serie televisiva serializzata statunitense realizzato tra il 2005 ed il 2006 e trasmessa sul canale NBC negli Stati Uniti e in Italia prima su Fox e poi su Italia1. Il sottotitolo della serie in Italia \u00e8: \"Qualcosa sta per affiorare...\".\nLa serie fa parte del terzetto di serie fantascientifiche nate nel 2005 nel tentativo di emulare il grande successo di \"Lost\"; \"Surface\", insieme a \"Threshold\" (andato in onda sulla CBS) e ad \"Invasion\" (andato in onda sull'ABC), tuttavia ha subito il destino di essere annullata dopo una sola stagione, ma, a differenza delle altre due stroncate dai network senza appello rispettivamente con 13 e 22 episodi, Surface riesce almeno, con i 15 episodi della sua prima (ed unica) stagione, a concludere il primo arco narrativo.\nLa serie \u00e8 stata creata dai fratelli Jonas Pate e Josh Pate che hanno pi\u00f9 volte dichiarato di essersi ispirati a film come E.T. e Incontri ravvicinati del terzo tipo; la serie si \u00e8 conclusa nel febbraio 2006 e, a maggio dello stesso anno, la NBC ha comunicato che la serie non avrebbe avuto una seconda stagione.\nTrama.\nNuove forme di vita stanno affiorando dagli abissi marini in varie parti del mondo, dall'Antartide Meridionale al Golfo del Messico. Le creature acquatiche hanno un aspetto innocente e carino... ma c'\u00e8 qualcosa di strano sotto? Una squadra di scienziati e pescatori comincia ad indagare per scoprire se c'\u00e8 qualcosa di minaccioso sotto il mare.\nL'eroina del telefilm si chiama Laura Daugherty (Lake Bell) ed \u00e8 una giovane biologa marina, la prima a scoprire il segreto degli abissi; altri personaggi principali sono il suo superiore, il dottor Aleksander Cirko (Rade Serbedzija), un assicuratore appassionato di pesca subacquea, Richard Connely (Jay R. Ferguson), un quattordicenne introverso e curioso, Miles (Carter Jenkins), e l'agente del Pentagono Davis Lee (Ian Anthony Dale).\nTutto ha inizio quando, nel corso di una spedizione sottomarina, Laura scopre a oltre 1500 metri di profondit\u00e0 l'esistenza di misteriose creature. Contemporaneamente, un tragico incidente sembra confermare la veridicit\u00e0 dell'avvistamento della giovane ragazza. Richard, nel corso di una uscita di pesca subacquea assiste impotente ad un episodio raccapricciante: Lui e suo fratello erano andati a caccia di cernie con un fucile lancia arpioni attaccato al braccio del fratello, quando appare una creatura gigantesca che per\u00f2, non sembra avere intenzioni ostili, il fratello di Richard per\u00f2 spara alla creatura che si immerge, ma l'uomo non riesce a staccare il fucile dal suo braccio, e viene trascinato negli abissi. La scienziata si mette subito al lavoro per cercare l'origine di queste creature ma il dottor Cirko, incaricato dal governo di indagare sul caso, la ostacola in ogni modo. Nello stesso momento l'agente Davis Lee fa di tutto per infangare la reputazione di Laura nel mondo scientifico. Intanto anche Richard si impegna a cercare l'origine dei mostri marini, soprattutto nella speranza di ritrovare il fratello.\nIl mistero coinvolge anche altre persone, tra le quali un ufficiale di marina in navigazione nel Mare Antartico, una famiglia di Wilmington nel North Carolina, gli scienziati dell'istituto oceanografico di Monterey in California e un gruppo di subacquei nel Golfo del Messico.\nLa serie si avvale di moderne tecniche digitali per ricreare gli sfondi marini e le inquietanti creature.\nEpisodi.\nLa prima ed unica stagione si compone di 15 episodi, ma a differenza di quanto accade di solito con le serie annullate, la NBC, non essendo sicura sul concedere o no una seconda stagione, ha permesso agli autori di concludere il primo arco narrativo in modo da dare un finale degno e rendendo quindi i 15 episodi prodotti una vera e propria stagione televisiva; a maggio 2006 la NBC ha deciso che la serie era ormai conclusa.\nLa serie prosegue, per quasi tutti gli episodi, senza soluzione di continuit\u00e0 durante la stagione rendendo ogni episodio \"attaccato cronologicamente\" all'altro e creando una sorta di lungo film.\nCast.\nL'attrice protagonista Lake Bell, per partecipare alla serie, ha lasciato il ruolo di protagonista di Sally Heep nel legal drama di successo Boston Legal al quale ha preso parte solo nella prima stagione e, una volta terminata l'avventura di Surface, ad un paio di episodi della terza."}
{"id": "450306", "revid": "729019", "url": "https://it.wikipedia.org/wiki?curid=450306", "title": "Yleisradio", "text": "Yleisradio Oy (\"Rundradion\" in svedese), abbreviata come Yle, \u00e8 la radiotelevisione di Stato finlandese, che trasmette in tutto il territorio nazionale e anche in Svezia. Il 99,99% della societ\u00e0 \u00e8 di propriet\u00e0 dello Stato.\nStoria.\nL'azienda venne fondata nel 1926, ed \u00e8 formata da quattro canali televisivi digitali terrestri, 13 stazioni radiofoniche nazionali e 25 regionali qui sotto elencati.\nDal 1\u00ba gennaio 2013 non riscuote pi\u00f9 il canone, ma una particolare tassa progressiva da cui sono esentati i redditi pi\u00f9 bassi.\nL'azienda produce anche programmi in lingua svedese, realizzati dai dipartimenti Finlands Svenska Television e Finlands Svenska Radio."}
{"id": "450308", "revid": "599013", "url": "https://it.wikipedia.org/wiki?curid=450308", "title": "Yle", "text": ""}
{"id": "450315", "revid": "599013", "url": "https://it.wikipedia.org/wiki?curid=450315", "title": "Ruv", "text": ""}
{"id": "450328", "revid": "287204", "url": "https://it.wikipedia.org/wiki?curid=450328", "title": "Yu Suzuki", "text": "&lt;br&gt;\nPer oltre vent'anni \u00e8 stato la mente dietro a molti dei titoli che resero popolare il brand SEGA ed \u00e8 noto per diverse serie diventate veri e propri classici, come \"OutRun\" e \"After Burner\", ma anche \"Virtua Fighter\" e \"Shenmue\".\nBiografia.\nNato e cresciuto in Giappone, Suzuki si \u00e8 specializzato in Scienze Elettroniche all'Universit\u00e0 della Scienza di Okayama. Si \u00e8 unito alla SEGA nel 1983 come programmatore, e nel suo secondo anno di carriera ha creato un gioco arcade simulatore di guida chiamato \"Hang-On\". Dopo \"Hang-On\", Suzuki ha pubblicato il suo sequel \"Super Hang-On\" e parecchi altri titoli di successo come \"Out Run\" e \"After Burner II\".\nNel 1993, Suzuki ha creato \"Virtua Fighter\", un picchiaduro in grafica 3D, divenuto subito molto popolare.\n\"Shenmue\", creato da Suzuki per il Sega Dreamcast, ha dato origine a un nuovo sottogenere dei giochi di ruolo, staccandolo dall'impronta tipica che contraddistingue quel genere di giochi per ridimensionarlo con un concetto proprio di Suzuki chiamato \"FREE\" \"(Full Reactive Eyes Entertainment)\". La storia, la grafica e il sistema innovativo \u00e8 di molto superiore a tutti i giochi precedenti. \"Shenmue\" \u00e8 anche il gioco pi\u00f9 costoso di sempre per quanto riguarda lo sviluppo (sono stati stimati 20 milioni di dollari americani come spesa complessiva).\nUno dei giochi pi\u00f9 notevoli di Suzuki \u00e8 \"Ferrari F355 Challenge\", un simulatore di guida creato grazie ad un accordo con Ferrari. Il gioco ha attirato su di s\u00e9 l'attenzione non solo dell'industria videoludica, ma anche di quella automobilistica.\nNel 2003 Suzuki \u00e8 diventato la sesta persona ad essere introdotta nella Hall Of Fame dell'Accademia delle Arti Interattive e delle Scienze. Nello stesso anno, ha lasciato AM2 per formare un MMO Studio chiamato DigitalRex. Erano stati annunciati quattro nuovi giochi: \"Psy-Phi\", \"Shenmue Online\", \"Sega Race TV\" e un gioco sportivo, ma quest'ultimo e \"Shenmue Online\" furono cancellati durante lo sviluppo, mentre \"Psy-Phi\" sub\u00ec ritardi per il passaggio dalle schede Chihiro alla scheda Lindbergh e dopo essere stato completato venne presentato ad alcune fiere, ma mai commercializzato e infine scomparve anch'esso dai listini. \nIl vero scopo del nuovo studio, tuttavia, era di conquistare il sempre pi\u00f9 crescente mercato asiatico dei MMORPG tramite il progetto \"Shenmue Online\". Numerosi problemi durante lo sviluppo fecero s\u00ec che anche quel progetto venisse cancellato, dopo uno sviluppo che comunque cost\u00f2 a SEGA 26 milioni di dollari.\nA quattro anni di distanza dal suo abbandono di AM2, Yu Suzuki ha finalmente pubblicato un nuovo gioco arcade di corse automobilistiche, \"Sega Race TV\", sotto il nome di AM Plus. Il gioco \u00e8 stato pubblicizzato poco e distribuito ancora peggio, e dopo la sua uscita Suzuki ha ripreso il ruolo di consulente per AM2."}
{"id": "450331", "revid": "367445", "url": "https://it.wikipedia.org/wiki?curid=450331", "title": "Fulminato di mercurio", "text": "Il fulminato di mercurio \u00e8 un esplosivo primario (altamente sensibile alla frizione e agli urti). Viene usato soprattutto nella produzione di detonatori per esplosivi ed inneschi per cartucce.\nViene preparato miscelando alcol con una soluzione ottenuta dall'azione di acido nitrico concentrato su mercurio. Per accelerare la reazione si ricorre al cloruro di rame come catalizzatore.\nCaratteristiche.\nIl fulminato di mercurio \u00e8 un precipitato cristallino biancastro, pesante, insolubile in acqua, che esplode per urto e per riscaldamento. Pu\u00f2 esplodere facilmente anche se esposto direttamente ai raggi del sole, per l'effetto lente dei suoi cristalli. Anidro, \u00e8 un composto pericoloso da manipolare, mentre l'umidit\u00e0 ne attenua la sensibilit\u00e0.\nPrecauzioni.\nLa reazione produce vapori altamente tossici e corrosivi. La manipolazione del fulminato di mercurio \u00e8 relativamente sicura fino a quando questo \u00e8 umido. A 150\u00a0\u00b0C avviene la detonazione spontanea.\nStoria.\nVenne sintetizzato per la prima volta nel 1799 dall'inglese Edward Charles Howard (28 maggio 1774 \u2013 28 settembre 1816), per riscaldamento di una miscela di alcol, acido nitrico e mercurio.\nLa sua scoperta deriva dagli esperimenti degli alchimisti per trovare un rimedio contro la sifilide utilizzando il mercurio che aveva gi\u00e0 dimostrato capacit\u00e0 curative. Si scopr\u00ec che il mercurio poteva essere sciolto in acido nitrico e, se si aggiungeva etanolo, si otteneva il fulminato di mercurio.\nQuesto procedimento \u00e8 attribuito all'olandese \"Cornelius van Drebbel\" che, durante l'assedio de La Rochelle avrebbe costruito delle torpedini con una spoletta a percussione come riferito nel 1621 dall'inglese \"Joachim Morsius\" nel suo \"Tractatus de quinta Essentia\". La sua composizione chimica fu individuata da \"Kunckel\" nel 1690 e poi confermata da Bergmann (1769) e Scheele (1777).\nNel 1799 l'inglese Horward l'ottenne con un procedimento pi\u00f9 semplice e ne descrisse per primo le propriet\u00e0 esplosive in modo preciso. Esattamente nell'anno 1800, in Francia, Lulien Leroi cre\u00f2 il primo opificio per la produzione di fulminato di mercurio, ma mor\u00ec insieme a suo cognato in seguito ad una esplosione.\nNel 1821 l'inglese Wright produsse le prime capsule con fulminato di mercurio e gi\u00e0 nel 1836 in Francia furono prodotti in un anno 800 milioni di capsule utilizzando oltre 15 tonnellate di mercurio.\nAlfred Nobel scopr\u00ec la trasmissione della detonazione dal fulminato alla nitroglicerina.\nSino al XX secolo il fulminato di mercurio fu praticamente l'unico esplosivo da innesco usato. Attualmente il fulminato di mercurio tende ad essere rimpiazzato da altri esplosivi primari con caratteristiche di minore tossicit\u00e0 e maggiore stabilit\u00e0 nel tempo: azoturo di piombo, stifnato di piombo e tetrazene."}
{"id": "450333", "revid": "767487", "url": "https://it.wikipedia.org/wiki?curid=450333", "title": "Quartetto Amadeus", "text": "Il Quartetto Amadeus \u00e8 stato un quartetto d'archi fondato nel 1947 da Norbert Brainin.\nI componenti del quartetto erano:\nIl gruppo si sciolse nel 1987 per la scomparsa di Peter Schidlof."}
{"id": "450342", "revid": "122033322", "url": "https://it.wikipedia.org/wiki?curid=450342", "title": "SVT (azienda)", "text": "Sveriges Television o SVT, \u00e8 la compagnia pubblica televisiva di stato svedese. Appartiene al gruppo SVT Sveriges Television och Radio Grupp AB, di cui fa parte anche la Sveriges Radio.\nStoria.\nLa televisione fu introdotta in Svezia nel settembre 1956, ma la SVT \u00e8 stata fondata nel 1979, quando SR, allora unica compagnia pubblica, diventa la capofila di 4 differenti divisioni tra cui quella televisiva. Ha diversi canali televisivi tra cui SVT1, SVT2, SVT24, \"Barnkanalen\" (emittente per i giovani) e \"Kunskapskanalen\" (emittente culturale).\nSVT, pur essendo pubblica, non appartiene allo Stato, ma a una fondazione amministrativa che ne garantisce l'indipendenza.\nEventi organizzati.\nLa SVT insieme alla SR organizza e trasmette ogni anno il Melodifestivalen, un festival musicale. Il vincitore di ogni edizione deve rappresentare la Svezia all'Eurovision Song Contest, che \u00e8 stato vinto per sei volte dalla Svezia.\nInsieme alla Rai, la SVT co-produce la serie televisiva italiana \"Il commissario Montalbano\". \nIl CEO della SVT \u00e8 Hanna Stj\u00e4rne.\nCanali televisivi.\nOltre ai suddetti canali, la SVT possiede anche alcune emittenti televisive regionali.\nFinanziamenti.\nLa SVT fino al 2019 era finanziata dal canone televisivo, che era di 2076 corone svedesi (232,47 euro); \u00e8 stato sostituito da una tassa basata sul reddito. Trasmette pubblicit\u00e0 durante alcuni grandi eventi sportivi e non."}
{"id": "450348", "revid": "599013", "url": "https://it.wikipedia.org/wiki?curid=450348", "title": "Svt", "text": ""}
{"id": "450352", "revid": "2184720", "url": "https://it.wikipedia.org/wiki?curid=450352", "title": "Nessuno tocchi Caino", "text": "Nessuno tocchi Caino (in inglese Hands Off Cain) \u00e8 una ONG italiana, attiva internazionalmente, affiliata al Partito Radicale Transnazionale, il cui principale obiettivo \u00e8 l'attuazione della moratoria universale della pena di morte e pi\u00f9 in generale la lotta contro la tortura.\nIl nome \u00e8 tratto dalla Genesi: \nStoria.\n\"Nessuno tocchi Caino\" \u00e8 stata fondata a Bruxelles nel 1993, ad opera dei parlamentari Mariateresa Di Lascia e Sergio D'Elia (ex dirigente della formazione terroristica comunista Prima Linea).\nLa moratoria universale della pena di morte.\nTra il novembre e il dicembre del 2007, l'Assemblea generale delle Nazioni Unite ha prima approvato e poi ratificato la moratoria universale della pena di morte.\nAttivit\u00e0.\nNel 2003, riprendendo e facendo proprie le di Marco Pannella all'organizzazione umanitaria \"Amnesty International\", Sergio D'Elia si rese protagonista di un'accesa polemica con la sezione italiana dell'organizzazione. L'esponente radicale accus\u00f2 \"Amnesty International\" di non appoggiare la politica adottata da Nessuno tocchi Caino volta ad ottenere una risoluzione ONU per una moratoria della pena di morte, di essere \"provatamente responsabile\" della bocciatura in sede europea di tale politica per la moratoria, e di seguire piuttosto una linea abolizionista. \"Amnesty International\", vincolata dai propri principi ad una rigida indipendenza da ideologie, gruppi religiosi, economici e governi in caso di collaborazione con organismi terzi, afferm\u00f2 invece di essere favorevole alla moratoria, primo passo verso l'abolizione della pena di morte. La polemica non rientr\u00f2 negli anni successivi, ed ancora nel gennaio 2007 \"Amnesty International\" venne accusata da Nessuno tocchi Caino di osteggiare \"presso le capitali europee, e non solo\" le iniziative per l'ottenimento di una moratoria in sede ONU, e i radicali tornarono a chiederle di appoggiare i propri sforzi.\nIn musica.\nEnrico Ruggeri e Andrea Mir\u00f2 hanno partecipato al Festival di Sanremo 2003 con una canzone intitolata \"Nessuno tocchi Caino\", scritta appunto per promuovere l'associazione. Il brano si classific\u00f2 quarto nella classifica finale e il videoclip del brano \u00e8 stato diretto da Oliviero Toscani."}
{"id": "450355", "revid": "124455925", "url": "https://it.wikipedia.org/wiki?curid=450355", "title": "Annapolis", "text": "Annapolis \u00e8 una citt\u00e0 degli Stati Uniti d'America, capitale dello Stato del Maryland e capoluogo della contea di Anne Arundel. La citt\u00e0 fa parte dell'area metropolitana di Baltimora-Washington e, in base a una stima del 2014, ha una popolazione di abitanti. Annapolis \u00e8 situata sul fiume Severn a circa due miglia dalla sua foce nella Chesapeake Bay, 26 miglia a sud-est di Baltimora e altrettante a nord-est di Washington. La citt\u00e0 \u00e8 sede dell'Accademia Navale degli Stati Uniti e del St. John's College.\nStoria.\nPeriodo coloniale e indipendenza (1649-1800).\nNel 1649 alcuni puritani esiliati dalla Virginia e guidati da William Stone fondarono un insediamento che chiamarono Providence, sulla sponda settentrionale del fiume Severn. I coloni si spostarono, per\u00f2, sulla sponda meridionale in un porto meglio protetto e l'insediamento fu chiamato in successione Town at Proctor's, Town at the Severn, Anne Arundel's Towne (dal nome della moglie di Cecilius Calvert, II Lord Baltimore, che mor\u00ec poco dopo).\nFu solo nel 1694 quando Sir Francis Nicholson spost\u00f2 qui la capitale della colonia, subito dopo il rovesciamento del governo cattolico del lord proprietario, che la citt\u00e0 ricevette il nome di Annapolis, in onore della principessa Anna Stuart, in seguito Regina Anna d'Inghilterra; nel 1708 ricevette anche lo \"status\" di citt\u00e0.\nDalla met\u00e0 del XVIII secolo fino alla guerra d'indipendenza, Annapolis fu conosciuta per la sua ricca e colta societ\u00e0. Nel 1745 Jonas Green fond\u00f2 la \"Maryland Gazette\", che poi divenne un importante giornale settimanale, e nel 1769 fu aperto anche un teatro; in questo periodo il volume d'affari del commercio fu notevole ma declin\u00f2 rapidamente quando nel 1780 Baltimora divenne il porto d'entrata delle merci nelle colonie nord-americane, cosicch\u00e9 l'unica attivit\u00e0 economica importante rimasta ad Annapolis fu la lavorazione delle ostriche. Attualmente Annapolis \u00e8 la sede di un gran numero di barche da diporto che hanno ampiamente sostituito per importanza l'industria alimentare della citt\u00e0.\nAnnapolis divenne temporaneamente Capitale degli Stati Uniti dopo la firma del Trattato di Parigi del 1783. Il Congresso si riun\u00ec qui dal 26 novembre 1783 al 3 giugno 1784, e fu qui che il 23 dicembre 1783 il generale Washington si dimise da comandante in capo dell'Esercito Continentale. Nel 1786 fu convocata ad Annapolis una riunione (nota come \"Annapolis Convention\") dei delegati di tutti gli Stati dell'Unione per stabilire delle misure per una migliore regolamentazione del commercio; intervennero per\u00f2 solo i delegati di cinque Stati (New York, Pennsylvania, Virginia, New Jersey e Delaware) cosicch\u00e9 si rinvi\u00f2 ogni decisione a un altro incontro da tenersi a Filadelfia l'anno dopo. Dall'incontro di Filadelfia nacque poi l'attuale Costituzione degli Stati Uniti.\nGuerra di secessione.\nDurante questo periodo ad Annapolis fu creato un campo di prigionia alla periferia della citt\u00e0, e un importante ospedale dove venivano curati i soldati (e i prigionieri di guerra) feriti.\nEra contemporanea (dal 1900 a oggi).\nA nord del palazzo del governo si trova il monumento a Thurgood Marshall, avvocato del Maryland che aveva vinto cause importanti sui diritti civili, il primo afro-americano a essere nominato giudice della Corte Suprema degli Stati Uniti.\nNelle vicinanze si trova il Palazzo del Tesoro, eretto alla fine del XVII secolo, la chiesa episcopale di Sant'Anna, una statua del presidente della Corte Suprema Roger Taney e una del generale Johann de Kalb.\nCi sono un certo numero di residenze nello stile architettonico del XVIII secolo e anche i nomi di alcune strade (King George, Prince George, Hanover e Duke of Gloucester) richiamano l'epoca coloniale. Annapolis \u00e8 la sede del St. John's College, un istituto non confessionale sostenuto in parte dallo Stato, aperto nel 1789 come successore della King William's School, fondata da un atto del parlamento del Maryland nel 1696 e aperta nel 1701. Il suo edificio principale, la McDowell Hall, fu originariamente costruita per essere la residenza del governatore.\nIl 26 e 27 settembre 2003 l'uragano Isabel si abbatt\u00e9 su Annapolis creando la pi\u00f9 grave inondazione della storia cittadina .\nNel novembre 2007 si \u00e8 tenuta ad Annapolis una conferenza di pace organizzata dall'amministrazione Bush per dare una svolta alla \"questione palestinese\", alla quale hanno partecipato lo Stato di Israele nella persona di Ehud Olmert e l'Autorit\u00e0 Nazionale Palestinese rappresentata da Abu Mazen.\nIstituzioni, enti e associazioni.\nCampidoglio.\nIl Campidoglio del Maryland (\"Maryland State House\") \u00e8 il pi\u00f9 vecchio edificio governativo degli Stati Uniti che sia stato usato ininterrottamente dalla sua costruzione (iniziatasi nel 1772, apertura nel 1779); alla sommit\u00e0 vi \u00e8 una cupola fatta di legno, la pi\u00f9 grande della nazione. Il Campidoglio del Maryland ospit\u00f2 i lavori governativi dal 26 novembre 1783 al 13 agosto 1784, e qui fu ratificato il Trattato di Parigi il 14 gennaio 1784: per questo Annapolis divenne la prima capitale federale in tempo di pace. George Washington sostenne vigorosamente l'opportunit\u00e0 di scegliere in modo definitivo Annapolis come capitale federale, ma quando fu costruita la citt\u00e0 di Washington, ordin\u00f2 all'architetto Pierre L'Enfant di prendere a modello il Campidoglio di Annapolis per costruire quello di Washington.\nAccademia Navale degli Stati Uniti.\nL'Accademia navale di Annapolis (United States Naval Academy) fu fondata nel 1845 al posto del vecchio Fort Severn, e adesso occupa un terreno che va dal fiume Severn alla Chesapeake Bay.\nAltro.\nNella zona di Annapolis \u00e8 stato installato in passato un trasmettitore VLF (cio\u00e8 a bassissima frequenza) chiamato NSS Annapolis, usato dalla Marina degli Stati Uniti per comunicare con i sommergibili della flotta atlantica.\nGeografia fisica.\nTerritorio.\nAnnapolis \u00e8 situata 28 miglia a est di Washington DC ed \u00e8 la capitale statale pi\u00f9 vicina a essa.\nSecondo lo United States Census Bureau, la citt\u00e0 ha una superficie totale di , dei quali di territorio e di acque interne (11,70% del totale).\nClima.\nLa citt\u00e0 si trova nella pianura costiera atlantica ed \u00e8 relativamente pianeggiante. Il clima \u00e8 temperato caldo, con estati calde e inverni rigidi.\nSociet\u00e0.\nEvoluzione demografica.\nAl censimento del 2000 risultavano abitanti, la cui origine etnica era cos\u00ec suddivisa: 62,66% bianchi, 31,44% neri, 6,42% ispanici, 1,81% asiatici, 0,17% nativi americani, 0,03% isolani dell'Oceano Pacifico, 2,22% di altra origine, 1,67% multirazziali."}
{"id": "450360", "revid": "599013", "url": "https://it.wikipedia.org/wiki?curid=450360", "title": "Tvp", "text": ""}
{"id": "450368", "revid": "124168667", "url": "https://it.wikipedia.org/wiki?curid=450368", "title": "Groupe PSA", "text": "Groupe PSA, noto semplicemente come PSA (noto legalmente come Peugeot S.A.), era un gruppo industriale francese attivo nella produzione di autoveicoli e motoveicoli a cui appartenevano i marchi automobilistici Peugeot, Citro\u00ebn, DS Automobiles, Opel e Vauxhall Motors.\nProfilo.\nIl gruppo era nato dalla fusione di \"Peugeot SA\" con \"Citro\u00ebn SA\". Nel 1974 \"Peugeot SA\" acquis\u00ec il 38,2% di Citro\u00ebn e nel 1976 si fuse con la societ\u00e0 della famiglia Michelin, ormai sull'orlo della bancarotta, incrementando la partecipazione all'89,95%. Nacque cos\u00ec PSA (sigla di \"Peugeot Soci\u00e9t\u00e9 Anonyme\"), in seguito modificato in \"PSA Peugeot Citro\u00ebn\" e successivamente in \"Gruppo PSA\".\nIl nuovo gruppo ebbe un buon periodo finanziario dal 1976 al 1979, quando Citro\u00ebn mise sul mercato due modelli di successo, la GS e la CX, mentre Peugeot si dimostrava particolarmente prudente nelle sue spese. PSA acquis\u00ec in pochi anni anche gli stabilimenti di Chrysler Europe, ampliando le capacit\u00e0 di produzione ma portando anche oneri finanziari e perdite a bilancio, soprattutto nel periodo 1980-1985. Con questa acquisizione il gruppo compr\u00f2 anche il marchio Simca, e in seguito al cambio di nome della Chrysler Europe in Talbot nel 1979, per sette anni sul mercato apparvero alcuni modelli dalla comune origine marchiati in tre modi diversi. Nel 1986 il marchio Talbot cess\u00f2 di esistere sul mercato e la produzione prosegu\u00ec con i due soli marchi Peugeot e Citro\u00ebn.\nI due marchi mantennero separate le reti di vendita e di assistenza, ma beneficiarono delle stesse piattaforme produttive e delle stesse tecnologie, nonch\u00e9 delle stesse reti di distribuzione delle vetture e dei pezzi di ricambio.\nPSA aveva un accordo di collaborazione con Fiat SpA, tramite la societ\u00e0 Sevel (\"Soci\u00e9t\u00e9 Europ\u00e9enne de V\u00e9hicules L\u00e9gers SpA\" - \"Societ\u00e0 Europea Veicoli Leggeri SpA\"), posseduta al 50% da Fiat, al 25% da Automobiles Peugeot e al 25% da Automobiles Citro\u00ebn. Due stabilimenti (Sevel-Sud in Italia, a Atessa, e Sevel Nord, in Francia, a Valenciennes) sono stati adibiti alla costruzione di tre categorie di veicoli, commerciali leggeri (come il Peugeot Expert o il Fiat Scudo), monovolume (il quartetto Fiat Ulysse/Lancia Phedra/Peugeot 807/Citro\u00ebn C8), costruiti nello stabilimento di Valenciennes, e veicoli commerciali come i Fiat Ducato, Citro\u00ebn Jumper, Peugeot Boxer, costruiti nello stabilimento di Atessa.\nUn altro accordo \u00e8 stato stipulato tra PSA e Toyota per lo sviluppo e la costruzione di superutilitarie in un impianto di nuova costruzione, in Repubblica Ceca. La societ\u00e0 che governa lo stabilimento, la TPCA (\"Toyota Peugeot Citro\u00ebn Automobile\") \u00e8 a capo della costruzione delle gemelle Citro\u00ebn C1, Peugeot 108 (prima Peugeot 107) e Toyota Aygo. Un ulteriore joint-venture esiste tra PSA e BMW, soprattutto a livello di meccanica.\nIl marketing della societ\u00e0 si era impegnato nell'espansione dei propri prodotti all'interno di diversi Paesi in via di recente e rapido sviluppo. Questo port\u00f2 a ingenti investimenti e accordi in Sud America, Iran (Iran Khodro) e Cina (Dongfeng Peugeot-Citro\u00ebn Automobile). PSA possedeva anche la societ\u00e0 di logistica e trasporti Gefco, e nel Regno Unito operava anche attraverso la societ\u00e0 di accessori per auto Motaquip.\nNel 1997 l'amministratore delegato di PSA era Jean-Martin Folz; in questo periodo vi fu un'altra collaborazione con Fiat e il gruppo turco Tofa\u015f per la realizzazione di un nuovo veicolo multispazio, poi commercializzato come Peugeot Bipper, Citro\u00ebn Nemo e Fiat Qubo. Nel 2007 Folz fu sostituito da Christian Streiff, proveniente dalla Airbus, alla guida del gruppo fino al 2009, quando il consiglio di amministrazione dell'azienda lo solleva dall'incarico a favore di Philippe Varin.\nIl 29 febbraio 2012 PSA sigl\u00f2 un'alleanza col gruppo statunitense General Motors per lo sviluppo e la condivisione di piattaforme, componenti e altre tecnologie. Nell'occasione GM acquis\u00ec il 7% del pacchetto azionario del gruppo francese. \nNel 2014, colpito gravemente dalla crisi del 2008, il gruppo PSA dovette far entrare nel capitale azionario lo stato francese e la Dongfeng Motor. Lo stesso anno Carlos Tavares fu nominato presidente del gruppo. \nNel 2016 PSA Peugeot Citro\u00ebn cambi\u00f2 nome e diventa Groupe PSA. \nIl 6 marzo 2017 PSA acquis\u00ec Opel e Vauxhall Motors dalla General Motors per 1,3 miliardi di euro, con un'operazione dal costo totale di 2,2 miliardi. Il gruppo divenne cos\u00ec il secondo costruttore auto in Europa dietro Volkswagen.\nL'accordo di fusione con FCA.\nIl 31 ottobre 2019 i consigli di amministrazione di Groupe PSA e di FCA annunciarono il via libera alla \"fusione tra eguali\" da 50 miliardi di dollari. Il nuovo gruppo sar\u00e0 quotato a New York, Milano e Parigi, la sede fiscale e legale sar\u00e0 ad Amsterdam, Carlos Tavares sar\u00e0 l'amministratore delegato e John Elkann presidente, cinque i consiglieri PSA (pi\u00f9 Tavares), cinque i consiglieri FCA. Il governo francese, che aveva ostacolato l'avvicinamento tra FCA e Renault nel corso del 2019, in questo casa data la sua quota di minoranza e perci\u00f2 ininfluente non ha potuto opporsi alla fusione che ha comportato lo sciogliemnto di PSA e il trasferimento degli ASSET in OLANDA poi incorporata in FCA che ha preso il nome di STELLANTIS ...\nIl 18 dicembre 2019 l'annuncio ufficiale: le due societ\u00e0 sono d'accordo sulla fusione per dare vita al quarto costruttore automobilistico al mondo con 8,7 milioni di veicoli e ricavi complessivi di 170 miliardi di euro. Il nome non fu annunciato subito. L'accordo prevedeva che nel consiglio di amministrazione due posti fossero riservati ai rappresentanti dei lavoratori di FCA e PSA. La quota della societ\u00e0 cinese Dongfeng sarebbe scesa al 4,5%. Prima del closing FCA avrebbe distribuito ai propri azionisti un dividendo speciale di 5,5 miliardi di euro mentre PSA avrebbe distribuito ai propri azionisti la quota del 46% detenuta dalla societ\u00e0 componentistica Faurecia.\nNel 2020 FCA e PSA avrebbero inoltre distribuito un dividendo ordinario di 1,1 miliardi di euro relativo all'esercizio 2019. Al closing gli azionisti PSA ricevono 1,742 azioni della nuova societ\u00e0 per ogni azione PSA detenuta, gli azionisti FCA avranno un'azione della nuova societ\u00e0 per ogni azione FCA detenuta. Una volta perfezionata l'operazione, FCA si separa dalla partecipazione tenuta in Comau a beneficio degli azionisti del nuovo gruppo.\nStellantis.\nIl 15 luglio 2020 \u00e8 stato ufficializzato che il nome del nuovo gruppo nato dalla fusione dei due colossi sar\u00e0 Stellantis. \nA met\u00e0 settembre del 2020 Fca e Psa rivedono i termini dell'accordo a causa dell'emergenza COVID-19. In particolare viene ridotta di 2,6 miliardi la parte in contanti del maxi-dividendo, il resto in azioni Faurecia, il gruppo di componentistica auto controllato dai francesi, distribuito a tutti gli azionisti di Stellantis a fusione avvenuta.\nAlla fine di settembre Fca e Psa hanno annunciato la composizione del nuovo board di Stellantis: presidente John Elkann, vicepresidente Robert Peugeot, amministratore delegato Carlos Tavares. Amministratori: Henri de Castries, Andrea Agnelli, Fiona Clare Cicconi, Nicolas Dufourcq, Ann Frances Godbehere, Wang Ling Martello, Jacques de Saint-Exup\u00e9ry, Kevin Scott.\nIl 21 dicembre 2020 la UE approva la fusione tra le due societ\u00e0.\nLa nuova societ\u00e0 \u00e8 operativa dal 16 gennaio 2021.\nAzionariato.\n\"Al 27 ottobre 2019\"\nFamiglia Peugeot.\nIl Gruppo PSA \u00e8 diventato di propriet\u00e0 paritaria tra la famiglia Peugeot, lo stato francese e la Dongfeng Motor a seguito della crisi del settore automobilistico avvenuta a partire del 2008. La holding di famiglia \u00e8 \"Etablissements Peugeot Fr\u00e8res\", partecipata dai rami principali della famiglia, che controlla il 75% di \"Fonci\u00e8re, Financi\u00e8re et de Participations\" (FFP). FFP, creata dalla famiglia nel 1929 e quotata in borsa, detiene le principali partecipazioni dei Peugeot tra le quali il Gruppo PSA."}
{"id": "450371", "revid": "729019", "url": "https://it.wikipedia.org/wiki?curid=450371", "title": "Controversiae", "text": "Nella retorica tardorepubblicana e augustea declamazioni che riprendono le vecchie \"ipotesi\" o \"quaestiones finitae\" o \"causae\". \nLa prassi prevedeva che si fissasse un principio giuridico e si esponesse brevemente un ipotetico quadro di avvenimenti, dopodich\u00e9 il declamatore doveva sostenere il ruolo di uno o, pi\u00f9 di frequente, di tutti i partecipanti al processo immaginario. \nUna \"controversia\" si articola generalmente in tre parti: \"proemium\" (introduzione e articolazione del principio giuridico), \"narratio\" (esposizione della situazione), \"argumentatio\" (sviluppo dell'argomentazione), nella quale si d\u00e0 ampio risalto a due caratteri fondamentali dell'oratoria declamatoria, la \"divisio\" e il \"color\" (plur. \"colores\"). Nella prima, il retore analizzava le suddivisioni a suo giudizio presupposte nella causa in oggetto, fossero esse di tipo giuridico (\"quaestiones\") o morali (\"tractationes\"); i \"colores\" sono invece i particolari modi di accostare la materia (religioso, patetico e solenne ecc.), ossia impostazioni psicologiche assai variabili anche in base al valore di attenuanti o aggravanti che dovevano avere."}
{"id": "450380", "revid": "1429175", "url": "https://it.wikipedia.org/wiki?curid=450380", "title": "Comunit\u00e0 scientifica", "text": "La comunit\u00e0 scientifica \u00e8 l'insieme di scienziati, tecnici e teorici, e delle loro relazioni e interazioni, che partecipano al processo di ricerca scientifica nei vari ambiti della scienza. Essa dunque \u00e8 normalmente divisa in \"sotto-comunit\u00e0\", ognuna operante in un particolare campo all'interno della scienza (ad es. c'\u00e8 una comunit\u00e0 robotica all'interno del campo delle scienze del computer). \nDescrizione.\nAll'interno della comunit\u00e0 scientifica si perseguono teorie, risultati e spiegazioni tramite l'applicazione del metodo scientifico e delle discussioni e dibattiti interni, innescati a partire da pubblicazioni scientifiche, normalmente pubblicate su apposite riviste scientifiche dopo accurata validazione tramite processi di revisione paritaria (\"peer review\") ed inserite dall'editoria accademica all'interno della letteratura scientifica: tale sistema dialettico ha portato allo sviluppo delle conoscenze scientifiche fino all'attuale stadio attraverso meccanismi di generazione del consenso scientifico sulla base dei fatti e risultati sperimentali riproducibili. L'autorevolezza della comunit\u00e0 scientifica risiede proprio nella sua capacit\u00e0 intrinseca di discriminare ci\u00f2 che \u00e8 scientificamente corretto e condivisibile da ci\u00f2 che non lo \u00e8 per errori di metodo, bias o falsificazioni.\nLa parte di comunit\u00e0 scientifica che \u00e8 fonte al suo interno di consenso scientifico \u00e8 detta informalmente mainstream, mentre dall'altro lato si sviluppano spesso forme di scienza di confine o anche pseudoscienza.\nSpesso scienziati appartenenti a vari campi di indagine tecnico-scientifica interagiscono e collaborano tra loro, fornendo ciascuno il loro contributo, in un contesto tipico di interdisciplinarit\u00e0 o multidisciplinarit\u00e0 al particolare problema affrontato. Le valutazioni tecnico-scientifiche offerte dagli scienziati della comunit\u00e0 in merito a questioni o problematiche di importanza collettiva o globale si prestano poi spesso all'applicazione o attuazione di provvedimenti politico-organizzativi in seguito a rispettive fasi decisionali. La figura dello scienziato e della comunit\u00e0 stessa, assieme a quella dei decisori politici, viene quindi spesso ad assumere un ruolo di \"responsabilit\u00e0 sociale\" nei confronti della collettivit\u00e0.\nI meccanismi di funzionamento della comunit\u00e0 scientifica, il sistema di incentivi basato su revisione paritaria e reputazione, il mercato del lavoro nella scienza e le tematiche a ci\u00f2 correlate sono oggetto di studio della sociologia della scienza.\nNegli ultimi due decenni il senso di comunit\u00e0 scientifica globale si \u00e8 progressivamente allargato agli scienziati del mondo intero grazie anche alla diffusione e all'uso degli strumenti informatici e di comunicazione di massa attuali come la rete Internet: il web stesso fu sviluppato dagli scienziati del Cern proprio per permettere la diffusione pi\u00f9 rapida ed efficiente dei contenuti scientifici sotto forma di pubblicazioni scientifiche all'interno della comunit\u00e0 stessa. In tale contesto un problema che la comunit\u00e0 si trova sempre pi\u00f9 spesso ad affrontare \u00e8 la comunicazione pubblica della scienza attraverso la divulgazione scientifica dei risultati scientifici in merito a questioni estremamente dibattute dall'opinione pubblica e dai media direttamente ai non addetti ai lavori.\nLa comunit\u00e0 scientifica internazionale ha sempre pi\u00f9 influsso sulle regolamentazioni e sulle leggi, ma \u00e8 anche sempre pi\u00f9 criticata per via di possibili conflitti di interesse finanziari e conseguente mancanza di indipendenza e di trasparenza. Critiche provengono sia dall'interno della comunit\u00e0 scientifica medica sia dall'esterno."}
{"id": "450387", "revid": "1652635", "url": "https://it.wikipedia.org/wiki?curid=450387", "title": "Spina", "text": "Una spina \u00e8 una rigida protuberanza, appuntita e spesso lacerante, che fuoriesce dalla superficie di numerose piante. \u00c8 bene distinguere che le sottili e rigide punte aghiformi dei cactus sono in realt\u00e0 foglie modificate e che le sporgenze pi\u00f9 o meno grosse, carnose e acuminate di alcuni arbusti, come le rose, sono aculei .\nLa presenza di spine assume quindi la funzione di regolare la traspirazione soprattutto in habitat aridi. Essi assumono anche una funzione difensiva verso gli attacchi dei predatori e bench\u00e9, in generale, queste siano un meccanismo di difesa passiva, in alcune specie possono essere vuote e contenere al loro interno sostanze tossiche, urticanti o nocive che possono causare all'aggressore una sofferenza pi\u00f9 o meno durevole se non anche una paralisi.\nSuddivisioni.\nLa terminologia per indicare le diverse forme che possono assumere queste strutture appuntite non \u00e8 mai stata chiaramente definita, tuttavia se ne possono distinguere alcuni modelli per la specificit\u00e0 della loro origine:\nUtilit\u00e0.\nGli arbusti spinosi sono molto utili per creare siepi difensive lungo i confini degli appezzamenti, perch\u00e9 con il tempo creano barriere impenetrabili contro gli intrusi. ma anche siepi interpoderali per riparare dalla fauna selvatica le colture.\nCactus.\nLe spine dei cactus sono caratteristiche del notevole adattamento ad ambienti aridi; la loro struttura parzialmente vuota consente loro, allo stesso tempo, rigidit\u00e0 e leggerezza.\nQueste spine cave permettono da un lato la protezione della pianta dal calore, in quanto i raggi del sole non possono riscaldarla quanto la riscalderebbero se la superficie esterna fosse uniforme e, tuttavia, consentono all'acqua della pioggia o di condensazione di raggiungere tale superficie limitandone le perdite idriche."}
{"id": "450407", "revid": "106456", "url": "https://it.wikipedia.org/wiki?curid=450407", "title": "Cappella della Sacra Sindone", "text": "La Cappella della Sacra Sindone, o Cappella del Guarini, \u00e8 un'opera architettonica dell'architetto Guarino Guarini, costruita a Torino alla fine del XVII secolo,\ncapolavoro del barocco italiano.\nStoria.\nOrigini.\nIl duca Carlo Emanuele I di Savoia commission\u00f2 la cappella tra il 1610 e il 1611 ad Ascanio Vitozzi e Carlo di Castellamonte per conservare il prezioso telo della Sindone che la famiglia ducale sabauda custodiva da alcuni secoli. Inizialmente era prevista una cappella a pianta elissoidale e incastonata tra il Duomo e il Palazzo Ducale (ex palazzo vescovile e futuro Palazzo Reale). Il lavori si interruppero nel 1624 quando erano state gettate solamente le fondamenta. Il progetto non progred\u00ec durante il regno di Vittorio Amedeo I n\u00e9 durante la reggenza di Maria Cristina.\nIl progetto venne riesumato da Carlo Emanuele II nel 1657. A fare pressioni per il completamento fu il Cardinale Maurizio di Savoia, diffidente dello stato corrente che prevedeva la Sindone tenuta su di un altare provvisorio di legno. Era infatti memore del grande incendio del 1532 a Chambery che aveva danneggiato la Sindone. I progetti vennero affidati al figlio di Carlo, l'architetto Amedeo di Castellamonte, e allo scultore svizzero Bernardino Quadri, a cui si deve la progettazione di un edificio a base quadrata incastonato tra il palazzo ducale e l'abside della Cattedrale di san Giovanni Battista. Inoltre, i due optarono per un rialzamento di 6-7 metri rispetto al pavimento del Duomo. Questo fece s\u00ec che l'interno della cappella fosse visibile ai fedeli dal Duomo. I fedeli potevano accedere alla cappella attraverso due grandi scaloni posti al termine di ciascuna delle navate laterali, mentre i reali potevano accedervi attraverso un portale nel primo piano del palazzo. Le fondamenta ellissoidali vennero dunque demolite e sostituite, e per nove anni il progetto procedette con rapidit\u00e0. La costruzione s'interruppe arrivata alla trabeazione del primo livello, quando vennero notate delle criticit\u00e0 statiche nella struttura. Incapace di risolvere il problema, Bernardino Quadri fu rimosso dall'incarico nel 1666.\nProgetto di Guarini.\nAlla fine il progetto venne affidato al prete-architetto Guarino Guarini che, abbandonata Parigi nel 1666, si ferm\u00f2 nella capitale sabauda e nel 1667 subentr\u00f2 nei lavori della Cappella nel 1668. Adott\u00f2 il progetto a forma rotonda precedentemente elaborato da Bernardino Quadri, che risultava realizzato fino primo livello, coincidente con l'aula del tempio. Guarini modific\u00f2 la struttura gi\u00e0 precedentemente completate, soprattutto rinforzando le pareti che avevano destato apprensione per l'esilit\u00e0 e dunque per la tenuta di tutta la parte sovrastante al primo livello. Decor\u00f2 le lesene d'ispirazione corinzia con immagini e simboli legati alla Passione di Ges\u00f9 (tra i quali rami d'ulivo, corone di spine, la passiflora e il Titulus cruci). Inoltre, riplasm\u00f2 lo scalone di destra. Ridusse i pennacchi da quattro a tre, creando in triangolo con tre vestiboli ai vertici (uno al portone d'ingresso al palazzo e gli altri due in corrispondenza degli scaloni verso il duomo). Riguardo alla porzione della cappella non ancora intrapresa, Guarini ne rivoluzion\u00f2 completamente il progetto.\nIn particolare Guarini ridisegn\u00f2 la cupola, in modo da alleggerirla e darle quello slancio verso l'alto che i Savoia richiedevano all'opera. Il progetto originale prevedeva una cupola emisferica sostenuta da piedritti. Guarini invece posizion\u00f2 dei fastigi ornamentali e delle volute a conchiglia. Al di sopra di questo, mise tra grandi archi portanti che ridistribuiscono il peso. All'interno di ciascuna delle tre lunette e dei tre pennacchi formati dai tre archi mise grandi finestre circolari. Mentre le finestre fanno entrare luce, gli archi servono anche a celare i contrafforti. Questi archi inoltre permisero di stringere le dimensioni del tamburo e della base della cupola. Sopra agli archi, al livello successivo, vi mise un camminamento anulare sovrastato da sei grandi finestroni ad arco alternati a sei nicchie a tabernacolo. Per realizzare la parte alta della cupola, cre\u00f2 una serie di sei livelli, ciascuno fatto di sei piccoli archi disposti in pianta esagonale. Le dimensioni di ciascun livello si vanno restringendo con l'altezza e l'esagono di ciascun livello posa gli angoli sui lati di quello di sotto. La cupola si conclude con una lanterna formata da da una stella a dodici punte circondata da dodici finestrelle ovoidali. All'interno della stella, una piccola calotta circolare \u00e8 decorata con la colomba dello Spirito Santo da cui escono raggi luminosi. La cupola si conclude con un pinnacolo decorato da finestre (vere alla base e finte in cima) con sulla sommit\u00e0 un globo dorato sormontato da una croce.\nIl 27 ottobre 1679 la cupola fu completata e il 15 maggio 1680 lo stesso Guarini vi celebr\u00f2 la messa inaugurale su di un altare provvisorio di legno. La struttura era agibile, anche se non ancora completata internamente. Guarini mor\u00ec il 6 marzo 1683, lasciando incompiuti i pavimenti, una delle scalinate, e l'altare.\nCompletamento e storia successiva.\nDonato Rossetti fu nominato successore in carica del progetto nel 1685, ma mor\u00ec subito dopo, nel 1686. Venne sostituito da Antonio Bertola, che si occup\u00f2 di terminare il progetto. Al centro della pianta circolare della cupola, Bertola posizion\u00f2 un altare rialzato di sei scalini dal pavimento. Il pavimento fu decorato a intarsio con cerchi concentrici di stelle all'interno di croci greche, il tutto accentuando la centralit\u00e0 dell'altare. L'altare venne realizzato in marmo nero e decorato con ornamenti e sculture in legno o metallo dorati. La custodia della sindone era posizionata nella parte centrale, posta all'interno di una teca di vetro protetta da una grata dorata. Sopra la balaustra dell'altare furono posti otto putti in preghiera o recanti i chiodi della passione, mentre ai lati della teca vennero posti quattro angeli con i simboli della passione, il tutto opera tra il 1692 e 1694 degli scultori Cesare Neurone e Francesco Borello. Nel 1694 vi fu collocata finalmente la Sindone.\nNel 1825 re Carlo Felice incaric\u00f2 l'architetto reale Carlo Randoni di costruire il Grande Chilassone, un'enorme vetrata in legno di noce e ferro per isolare la cappella dal freddo e dal rumore del Duomo. \nNella prima met\u00e0 dell'Ottocento la cappella venne decorata con alcuni gruppi di statue sui grandi personaggi di Casa Savoia commissionati da re Carlo Alberto a quattro differenti artisti. La statua di Amedeo VIII (primo duca dei Savoia e antipapa) fu scolpita da Benedetto Cacciatori, quella del duca Emanuele Filiberto di Savoia (condottiero noto come \"Testa di Ferro\", che spost\u00f2 la capitale da Chambery a Torino) da Pompeo Marchesi, quella del duca Carlo Emanuele II (che aveva dato inizio alla costruzione della cappella) da Innocenzo Fraccaroli, e quella del principe Tommaso di Savoia-Carignano (capostipite della linea dei Savoia Carignano, a cui apparteneva Carlo Alberto) da Giuseppe Gaggini. Nell'ottocento furono anche aggiunti due angeli in marmo bianco agli estremi della balaustra.\nIncendio del 1997.\nLa Cappella venne chiusa al pubblico il 4 maggio 1990, quando croll\u00f2 sul pavimento un frammento di marmo da un cornicione interno. La caduta fu provocata da un'infiltrazione d'acqua. Tre anni dopo iniziarono i lavori di restauro. \nA cantiere di restauro conservativo quasi ultimato, un corto circuito nella notte tra l'11 e il 12 aprile 1997 caus\u00f2 un incendio che danneggi\u00f2 pesantemente l'edificio. Le fiamme causarono cedimenti e crolli, e anche i marmi si danneggiarono pesantemente, anche a causa dello \"shock\" termico causato dall'acqua gelida dei getti di spegnimento. La stessa Sindone rischi\u00f2 di essere distrutta ma fu sottratta alle fiamme dai pompieri, i quali sfondarono la teca in vetro contenente la cassetta in legno e argento che custodiva il telo. Per evitare il collasso dell'intera struttura, furono poste cerchiature a catene metalliche. \nRestauro e storia recente.\nSi pass\u00f2 subito alla rimozione dei detriti e alla constatazione dei danni, da cui risult\u00f2 che l'80% delle superfici in pietra erano di ripristinare. Agli inizi degli anni 2000 si cominci\u00f2 con il restauro architettonico, eseguito in maniera conservativa e pi\u00f9 fedele possibile. Il marmo necessario fu reperito nel 2007 dalle cave originali usate nel '600 a Fabrosa Soprana, ma esaurita quella fonte fu anche estratto da altre localit\u00e0 nelle Alpi Orobie e Apuane. Gli elementi che non fu possibile recuperare furono realizzati \"ex novo\" con l'aiuto della modellazione 3D. La cupola fu smontata e rimontata interamente e sospesa su impalchi temporanei per rimuovere il materiale danneggiato. Furono rifatti interamente i tetti e le coperture di piombo, le cerchiature metalliche, i serramenti, il Chilassone, e la raggiera con lo Spirito Santo nel cupolino. I dipinti del cupolino del Cortella furono ripuliti.\nIl restauro e ricostruzione, risultanti tra i vincitori degli \"European Heritage Awards\" del 2019, sono stati completati dopo 28 anni e la cappella \u00e8 stata riaperta alla citt\u00e0 e ai visitatori il 27 settembre 2018, entrando quindi a far parte del percorso di visita dei Musei Reali di Torino. Il restauro \u00e8 stato uno dei pi\u00f9 complicati mai realizzati, e cost\u00f2 oltre 30 milioni di Euro, di cui 28 a carico del Ministero della cultura, 2,7 dalla Compagnia di San Paolo e il rimanente con altri contributi da \"La Stampa\", di Iren e di altri.\nNel 2021 venne ultimato anche il restauro parziale dell'altare, completandosi in tal modo il recupero del monumento. Il restauro riusc\u00ec a recuperare le superfici e i marmi e strutture dell'altare, assieme ai putti e le statue di due angeli (salvatisi dall'incendio perch\u00e9 al momento si trovavano nella sagrestia), il tabernacolo il argento sbalzato, le lampade e i candelieri a piramide. Le altre statue, assieme alla grande stella sommitale in legno dorato, non sono state recuperate e sono perdute (un'immagine dell'altare prima dell'incendio con le parti perdute si pu\u00f2 trovare qui).\nDescrizione.\nEsterno.\nEsternamente la cappella si presenta come un edificio a pianta quadrata che compenetra sia il Duomo che il Palazzo Reale. Sopra la base si innalza un tamburo in mattoni a pianta poligonale con 6 grandi finestroni ad arco, incorniciati da lesene e protetti da un tetto che morbidamente si adagia sugli archi. Al di sopra vi \u00e8 una copertura a cappella sorretta da costoloni su cui sono installate numerose urne in pietra.\nTra i costoloni sbucano morbidamente linee arcuate orientaleggianti che disegnano numerose aperture a semicerchio, fino a salire alla parte terminale della cupola, un piccolo tamburo circolare finestrato e prolungato con una struttura a cannocchiale (estranea al progetto originale, che prevedeva una cuspide a spirale). La cupola \u00e8 progettata in maniera da risultare pi\u00f9 alta, grazie ad un'illusione ottica.\nInterno.\n\u00c8 internamente che il genio barocco del Guarini si concretizza: ai lati dell'altare maggiore del Duomo si aprono due portali in marmo nero che introducono a due cupe scalinate con bassi gradini semicircolari. Alla fine delle due scalinate si entra in due vestiboli circolari paralleli delimitati da tre gruppi di tre colonne in marmo nero.\nDa qui si accede alla cappella, a pianta circolare, dove al centro svetta l'altare barocco (opera di Antonio Bertola) che conservava, in una teca d'argento e vetro, la Sindone. La pianta circolare presenta cinque cappelle di cui quella centrale funge da abside e da vertice di un immaginario triangolo equilatero, con la base definita dai due vestiboli circolari paralleli. Il pavimento presenta un disegno in marmo nero e bianco che sottolinea l'importanza dell'altare, mentre grosse stelle di bronzo incastonate nel marmo bianco riflettono la luce proveniente dall'alto. La decorazione a stucco della cappella e della sua sagrestia si deve allo stuccatore Pietro Somazzi. L'alzato della Cappella \u00e8 scandito da pilastri, uniti a due a due da tre grandi archi, che definiscono i tre pennacchi sottostanti la cupola. La Cappella presenta un rivestimento marmoreo, nero nella parte pi\u00f9 bassa e grigio in quella superiore.\nLa cupola \u00e8 composta da sei livelli di archi degradanti verso la sua sommit\u00e0, creando l'effetto ottico di una sua maggiore altezza. Gli archi, memori dell'eredit\u00e0 gotica, sono strutture leggere da cui entra la luce.\nSimbologia.\nColori e numeri presenti nella Cappella hanno un significato simbolico, che ne fanno il luogo della costruzione di una visione che dalla tragedia si evolve nella speranza. \nI colori scuri dei marmi evocano il sepolcro, per il tradizionale significato simbolico del colore nero con la morte.\nIl marmo si fa via via pi\u00f9 chiaro con l'elevarsi della cupola e questo effetto di evoluzione dal nero mortuario alla luce della vita \u00e8 sottolineato ed enfatizzato dalla luminosit\u00e0 naturale dovuta alle aperture ad arco. \nIl numero tre rimanda alla Trinit\u00e0, ma anche ai tre giorni trascorsi da Ges\u00f9 nel sepolcro e ricorre molte volte nella costruzione: tre gruppi di tre colonne nei vestiboli, tre vertici del triangolo nello schema planimetrico, tre grandi archi sottostanti la cupola, tre pennacchi."}
{"id": "450409", "revid": "599013", "url": "https://it.wikipedia.org/wiki?curid=450409", "title": "Psa", "text": ""}
{"id": "450410", "revid": "287204", "url": "https://it.wikipedia.org/wiki?curid=450410", "title": "Quaestiones finitae", "text": "Le quaestiones finitae sono esercizi retorici, su particolari casi giuridici: in ogni epoca di sviluppo del diritto, sono stati attinti dalla concreta esperienza dei tribunali coevi, ma anche da casi storici e immaginari.\nStoria.\nNell'antichit\u00e0.\nVenivano condotte in base a norme del diritto romano, ma anche greco e, sempre pi\u00f9 spesso, in base a norme inventate, il che ne increment\u00f2 gli aspetti romanzeschi e irreali.\nErano anche chiamate \"causae\", secondo la dicitura scelta dallo stesso Cicerone: egli per primo ne canonizz\u00f2 il metodo, nei suoi studi, richiamando il termine ellenico \"ipotesi\" (dal greco \"hypoth\u00e9seis\"). \nSi contrapponevano per\u00f2 alle \"quaestiones infinitae\", appartenenti a discipline diverse da quella giuridica: anche esse erano in voga ai tempi della giovent\u00f9 e degli studi di Cicerone.\nNel Medio Evo.\nL\u2019attivit\u00e0 dei Glossatori, cio\u00e8 dei giuristi di scuola che tra la fine dell\u2019XI e la prima met\u00e0 del XIII secolo si preoccuparono di corredare l\u2019intero testo del \"Corpus iuris civilis\" giustinianeo di un apparato continuo di glosse marginali, contrariamente a quanto si pensa comunemente, non fu un\u2019attivit\u00e0 puramente \u2018esegetica\u2019, perch\u00e9 usavano tutti gli strumenti grammaticali e dialettici e soprattutto \"la formulazione di \"quaestiones\" (\u2018problemi, quesiti\u2019), che solo alla fine del Duecento cominceranno a essere raccolte autonomamente, dando vita a una letteratura che pi\u00f9 avanti sfocer\u00e0 nella stagione dei grandi Commentatori\". \"Altre questioni, relative alla portata di uno o pi\u00f9 testi di legge apparentemente discordanti (\"quaestiones legitimae\"), vennero discusse dai Glossatori in opere scritte con taglio dialogico: cos\u00ec taluni scritti di Rogerio, cos\u00ec le eleganti \"Quaestiones de iuris subtilitatibus\" (...) A loro volta, le questioni discusse in classe da Bulgaro (il primo ad essersi cimentato in questo genere di esercitazione didattica) furono raccolte da un allievo; in seguito, Giovanni Bassiano, Pillio ed Azzone, tra gli altri, composero raccolte di questioni (...) Le questioni presentano casi teorici e di scuola o anche casi effettivamente verificatisi (\"quaestiones de facto emergentes\"), gli uni e gli altri scelti in modo da appassionare gli studenti al ragionamento giuridico\".\nIn epoca moderna.\nIl metodo attinto dalla pratica forense valorizza i casi esemplari in ambito anglosassone, dove dal diritto comune si \u00e8 mutuato il sistema di insegnamento per \"cases and questions\".\nTuttavia, la rappresentazione simulata di un vero e proprio processo \u00e8 utilizzata anche al di fuori dell'ambito formativo: con il mock trial gli avvocati negli Stati Uniti d'America si preparano anche per un processo reale, persino impiegando volontari come attori per mettere alla prova schemi accusatori o difensivi o per sperimentare la reazione di una giuria-tipo.\nDifferenze.\nUn processo postumo pu\u00f2 essere condotto a scopo pedagogico o esemplare (e quindi coincide con un \"mock trial\"), ma nella storia si sono verificati - in circostanze straordinarie e tendenzialmente su decisione politica - anche giudizi \"post mortem\" per motivi concreti: la dichiarazione legale che l'imputato \u00e8 stato colui che ha commesso il crimine (e quindi implicitamente che il crimine \u00e8 stato accertato), per assolvere una parte gi\u00e0 condannata o per rendere giustizia a favore dei familiari delle vittime.\nAnche il moot trial - senza un reale interesse alla statuizione in concreto, ma per la proclamazione per esempio di un principio di diritto - pu\u00f2 essere intrapreso \"exempli causa\" per dei discenti; quando per\u00f2 ha la sua formale proposizione in giudizio, pu\u00f2 dare luogo all'inammissibilit\u00e0 come \"lis ficta\".\nSi possono infine fondere le due ipotesi processuali (postumo e \"moot\") quando, dopo molti anni da condanne ingiuste, \"forse \u00e8 giusto annullare le condanne inflitte e mai ritirate\"."}
{"id": "450414", "revid": "41986", "url": "https://it.wikipedia.org/wiki?curid=450414", "title": "Lingua iranica", "text": ""}
{"id": "450422", "revid": "1705737", "url": "https://it.wikipedia.org/wiki?curid=450422", "title": "Dialetto gallo", "text": "Il gallo (scritto anche galo o gallot, pronuncia sempre \"gal\u00f3\") \u00e8 una lingua romanza, diffusa nella regione francese della Bretagna, insieme al bretone, che appartiene invece al ramo celtico delle lingue indoeuropee. Viene definito anche langue gall\u00e8se (termine francese da non confondere con \"gallois\", \"gallese\"), britto-romanzo, alto-bretone.\nCaratteristiche.\nIl gallo \u00e8 diffuso nella parte orientale della Bretagna, detta Haute-Bretagne o Breizh Uhel.\nFa parte della famiglia delle lingue d'o\u00efl, branca delle lingue gallo-romanze che comprende il francese, il piccardo, il vallone, il normanno e molte altre.\nTuttavia il gallo ed il bretone si sono molto influenzate l'una con l'altra nel corso dei secoli, sia dal punto di vista grammaticale sia da quello lessicale.\nStatuto.\nNel dicembre 2004, il Consiglio regionale della Bretagna ha ufficialmente riconosciuto all'unanimit\u00e0 il gallo e il bretone come \u00ablingue della Bretagna\u00bb al fianco della lingua francese, nell'ambito di un piano a favore del bilinguismo in Bretagna per salvare le lingue regionali.\nDal 2006, il gallo \u00e8 proposto come lingua facoltativa alla maturit\u00e0. Questa opzione \u00e8 effettiva solo nei dipartimenti bretoni."}
{"id": "450425", "revid": "12067", "url": "https://it.wikipedia.org/wiki?curid=450425", "title": "Ssu-ma Ch'ien", "text": ""}
{"id": "450428", "revid": "871355", "url": "https://it.wikipedia.org/wiki?curid=450428", "title": "Drug Design Optimization Lab", "text": "Drug Design Optimization Lab meglio conosciuto come \"D2OL\" \u00e8 un progetto di informatica distribuita con l'obiettivo di trovare una cura per combattere le seguenti malattie: antrace, SARS, ebola, malaria, vaiolo e influenza aviaria. \nCome contribuire.\nScaricando gratuitamente un software non intrusivo dal sito ufficiale, chiunque pu\u00f2 contribuire al progetto.\nNon \u00e8 necessario rimanere collegati ad internet durante il funzionamento del programma. L'accesso alla rete serve solo per ottenere i \"candidate\" da processare e per spedire i risultati. I \"candidate\" da scaricare ogni volta sono 50; questo valore pu\u00f2 essere selezionato a piacere tra 0 e 2000. I candidate pesano 2 kB mentre i risultati sono di 4 kB.\nCome funziona.\nIl D2OL non si basa su l'utilizzo di potenti supercomputer per l'elaborazione dei propri dati: coloro che contribuiscono al progetto sono infatti le decine di migliaia di personal computer dei volontari che hanno installato il programma del Rothberg Institute. Questo programma lavora in background, e utilizza la CPU quando non \u00e8 occupata. Nei personal computer moderni, la cpu \u00e8 raramente utilizzata al 100% per tutto il tempo; il programma sfrutta la percentuale di processore non utilizzata.\nIl procedimento \u00e8 simile al trovare la chiave giusta per una serratura. Le serrature vengono chiamate \"Target\" e sono le molecole delle malattie. Le chiavi invece, sono chiamati \"candidate\" e sono contenute a migliaia nei database del progetto. Il software prova i candidate combinandoli con un Target ottenendo un valore chiamato \"Final Docked Energy\". Questi valori vengono memorizzati come risultati e spediti al Rothberg Institute. I migliori candidate sono quelli con valore Final Docked Energy pi\u00f9 basso e costituiranno la base per le ricerche di laboratorio.\nRuolo dei volontari.\nA causa dei miliardi di combinazioni da testare, il software impiegherebbe decine di migliaia di anni per ottenere dei risultati. Grazie ai contributi dei volontari questo tempo viene ridotto. Gli attuali volontari ogni giorno forniscono i risultati che un supercomputer fornirebbe in tre anni.\nTarget.\nUn Target \u00e8 una grossa proteina o un enzima che interpreta un ruolo cruciale per l'avanzamento di una malattia in un organismo. Neutralizzando il Target i medicinali eliminano gli effetti o l'avanzamento della malattia.\nFinal Docked Energy.\nLa valutazione del valore di energia di legame tra la struttura del Target e il candidate in esame \u00e8 ripetuta centinaia di migliaia di volte per identificare l'orientamento tridimensionale del candidate che meglio si adatta al bersaglio farmacologico del Target.\nQuesto processo necessita della struttura del Target e della molecola \"candidate\", di dimensioni contenutissime, oltre ovviamente al programma che tenta tutte le combinazioni.\nIl software.\nIl programma ha un'interfaccia in Java ed \u00e8 usabile su GNU/Linux, macOS e Microsoft Windows"}
{"id": "450430", "revid": "1610576", "url": "https://it.wikipedia.org/wiki?curid=450430", "title": "Mario Boni", "text": "Alto due metri per 95\u00a0kg, \"Super\" \"Mario Boni\" \u00e8 stato una guardia/ala dotato di forte temperamento e una grande capacit\u00e0 di tiro dalla lunga distanza.\n\u00c8 il primo ed unico giocatore nella storia della FIP a raggiungere quota 20.000 punti in carriera.\nRecord.\n\u00c8 uno dei pochi giocatori ad aver superato quota 10.000 punti nei campionati professionistici e il terzo nella storia del nostro basket ad andare oltre quota 11.000. .\nIn un'intervista, comunque, il famoso coach Ettore Messina, che a suo tempo aveva prima convocato e successivamente escluso Boni dalla nazionale per gli Europei 1993, alla domanda su quale fosse il suo pi\u00f9 grande rimpianto ha risposto di non aver dato spazio a Mario Boni.\n\u00c8 famosa la sua esultanza, un aeroplanino che spesso veniva usato contro di lui in modo ironico dal pubblico avversario (assieme al coro \"Facci l'aeroplano, Mario Boni facci l'aeroplano\") quando non brillava o perdeva le partite in parquet \"nemici\" come quelli di Pistoia o Siena.\nHa lavorato per sette anni a Sky, prima come commentatore delle partite di Eurolega e di campionato italiano in seguito come opinionista a Sky Sport 24, dove teneva una rubrica tutta sua (Boni e cattivi).\nHa lavorato per un breve periodo a Gazzetta tv in qualit\u00e0 di opinionista\n\u00c8 vice presidente della GIBA (giocatori italiani basket associati). Carica elettiva, col presidente Alessandro Marzoli, che ha ottenuto nelle elezioni del 2012 e ribadita nel 2016.\nPromotore e responsabile marketing del mondiale MAXIBASKETBALL 2017 FIMBA che si \u00e8 tenuta a Montecatini Terme (citt\u00e0 dove vive). La pi\u00f9 grande manifestazione sportiva (sono state presenti in citt\u00e0 circa 300 squadre provenienti da 60 diverse nazioni).\nIl 6 dicembre 2018 diventa il primo ed unico giocatore nella storia della \u201c FIP \u201ca raggiungere quota 20\u2019000 punti in carriera, ed \u00e8 attualmente quindi al primo posto nella classifica dei cestisti per numero di punti realizzati nei campionati italiani\nCarriera.\nClub.\nCresce cestisticamente nelle giovanili della Fulgor Codogno e nel 1982 debutta in serie C2 con la Pallacanestro Piacenza. L'anno successivo passa alla Pallacanestro Vigevano dove gioca due stagioni (la prima in Serie A2, la seconda in B).\nCeduto nel 1985 alla Panapesca Montecatini (proprio la squadra contro cui aveva perso il drammatico spareggio salvezza), trova qualcuno che crede in lui: dirigenza e pubblico gli chiedono di portare la squadra ad alti livelli. All'esordio vince subito la classifica marcatori della Serie B, con 29,8 punti di media. Rimane in Toscana per nove anni (1985-1994), conquista prima la serie A2 ed in seguito, nel 1989, per la prima volta la Serie A1. Con la squadra toscana riveste il ruolo di capitano dopo la partenza di Andrea Niccolai, giocatore con il quale Mario, nei primi anni in Toscana, compone la coppia chiamata dai tifosi \"i gemelli del canestro\".\nNel 1993 vince il titolo di capocannoniere della massima serie (primo italiano a riuscirci 30 anni dopo Dado Lombardi).\nNel 1994, rivince la classifica dei marcatori a 30,5 punti di media, disputando 17 partite di campionato, poi si deve fermare in quanto risulta positivo al doping per una puntura di ricostituente a base di nandrolone effettuata in piena estate dal proprio medico curante per motivi terapeutici. Viene comunque squalificato dalla Federazione Italiana Pallacanestro (FIP) per due anni. Si dichiara innocente e sulla vicenda scrive un libro dal titolo profetico: \"Torner\u00f2! pi\u00f9 forte di prima\"\nDurante la squalifica emigra negli USA e si accasa prima nella United States Basketball League (USBL) con i Memphis Fire, poi nella Continental Basketball Association (CBA) con gli Yakima Sun Kings.\nRidotta la squalifica di 8 mesi, ritorna a Montecatini, in sua assenza retrocessa in A2, per il campionato (1995-96). L'anno seguente, grazie alla legge Bosman, fa di nuovo le valigie e si accasa in Grecia all'Aris Salonicco con cui vince una Coppa Kora\u0107 e una coppa di Grecia in un anno e mezzo di permanenza, dove diventa un idolo dei tifosi che ancora lo inneggiano. Con il club greco in gravi difficolt\u00e0 economiche, a met\u00e0 campionato 1997-1998 approda alla Virtus Roma dove rimane anche la stagione successiva. Qui si rende protagonista di un gesto che fa discutere: all'uscita dal campo di Pistoia, dopo aver appena affrontato la squadra di casa con la maglia di Roma, rivolge il dito medio verso i tifosi pistoiesi che lo hanno insultato per tutta la durata dell'incontro a causa dei suoi lunghi trascorsi con la squadra di Montecatini, verso cui la rivalit\u00e0 \u00e8 molto forte per ragioni campanilistiche. A Roma rimane coinvolto in un secondo caso di doping a seguito di un farmaco somministratogli dal medico sociale che si assumer\u00e0 la piena responsabilit\u00e0 dell'accaduto e dal quale esce completamente riabilitato.\nNel 1999 decide nuovamente di lasciare l'Italia per giocare in Spagna nella Liga ACB con i Los Lobos Cantabria, ma in terra iberica rimane per poco tempo e gi\u00e0 nei primi mesi del 2000, si accasa a Roseto dove trascina la squadra in serie A1, contribuendo a centrare l'entrata nei play-off scudetto l'anno seguente.\nNel 2002 passa alla Sanic Teramo in Legadue, portando la squadra alla vittoria del campionato ed alla promozione diretta in Serie A. L'anno successivo \u00e8 ancora a Teramo, dove disputa il campionato di Serie A e si conferma ancora una volta uno dei migliori marcatori italiani di tutti i tempi, raggiungendo la salvezza con la squadra abruzzese. Dopo la sua cessione, la societ\u00e0 teramana decider\u00e0 di ritirare per sempre la maglia n\u00b020.\nNel 2004-05 gioca a Jesi, in Serie A, e con la Virtus Bologna, in Legadue, per met\u00e0 stagione, centrando la promozione. Nel 2005-06 torna a Montecatini, in Legadue, formando di nuovo la coppia con Andrea Niccolai.\nNel 2006-07, a 43 anni, scende di una categoria legandosi all'Assigeco Casalpusterlengo, formazione vicina alla sua Codogno con l'obiettivo di raggiungere la promozione in Legadue, la quale per\u00f2 non viene subito raggiunta: nel 2006-07 \u00e8 Pistoia a fermare i lodigiani alla bella della serie di semifinale play-off. Nel 2007-08 l'Assigeco di Super Mario si blocca, ancora in semifinale, contro Treviglio. Per la stagione 2008-09 torna a Piacenza, societ\u00e0 di C Dilettanti (l'ex C1) dove ritrova un altro grande: Hugo Sconochini. Qui riesce a conquistare la vittoria nella coppa Italia di categoria e personalmente si aggiudica il titolo di capocannoniere (per lui addirittura 39 punti in finale) e di miglior giocatore della manifestazione. A fine regular season vince anche la classifica marcatori di C Dilettanti, chiudendo il torneo con 25,5 punti a partita ed un totale di 715 in 28 gare disputate. E puntuale arriva anche la promozione in Serie B Dilettanti, ex B2.\nLa stagione 2009-2010 lo vede ancora una volta protagonista in campo, sempre con Piacenza, mentre allo stesso tempo commenta alcune gare delle squadre italiane impegnate in Eurolega sul canale satellitare SKY Sport. A fine stagione la squadra ottiene un'altra promozione, stavolta in Serie A Dilettanti, grazie anche ad un Boni che chiude nuovamente da miglior marcatore del campionato con 25,5 punti di media. Nel corso della sua carriera si \u00e8 guadagnato il titolo di capocannoniere in ciascuna delle cinque maggiori categorie italiane, dalla A1 alla C Dilettanti. Nell'agosto 2010 Super Mario, pur mantenendo il ruolo di dirigente sempre a Piacenza (che ritirer\u00e0 la maglia n\u00ba 15), decide di scendere di nuovo di categoria fino al campionato di C regionale (sesta serie) ad Arese. Ma dopo questa brevissima parentesi va a Monza in B Dilettanti dove all'et\u00e0 di 47 anni chiude la regular season 2010-11 da miglior realizzatore del suo girone. Nell'estate 2011 firma per il Basket Roveleto in DNC, nuova denominazione della quinta serie nazionale.\nChiude la sua carriera nel 2012, dando l'annuncio a Sky Sport 24, lasciando l'attivit\u00e0 agonistica e iniziando la carriera da giornalista. Nella stagione 2012-13 \u00e8 dirigente della Pallacanestro Piacentina. L'11 settembre 2013, a 50 anni compiuti, ritorna alla pallacanestro giocata entrando nel roster del Monsummano, cittadina a pochi chilometri da Montecatini con cui disputa la stagione del campionato di Divisione Nazionale C, ottenendo per l'ennesima volta una promozione. Nel 2016 vince il campionato provinciale e il titolo regionale con gli Augies Montecatini nella categoria UISP.\nNell'aprile 2017 torna in campo in un torneo FIP con la Gilbertina in Serie D realizzando 91 punti in 7 partite e ottenendo ancora una volta una promozione.\nNella stagione 2017-18 entra a far parte del roster della Ludec 91 Porcari, formazione militante nel campionato di Promozione toscana, e chiude il campionato con 24.7 punti di media in 21 gare nonostante i quasi 55 anni compiuti.\nNazionale.\nNel corso della sua lunga carriera arriva un'unica convocazione in Nazionale, in occasione di un'amichevole giocata a Siena, dove il pubblico lo accoglie con sonori fischi a causa della rivalit\u00e0 con la squadra di Montecatini nella quale Boni militava in quel periodo."}
{"id": "450435", "revid": "536103", "url": "https://it.wikipedia.org/wiki?curid=450435", "title": "Omar Vitelli", "text": "Carriera.\nHa vinto il \"Premio Voce dell'anno emergente\" - Cartoni e radio al Gran Gal\u00e0 del Doppiaggio - al Romics 2003."}
{"id": "450438", "revid": "322321", "url": "https://it.wikipedia.org/wiki?curid=450438", "title": "Lansing", "text": "Lansing \u00e8 una citt\u00e0 degli Stati Uniti d'America, capitale dal 1847 dello Stato del Michigan, situata per la maggior parte entro i confini della contea di Ingham, con piccole porzioni che si estendono nelle vicine contee di Eaton e Clinton (dove si trova l'aeroporto cittadino, il Capitol City Airport). Al censimento del 2000 la popolazione assommava a 119.128 abitanti (116.6020 secondo i dati del 2016).\nLa sua area metropolitana \u00e8 un centro importante per la presenza di istituzioni governative, culturali e scolastico-universitarie: due scuole di giurisprudenza, l'Universit\u00e0 Statale del Michigan, il Congresso del Michigan, una corte d'appello, una corte federale, un grande centro congressi (il Lansing Center), la biblioteca statale e lo Historical Center.\nGeografia fisica.\nSecondo lo United States Census Bureau, la citt\u00e0 ha una superficie totale di 91,3 km\u00b2, dei quali 90,8\u00a0km\u00b2 di territorio e 0,5\u00a0km\u00b2 di acque interne (lo 0,57% del totale).\nLansing \u00e8 situata nella parte centro-meridionale della penisola inferiore dove i fiumi Grand River e Red Cedar River si incontrano. Il Grand River, il fiume pi\u00f9 grande del Michigan, scorre attraverso il centro cittadino di Lansing, e il Red Cedar River, tributario del Grand River, scorre attraverso il campus della Michigan State University. Ci sono due laghi a nord-est della citt\u00e0, il Park Lake e il lago Lansing. Il lago Lansing \u00e8 ampio all'incirca 2\u00a0km\u00b2 e in estate \u00e8 la meta favorita per il nuoto, le imbarcazioni da diporto e la pesca. Sul lago si tengono anche delle regate estive grazie a due circoli velistici, il Michigan State University Sailing Club e il Lansing Sailing Club.\nSociet\u00e0.\nEvoluzione demografica.\nAl censimento del 2000 la citt\u00e0 contava 119.128 abitanti, dei quali il 65,28% erano bianchi, il 21,91% neri, il 9,98% ispanici, il 2,83% asiatici, lo 0,80% nativi americani, lo 0,05% oceaniani, il 4,60% multirazziali, il 4,54% di altra origine.\nDi tutte le maggiori citt\u00e0 del Michigan, Lansing ha il pi\u00f9 alto numero di persone che si definiscono \"di razza mista\", e il pi\u00f9 alto numero di persone che si definiscono \"nativi americani\".\nEconomia.\nLe maggiori attivit\u00e0 economiche dell'area metropolitana di Lansing sono gli uffici governativi, scuole e universit\u00e0 (Michigan State University, Thomas M. Cooley Law School e Lansing Community College), l'industria automobilistica (General Motors), assicurazioni (Auto Owners Insurance Company, Jackson National Life, the Accident Fund e Michigan Millers). Recentemente si sono aggiunte anche molte piccole imprese che hanno lasciato le grandi aree metropolitane per stabilirsi qui.\nLa recente crisi dell'industria automobilistica ha indotto la classe politica locale a prendere maggior consapevolezza dell'importanza delle imprese operanti nel settore dell'alta tecnologia, specialmente tecnologia informatica e biotecnologia. In questo senso si sta muovendo un'iniziativa denominata \"Prima Civitas\", guidata dall'ex sindaco di Lansing, David Hollister, che riunisce lo Stato del Michigan e le citt\u00e0 di Lansing ed East Lansing ed \u00e8 impegnata in progetti miranti a sviluppare questo settore nella regione di Lansing.\nCultura.\nIstituzioni culturali della citt\u00e0 sono la Greater Lansing Symphony Orchestra, fondata nel 1929, la Greater Lansing Ballet Company, i teatri Riverwalk Theatre (ex Okemos Barn Theatre), Lansing Civic Players e Boarshead Theatre; la \"Michigan Princess\", un battello fluviale usato per ricevimenti e intrattenimenti in estate e in autunno sul Grand River.\nIn citt\u00e0 si tengono annualmente due festival musicali, il Lansing JazzFest e l'Old Town BluesFest. Luogo di incontro di musicisti \u00e8 la Creole Gallery, che ospita anche il gruppo dello Icarus Falling Theater. Notevole \u00e8 il club di modellismo ferroviario Lansing Model Railroad Club, che ha una grande diorama completo di citt\u00e0, montagne, tunnel, foreste, fabbriche e ponti, ricostruito in un deposito ferroviario non pi\u00f9 in uso, nella Delta Charter Township. Altri siti culturali (all'interno del campus della Michigan State University a East Lansing) sono il Wharton Center for the Performing Arts, il Kresge Art Museum, il MSU Museum e lo Abrams Planetarium.\nLa citt\u00e0 di Lansing \u00e8 anche nota per essere una roccaforte del Partito Democratico nel Michigan, tanto che la citt\u00e0 ha sempre votato per il candidato democratico nelle ultime elezioni presidenziali."}
{"id": "450441", "revid": "47767", "url": "https://it.wikipedia.org/wiki?curid=450441", "title": "Diocesi di San Severo", "text": "La diocesi di San Severo (in latino: \"Dioecesis Sancti Severi\" o \"Severopolitana\") \u00e8 una sede della Chiesa cattolica in Italia suffraganea dell'arcidiocesi di Foggia-Bovino e appartenente alla regione ecclesiastica Puglia. Nel 2020 contava 96.340 battezzati su 119.521 abitanti. \u00c8 retta dal vescovo Giovanni Checchinato.\nSanti patroni.\nPatroni egualmente principali (\"aeque principales\") della citt\u00e0 e diocesi di San Severo sono:\nNella liturgia le loro feste si celebrano rispettivamente l'8 maggio, l'8 gennaio e il 25 settembre; i solenni festeggiamenti patronali, unitari, si svolgono tra la terza e la quarta settimana di maggio.\nTerritorio.\nIl territorio diocesano si estende per 1.270\u00a0km\u00b2, e coincide con la citt\u00e0 di San Severo e nove dei comuni pi\u00f9 settentrionali della provincia di Foggia: Apricena, Chieuti, Lesina, Poggio Imperiale, Rignano Garganico, San Nicandro Garganico, San Paolo di Civitate, Serracapriola e Torremaggiore.\nSede vescovile \u00e8 la citt\u00e0 di San Severo, dove si trova la cattedrale di Santa Maria Assunta.\nDivisa in 3 vicarie, la diocesi conta 35 parrocchie:\nLa cattedrale e il capitolo.\nLa cattedrale, dedicata a santa Maria Assunta, \u00e8 una chiesa del XII secolo pi\u00f9 volte ampliata e ristrutturata, in prossimit\u00e0 della quale sorgono l'austero episcopio fondato nel 1668, che unisce due corpi di fabbrica, l'uno ottocentesco e l'altro sei-settecentesco, e il secentesco palazzo del seminario, fondato da Carlo Felice de Matta nel 1678.\nAlla sua fondazione, il capitolo della cattedrale contava tre dignit\u00e0 (arcidiacono, arciprete e primicerio), dodici canonici e due benefici minori, portati a quattro nel 1585 dal vescovo Germanico Malaspina. Nel 1729 Adeodato Summantico aggiunse cinque mansionari (o cappellani), cui s'aggiunse un sesto nel 1859 e altri due nel 1878. Nel 1855 si istitu\u00ec un ulteriore canonicato, soppresso nel 1867 per effetto di una legge che riduceva il capitolo a dodici canonici, comprese le dignit\u00e0, secondo i titoli: \"Arcidiacono\", \"Arciprete\", \"Primicerio\", \"San Giacomo Maggiore\", \"San Giacomo Minore\", \"San Giuda Taddeo\", \"San Paolo\", \"San Filippo\", \"San Bartolomeo\", \"Sant'Andrea\", \"San Matteo\" e \"San Giovanni\". A questi s'aggiungevano i canonici abati o cappellani minori, secondo i benefici intitolati: \"Canonico Diacono\", \"San Girolamo\", \"Sant'Ambrogio\", \"Sant'Agostino\" e \"San Gregorio Magno\", risultando soppressi quelli di \"San Pietro\" e \"San Tommaso\".\nFino al 1729 il capitolo ebbe per insegne dei dignitari e dei canonici le sole almuzie sulla cotta, di merinos violetto con pelliccia bianca per l'inverno e di seta cremisi per l'estate; i beneficiati usavano l'almuzia di seta bianca con pelliccia cinerina. Nel 1729 i canonici ottennero rocchetto, cappamagna allungata e le insegne del capitolo di Nazareth e di San Giovanni Maggiore a Napoli, consistenti in mozzetta vescovile con cappuccio di velluto di seta rossa, orlata di pelliccia bianca per l'inverno, e papalina di raso rosso; nei giorni feriali i canonici indossavano la mozzetta semplice di castorino violaceo o di seta cremisi, a seconda delle stagioni. Nel 1823 si ottennero le insegne minori extracorali, cio\u00e8 fascia violacea con fiocchi al cappello e calze e collarino dello stesso colore. Nel 1853 Pio IX concesse ai canonici le insegne prelatizie e il privilegio dei pontificali \"ad instar abbatum\". Nel 1867 si aggiunse l'uso dello zucchetto nero nei pontificali, mentre i cappellani o mansionari ottennero la mozzetta blu sul rocchetto. Dalle restrizioni d'uso delle insegne capitolari generalmente imposte da Pio X col \"motu proprio\" del 21 febbraio 1905 i capitolari severopolitani furono esonerati con particolare concessione dell'11 luglio 1907.\nStoria.\nLa diocesi di San Severo trae origine dalla medievale diocesi di Civitate, la cui sede venne trasferita a San Severo nel 1580.\nLa diocesi di Civitate.\nIn seguito alla riconquista bizantina della Capitanata, il catapano Basilio Boioannes aveva costituito attorno al 1018 una linea fortificata a sostegno delle difese settentrionali dei possedimenti bizantini in Puglia. Questa linea era costituita dalle citt\u00e0 di Troia, Dragonara, Civitate e Castel Fiorentino, ognuna dotata anche di una sede episcopale.\nLa diocesi di Civitate \u00e8 enumerata tra le diocesi suffraganee di Benevento in una bolla di papa Stefano IX del gennaio 1058. Il primo vescovo documentato \u00e8 Amalgerio, attestato gi\u00e0 in un diploma del 1057; nel mese di giugno del 1061 partecip\u00f2 al sinodo indetto dal metropolita Ulderico di Benevento, e nel 1065 \u00e8 destinatario di una bolla di papa Alessandro II. Suo probabile successore fu Rogerio, che prese parte al sinodo lateranense del 1068, partecip\u00f2 alla consacrazione della basilica di Montecassino nel 1071 ed \u00e8 menzionato in un placito del metropolita Milone del 1075. Per l'XI secolo \u00e8 noto ancora il vescovo Landolfo, che nel 1089 fu tra i partecipanti del terzo concilio di Melfi.\nCon gli inizi del XV secolo la diocesi entr\u00f2 in crisi. Dal 1412 al 1439 il suo governo fu affidato ad amministratori apostolici, finch\u00e9 papa Eugenio IV non decise l'unione della diocesi di Civitate con quella di Lucera; l'unione tuttavia dur\u00f2 fino al 1471, quando Civitate torn\u00f2 ad avere un vescovo proprio. Risale a questo periodo una bolla di papa Callisto III del 1445, in pessime condizioni di conservazione, dove si accenna ad un \"vescovo di San Severo\"; secondo Pasquale Corsi, questa presenza \"enigmatica\" potrebbe inserirsi in un contesto \u00abche vedeva in contrapposizione il disegno espansionistico di Lucera e la volont\u00e0 di autonomia di San Severo, che era la citt\u00e0 pi\u00f9 importante all'interno della diocesi di Civitate. L'apparizione di un vescovo a San Severo, nel pieno di questo braccio di ferro, si spiegherebbe nel quadro di alternanze, pi\u00f9 o meno prolungate, di pressioni in un senso o nell'altro, magari anche approfittando dei disordini conseguenti al Grande Scisma e della creazione occasionale di gerarchie parallele.\u00bb\nTra i vescovi di Civitate si possono ricordare Luca Gaurico (1545-1550), noto astronomo, e il cardinale Francesco Alciati, che fu anche l'ultimo vescovo.\nLa diocesi di San Severo.\nIl 21 febbraio 1580 papa Gregorio XIII con la bolla \"Pro excellenti\" trasfer\u00ec la sede della diocesi da Civitate a San Severo; contestualmente, al territorio dell'antica sede fu unito quello della soppressa abbazia \"nullius\" di San Pietro \"Terrae Maioris\" e probabilmente anche quello della diocesi di Dragonara, di cui non si hanno pi\u00f9 notizie dopo il 1554.\nBandito un apposito concorso, quale nuova cattedrale il pontefice scelse la chiesa parrocchiale di santa Maria, che tra le quattro parrocchie allora esistenti (San Severino, San Nicola, Santa Maria e San Giovanni) era s\u00ec la terza per fondazione e prestigio, ma la prima per ricchezza di beni.\nFu primo vescovo il gesuita Martino de Martini, aquilano, che mor\u00ec appena un anno dopo aver preso possesso della nuova cattedra. Due vescovi, Germanico Malaspina e Fabrizio Verallo, furono cardinali \"durante munere\": Malaspina fu anche nunzio apostolico in Austria dal 1584 al 1586, poi in Polonia e mor\u00ec a Cracovia non avendo ancora ricevuta la berretta (era, infatti, cardinale \"in pectore\"); Fabrizio Verallo, cardinale del titolo di Sant'Agostino dal 1608, fu nunzio apostolico in Svizzera.\nA Germanico Malaspina si deve anche la celebrazione del primo sinodo diocesano nel 1598. A questo ne sono seguiti altri tredici: il secondo con Francesco Antonio Sacchetti (vescovo dal 1635 al 1650); il terzo con Leonardo Severoli (1650-1651); il quarto con Francesco Densa (1658-1670); il quinto con Orazio Fortunato (1670-1677); il sesto, il settimo, l'ottavo e il nono con Carlo Felice de Matta (1678-1701); il decimo, l'undicesimo e il dodicesimo con Adeodato Summantico (nel 1721] nel 1726 e nel 1735); il tredicesimo con Giovanni Camillo Rossi (1826) e il quattordicesimo e ultimo con Francesco Orlando (1949).\nNel 1678 il vescovo Carlo Felice de Matta fond\u00f2 il seminario vescovile, il cui palazzo, contiguo all'episcopio, fu ampliato nel 1780 da Giuseppe Antonio Farao e nel 1832 da Bernardo Rossi.\nAdeodato Summantico, agostiniano, istitu\u00ec nel 1718 il monte frumentario per soccorrere gli agricoltori, mentre Bartolomeo Mollo (1739-1761) dedic\u00f2 particolari attenzioni alla cattedrale, che durante il suo episcopato fu notevolmente ampliata e completamente ristrutturata, assumendo nobili forme barocche e arricchendosi di importanti opere d'arte. Anche Giulio de Tomasi (1832-1843) si fece promotore di un profondo restauro del duomo, ma soprattutto don\u00f2 al seminario la ricca biblioteca personale e fece i poveri della diocesi eredi di buona parte dei suoi non pochi beni. Mosso da uguale sentimento, Rocco de Gregorio (1843-1858) istitu\u00ec il Monte di Piet\u00e0 per sovvenire agli indigenti, cos\u00ec come l'infermo Antonio La Scala (1859-1889), che pure volle la cattedrale ricca di magnifici paramenti e adorna di una nuova facciata, fece memorabili opere di carit\u00e0, da ultimo lasciando i suoi averi al seminario e ai poveri.\nIl XX secolo ha visto, tra l'altro, il battagliero fervore di Bonaventura Gargiulo, dottissimo cappuccino (1895-1904), e l'energica azione pastorale di Oronzo Durante (1922-1941), che celebr\u00f2 l'incoronazione del simulacro della Madonna del Soccorso nel 1937 e il primo congresso eucaristico diocesano nel 1938; un secondo congresso eucaristico \u00e8 stato celebrato durante l'episcopato di Michele Seccia nel 2004.\nIn origine la diocesi era costituita dalla citt\u00e0 di San Severo e dai comuni di Torremaggiore e San Paolo di Civitate. Il 23 febbraio 1916 in virt\u00f9 del decreto \"Archidioecesis Beneventana\" della Sacra Congregazione concistoriale confluirono nel territorio diocesano Lesina e Poggio Imperiale, che un tempo costituivano l'antica diocesi di Lesina, in seguito compresa nell'arcidiocesi di Benevento.\nNel 1972 si aggregarono i comuni di Serracapriola e Chieuti, fino ad allora di pertinenza della diocesi di Larino (oggi diocesi di Termoli-Larino).\nIl 30 aprile 1979, dopo nove secoli, la diocesi \u00e8 stata sottratta alla provincia ecclesiastica di Benevento ed \u00e8 entrata a far parte della nuova sede metropolitana dell'arcidiocesi di Foggia.\nNel 1986, con la riforma delle diocesi italiane, sono confluiti nella Chiesa sanseverese anche Apricena e San Nicandro Garganico dalla diocesi di Lucera, nonch\u00e9 Rignano Garganico dall'arcidiocesi di Manfredonia-Vieste. Nello stesso 1986, essendo vescovo Carmelo Cassati, la Chiesa sanseverese, che nel 1970 era stata unita \"in persona episcopi\" a quella di Lucera, riguadagnava la sua piena autonomia con un vescovo residente in loco.\nIl 25 maggio 1987 Giovanni Paolo II ha visitato la diocesi, presiedendo a San Severo una solenne celebrazione eucaristica alla presenza di circa 70.000 fedeli.\nNel 1994 la parte del comune di San Marco in Lamis che apparteneva alla diocesi, comprensiva del santuario di Santa Maria di Stignano, venne ceduta all'arcidiocesi di Foggia-Bovino.\nCooperazione missionaria.\nNel 1996 la diocesi ha intrapreso un'esperienza missionaria a Wansokou, nel Benin, in contesto di prima evangelizzazione. Nella parrocchia di santa Teresa del Bambino Ges\u00f9 della diocesi di Natitingou (comprendente circa 20 villaggi), hanno prestato servizio pastorale alcuni presbiteri diocesani, inviati come missionari \"fidei donum\". Insieme con i sacerdoti opera una piccola comunit\u00e0 di suore. Il 15 ottobre 2005 \u00e8 stata inaugurata la nuova chiesa parrocchiale.\nNel mese di dicembre 2011, dopo aver affidato la parrocchia di Wansokou al clero locale, i missionari della diocesi di San Severo si sono trasferiti nella parrocchia \"Notre Dame de l'Assomption\" di Cotiakou dove hanno iniziato una nuova esperienza di cooperazione missionaria.\nCronotassi.\nSi omettono i periodi di sede vacante non superiori ai 2 anni o non storicamente accertati.\nL'attuale vescovo.\nIl 13 gennaio 2017 papa Francesco ha nominato vescovo di San Severo Giovanni Checchinato, appartenente al clero della diocesi di Latina-Terracina-Sezze-Priverno, in sostituzione del carmelitano Lucio Angelo Renna dimessosi per raggiunti limiti di et\u00e0.\nStatistiche.\nLa diocesi nel 2020 su una popolazione di 119.521 persone contava 96.340 battezzati, corrispondenti all'80,6% del totale."}
{"id": "450448", "revid": "767487", "url": "https://it.wikipedia.org/wiki?curid=450448", "title": "Suasoriae", "text": "Le suasoriae erano nella retorica tardo-repubblicana e augustea delle declamazioni che riprendevano le vecchie \"tesi\" o \"quaestiones infinitae\".\nL'aspirante oratore doveva calarsi in una situazione storica o mitica e persuadere (appunto \"suadeo\" in latino significa \"cercare di convincere\") un determinato personaggio a compiere o meno l'atto chiave della sua esistenza, sostenendo in due distinti discorsi tutte le possibili argomentazioni a favore o meno di una presa di posizione.\nEcco alcuni \"temi\" topici: Alessandro Magno deve decidere se affrontare o no il viaggio attraverso l'oceano; i trecento spartani alle Termopili meditano se cercare di resistere contro i persiani o fuggire; Cicerone riflette se bruciare i propri scritti in cambio della salvezza dalla vendetta di Antonio."}
{"id": "450463", "revid": "932277", "url": "https://it.wikipedia.org/wiki?curid=450463", "title": "Quaestiones infinitae", "text": "Le Quaestiones infinitae sono esercizi retorici, in voga ai tempi della giovent\u00f9 e degli studi di Cicerone, su temi di carattere filosofico e morale. Sono chiamate anche \"tesi\" (dal greco \"th\u00e9seis\").\nAlcuni argomenti di dibattito potevano riguardare: se si dovesse prendere moglie, se fosse meglio vivere in citt\u00e0 o in campagna, se si potesse raggiungere davvero la conoscenza, come ci si dovesse comportare durante la tirannide...\nLe \"Quaestiones infinitae\" si contrapponevano alle \"quaestiones finitae\"."}
{"id": "450466", "revid": "659234", "url": "https://it.wikipedia.org/wiki?curid=450466", "title": "Grim Fandango", "text": "Grim Fandango \u00e8 un videogioco d'avventura grafica del 1998, sviluppato e pubblicato da LucasArts per Microsoft Windows, MacOS e Linux.\n\u00c8 stata la prima avventura di LucasArts a utilizzare grafica tridimensionale. A capo del progetto ci fu Tim Schafer, precedentemente co-designer di \"Day of the Tentacle\" (1993) e creatore di \"Full Throttle\" (1995).\nIl 9 giugno 2014, durante la conferenza di Sony all'E3, \u00e8 stato annunciato il remake del gioco, sviluppato da Double Fine Productions. La nuova versione del titolo \u00e8 stata resa disponibile su PlayStation 4, PlayStation Vita, Nintendo Switch, Xbox One, Microsoft Windows, MacOS e Linux.\nTrama.\nAmbientazione.\nIl mondo di \"Grim Fandango\" \u00e8 basato sulla concezione azteca dell'aldil\u00e0. Secondo questa tradizione, le anime devono attraversare la Terra dei Morti prima di raggiungere la loro vera destinazione, il Nono Aldil\u00e0.\nNel gioco, le anime vengono prelevate dal mondo dei vivi dagli agenti del Dipartimento della Morte (D.D.M.), che effettuano tale recupero tramite la \"mietitura\": armati di falce e vestiti di una tunica nera (secondo la pi\u00f9 popolare raffigurazione della morte), mietono gli involucri in cui le anime rimangono avvolte al momento della dipartita. All'arrivo nella Terra dei Morti, i funzionari del Dipartimento hanno il compito di vendere loro il miglior pacchetto viaggio cui possono ambire in base a come si sono comportati in vita. Attraversare la Terra dei Morti normalmente impiega un tempo di quattro anni, ma le anime pi\u00f9 meritevoli, vale a dire quelle che in vita si sono comportate in maniera encomiabile, possono abbreviare il loro calvario utilizzando vari mezzi di trasporto: il pi\u00f9 ambito \u00e8 il treno Numero 9, a cui solo pochissimi eletti possono accedere, dal momento che compie l'intero tragitto in soli quattro minuti.\nDurante il viaggio molte anime, specie quelle pi\u00f9 miserabili, perdono di vista il loro obiettivo, e rinunciano a raggiungere la destinazione finale, arrivando, talvolta, persino a dubitare dell'esistenza del Nono Aldil\u00e0. Per questo motivo, decidono di restare nel limbo della Terra dei Morti, e di passare l\u00ec l'eternit\u00e0 (in realt\u00e0, anche i morti possono essere annullati per sempre, tramite la \"germoglina\", la quale produce dei fiori, che nel limbo rappresentano la fine dell'individuo che ne viene a contatto): ci\u00f2, nel gioco, d\u00e0 vita a un vero e proprio mondo fittizio, con citt\u00e0 abitate da personaggi che si comportano esattamente come vivi, pur non essendolo pi\u00f9.\nI dipendenti del Dipartimento della Morte, invece, non possono lasciare la Terra dei Morti finch\u00e9 non avranno venduto un determinato numero di pacchetti, saldando cos\u00ec i debiti contratti nel mondo dei vivi.\nStoria.\nLa trama \u00e8 suddivisa in quattro capitoli, ognuno ambientato il Giorno dei Morti (il 2 novembre), a un anno di distanza l'uno dall'altro; in questo giorno, le anime possono tornare sulla terra per fare visita ai loro congiunti ancora in vita.\nAnno uno.\nManuel \"Manny\" Calavera, un agente di viaggi del Dipartimento della Morte, sta attraversando un periodo cupo per la sua carriera: ultimamente, infatti, gli capitano come clienti anime che non si sono distinte per niente in vita, a cui \u00e8 costretto a vendere pacchetti di scarso livello che non gli permettono di saldare i suoi debiti, ed \u00e8 ostacolato nella ricerca di anime pure dal suo collega/rivale Domino Hurley.\nDopo aver concluso un'altra vendita infima, Manuel riceve una missiva urgente in cui il suo capo, Don Copal, comunica a tutti gli agenti che sulla terr\u00e0 c'\u00e8 un avvelenamento di massa, per cui Manny cerca di recarsi subito nel mondo dei vivi, ma Domino gli ha mandato a casa l'autista e trova un sostituto nel demone meccanico Glottis ma, una volta arrivato nel mondo dei vivi, i suoi colleghi si sono accaparrati le anime migliori, mentre a lui tocca un altro cliente miserabile.\nStufatosi della situazione, Manny \u00e8 deciso a ribaltarla a suo favore e, dopo aver intercettato un messaggio destinato a Domino, recupera dal mondo dei vivi l'anima di Mercedes \"Meche\" Colomar. Al Dipartimento, per\u00f2, Manny scopre che Meche, pur avendo condotto una vita ineccepibile, non ha assegnato un biglietto per il treno Numero 9, che le spetterebbe di diritto, rimanendo perplesso per una cosa del genere. Licenziato per non aver saputo condurre a termine nel migliore dei modi la vendita (che, peraltro, Manny ha soffiato a Domino) e per aver lasciato andare via Meche, viene rinchiuso in uno scantinato. Da l\u00ec, viene liberato da Salvador Limones, ex-agente D.D.M. e attuale capo dell'Alleanza delle Anime Perdute, e da Eva, segretaria di Don Copal, ma in realt\u00e0 spia dell'Alleanza all'interno del Dipartimento della Morte. Da Salvador, Manuel apprende che qualcuno nel D.D.M. sta truffando le anime rubando loro i biglietti Doppia N per il Numero Nove e costringendole a rimanere per sempre nella Terra dei Morti. Questo perch\u00e9 un biglietto per il Numero 9 \u00e8 come una foglia d'oro: estremamente prezioso e di grande valore. Manny rinnega tale cosa, poich\u00e9 nella Terra dei Morti il denaro non ha alcuna importanza e che la sola cosa che uno vuole \u00e8 potersene andare da l\u00ec. Salvador spiega che molti defunti, nel corso del tempo, hanno rinunciato ad andare nel Nono Aldil\u00e0, arrivando a dubitare perfino della sua esistenza, decidendo infine di passare l'eternit\u00e0 nella Terra dei Morti e di rimettere in circolo il denaro per trovare pace e divertimento l\u00ec, nell'Ottavo Mondo.\nNel mentre, si scopre che Don Copal e Domino fanno parte di questa truffa assieme al boss criminale Hector LeMans, il quale, furioso per il fatto che Calavera abbia preceduto Domino nel recupero di un'anima, germoglia (ovvero uccide) Don Copal, mettendo Domino a capo dell'operazione.\nManny, dopo aver svolto alcuni incarichi per Salvador, lascia la citt\u00e0 di El Midollo e decide di mettersi alla ricerca di Mercedes, che si scoprir\u00e0 essere l'unica che pu\u00f2 aiutarlo a saldare il suo debito e a lasciare la Terra dei Morti. La prima tappa \u00e8 la Foresta pietrificata, da cui esce grazie a Glottis (licenziato anche lui, in quanto autista non registrato e per aver danneggiato un'auto della compagnia) e al suo veicolo, il Vagone d'Ossa, dirigendosi assieme a lui alla citt\u00e0 portuale di Rubacava, dove incontra Velasco, il capocantiere del porto, e Celso, la prima anima incontrata da Manny nel gioco. Manny, dopo aver preso il posto di Celso come cameriere in una tavola calda, decide di rimanere a Rubacava per aspettare Meche.\nAnno due.\n\u00c8 passato un anno, e Manuel Calavera ha preso possesso della tavola calda, trasformandola nel \"Calavera Caf\u00e8\", un locale dove si pu\u00f2 giocare d'azzardo, diventando uno dei pezzi grossi della citt\u00e0. \nMentre fuma sulla terrazza, viene informato che una donna chiede di lui, cos\u00ec scende, sperando si tratti di Meche, ma in realt\u00e0 si tratta di un volatile dal volto umano. Da un binocolo scopre che Meche \u00e8 davvero a Rubacava, ma viene catturata da Domino Hurley e portata sulla S.S. Lambada. Nel tentativo di raggiungerla, Meche gli lancia inaspettatamente una bottiglia in testa, facendolo cadere in acqua. Una volta recuperato da Velasco, viene informato da quest'ultimo che la nave \u00e8 diretta a Puerto Zapato, dall'altra parte del mondo, e che solo la S.S. Limbo \u00e8 diretta nella stessa direzione. Manny, quindi, decide di salirci a bordo, ma Velasco gli comunica che la Limbo non \u00e8 una nave passeggeri e che bisogna lavorare, ma che l'unico posto libero nell'equipaggio \u00e8 in sala motori, che sarebbe perfetto per Glottis, e che tutti i membri sono gi\u00e0 a bordo, pronti per salpare all'alba, tranne un marinaio di nome Naranja, che \u00e8 in licenza, ma che si presenter\u00e0 alla partenza. Inoltre, informa Manny che ha bisogno di una tessera della Federazione Marinai (organizzazione corrotta che controlla la citt\u00e0) per poter lavorare sul Limbo (Glottis, come tutti i demoni della Terra dei Morti, \u00e8 esentato e pu\u00f2 viaggiare gratis ovunque voglia), altrimenti verr\u00e0 buttato in mare. Manny per salpare deve, quindi, fare tre cose: assicurarsi che Naranja non si presenti alla partenza e prendere il suo posto, ottenere una tessera della Federazione e trovare attrezzi adeguati per Glottis, in modo da farlo lavorare.\nPer prima cosa, va da alcune api marine operaie, capitanate da Terry, per chiedere loro gli attrezzi, ma queste li hanno ceduti per denaro, essendo stanche e disoccupate, in quanto non possono lavorare e non possono inviare una protesta ufficiale, perch\u00e9 non sanno come fare. Recatosi al Blue Casket, locale rivale del suo e di propriet\u00e0 di Olivia, la fidanzata del boss criminale del posto, Maximino, la coglie in flagrante con l'avvocato di quest'ultimo, Nick Virago, ma la scena \u00e8 stata fotografata dalla fotografa Lola, la quale \u00e8 innamorata di Max e vuole dimostrare che Olivia non \u00e8 adatta a lui. Manny, poco dopo, incontra un gruppo di pseudo comunisti e, dimostrando di stare dalla loro parte lavorando con Salvador Limones, si fa prestare un libro che successivamente d\u00e0 a Terry. Con quello, le api possono finalmente protestare, ma Terry viene arrestato dal corrotto capo della polizia, Bogen, il quale, spaventato dai comizi rivoluzionari che Terry faceva alle altre api operaie, lo fa imprigionare. Manny deve trovare un sistema per scarcerarlo, e cos\u00ec chiede aiuto a Nick, ma quest'ultimo si rifiuta categoricamente. Allora, Manny decide di ricattarlo con la foto che Lola gli ha fatto, ma una volta raggiunta al faro la trova germogliata e la vede morire sotto i suoi occhi poco dopo. Grazie agli indizi sparsi per la citt\u00e0, Manny riesce a ottenere la foto con la quale ricatta Virago, il quale riesce a far scarcerare Terry, permettendogli di ottenere gli attrezzi (donatigli da altre api che si sono ribellate) per Glottis. Manny per\u00f2, infuriato con Virago per la morte di Lola, gli sferra un pugno in faccia, promettendogli che in futuro la pagher\u00e0 cara.\nDurante la ricerca della foto, inoltre, Manny incontra nella casa del tatuatore Toto Santos il marinaio Naranja e lo fa ubriacare pesantemente; dopodich\u00e9 gli ruba la targhetta di riconoscimento e la piazza su un cadavere germogliato nell'obitorio, facendo credere a Velasco che sia morto: Manny ha finalmente un posto sul Limbo.\nL'unica cosa che manca \u00e8 la tessera della Federazione, per cui Manny si reca al suo locale, dove incontra Chowchilla Charlie, un falsario in debito con lui al quale chiede di falsificargliene una. Charlie accetta, ma chiede in cambio di recuperare i suoi soldi al Circolo del Cilindro nel Gattodromo (dove si tengono le corse di gatti-demoni) di Maximino, al quale ne aveva offerto un'intera valigetta come bustarella su una scommessa, ma \u00e8 stato successivamente derubato in quanto la corsa era stata truccata.\nInfiltrandosi nei piani bassi del locale, Manny scopre la stanza segreta dove si trova la valigetta di Charlie, ma una volta aperta non vi trova soldi, ma biglietti Doppia N. Una volta uscito dal locale, viene minacciato da Charlie con una pistola, che lo obbliga a dargli la valigetta. Charlie, per\u00f2, mantiene a suo modo i patti e gli d\u00e0 la tessera, cos\u00ec Manny pu\u00f2 finalmente partire a bordo della Limbo con Glottis, in rotta verso Puerto Zapato.\nAnno tre.\nUn altro anno \u00e8 passato, e Manny \u00e8 divenuto il capitano della S.S. Limbo (ribattezzata \"Lola\" in onore della sua amica fotografa), la quale \u00e8 stata rimessa a nuovo da Glottis e che, finalmente, \u00e8 arrivata a Puerto Zapato.\nUna volta arrivati, degli agenti di dogana chiedono di controllare la nave. Manuel accetta, ma poco dopo riceve un messaggio da un piccione viaggiatore per conto di Salvador Limones, il quale gli comunica che Meche non \u00e8 mai arrivata l\u00ec, ma \u00e8 stata gettata in una zona detta \"La Perla\", dove si trova, per l'appunto, questa gigantesca e brillante perla bianca, e che, inoltre, falsi agenti della dogana cercheranno di ucciderlo. Il messaggio arriva, per\u00f2, troppo tardi e gli uomini di Manny vengono tutti germogliati. Manny viene poi salvato da Glottis e portato in sala motori dove, grazie alle ancore, spacca a met\u00e0 la nave e con la parte del motore scappa, arrivando in prossimit\u00e0 della Perla.\nSul fondo del mare, i due incontrano Chepito, un'anima che li conduce alla Perla, dove assistono a un terribile spettacolo: alcune anime gettate in mare vengono catturate e imprigionate in un sottomarino da una piovra demoniaca gigante. Dopo essersi infiltrati sul sottomarino, Manny e Glottis vengono portati dalla piovra (la quale pilota il sottomarino manualmente) al Confine del Mondo. L\u00ec, oltre a tantissime anime intrappolate e costrette ai lavori forzati, Manny ritrova Meche, ma il felice momento \u00e8 interrotto da Domino Hurley, il quale imprigiona Meche, si sbarazza di Glottis, arrivato sul posto, gettandolo fuori dal Confine e cattura Manny.\nDopo essersi liberato, Manny ritrova Glottis, sopravvissuto alla caduta, che si diverte a ricostruire una vecchia nave (la S.S. Lamancha, la vecchia nave perduta di Velasco) e libera Meche e le altre anime. Mentre libera Meche, per\u00f2, quest'ultima gli fa vedere dentro una stanza in una cassaforte migliaia di biglietti Doppia N in valigette, ma Manny intuisce che sono falsi: quando era un agente in carriera, infatti, ed era addetto alla vendita di tali biglietti, aveva scoperto che erano \"vivi\", in quanto, in presenza di anime, si agitavano e finivano per volare in mano ai legittimi proprietari, mentre questi stanno fermi.\nPoco dopo, tutti scappano a bordo della Lamancha, ma vengono intercettati da Domino e dalla sua piovra. Manny ingaggia battaglia contro di lui e, durante lo scontro, Domino finisce triturato dalle macine della nave. Manny e tutte le anime possono finalmente andarsene.\nAnno quattro.\nUn anno dopo, Manny e gli altri arrivano esausti al portale del Nono Aldil\u00e0, ma il guardiano (uno sciamano con indumenti aztechi) alla porta della stazione non li fa passare finch\u00e9 non avranno i loro biglietti, che crede che abbiano venduto e, perci\u00f2, sono condannati a rimanere l\u00ec. Manny cerca di far capire che i biglietti sono stati rubati da Hector LeMans e venduti a chi non se lo merita.\nIn quel momento, si sentono in lontananza i fischi del treno, e il guardiano risponde a Manny di osservare per vedere ci\u00f2 che essi meritano. Poco dopo, improvvisamente, arriva il Numero Nove che trasporta moltissime anime immeritevoli (tra cui Nick Virago), il quale, in prossimit\u00e0 del portale, cambia improvvisamente direzione e si trasforma in un drago meccanico che trascina tutte le anime malvagie all'inferno (a dimostrazione che il paradiso non pu\u00f2 essere comprato). Manny capisce che, se vuole che coloro che hanno viaggiato con lui trovino la pace, deve ritrovare i loro biglietti.\nNel mentre, Glottis ha un malore improvviso e grazie a dei \"mini-Glottis\", che lo venerano come un dio, si scopre che deve nutrirsi di velocit\u00e0: se non corre o lavora per molti mesi, (cose che non aveva fatto nell'ultimo anno) morir\u00e0. I mini-Glottis cos\u00ec, costruiscono una cabina-razzo lungo le rotaie del treno, in modo da far recuperare energie a Glottis, e portare Manny e Meche a El Midollo, dove si trovano i biglietti. Lungo il tragitto, per\u00f2, Glottis si riprende e si spaventa, facendo deragliare la cabina vicino a Rubacava. Per fortuna, l\u00ec si trova il Vagone d'Ossa e, dopo averlo sbloccato, e aver fatto entrare nella banda pure Olivia (la quale si offre di guidarli per El Midollo), arrivano alla citt\u00e0, che scoprono completamente in mano a Hector.\nL'Alleanza delle Anime Perdute li intercetta e li porta al cospetto di Salvador Limones, il quale accoglie a braccia aperte Manuel e gli comunica che ora stanno per eliminare Hector LeMans ma, appena finisce di parlare, un suo agente mezzo germogliato giunge sul posto e, dopo averlo salvato tagliando la parte sana, viene a sapere che Hector li aveva attirati in una trappola. Salvador decide di occuparsene personalmente e se ne va, portandosi con s\u00e9 Olivia.\nManny, intanto, cerca di recuperare i biglietti e, dopo essersi procurato una pistola con la germoglina e un travestimento, si reca negli uffici del D.D.M, ora ridotto a un casin\u00f2, e attira l'attenzione di Hector concludendo una vendita per i biglietti Doppia N. Negli uffici, Manny si rivela a Hector e lo costringe a dargli i biglietti, ma viene interrotto da uno dei suoi volatili e messaggeri; nella fuga, Hector cade da un palazzo e Manny recupera i biglietti.\nAlla stazione, per\u00f2, \u00e8 di nuovo ostacolato dai volatili e viene soccorso da Olivia, ma \u00e8 una trappola: ella, infatti, si rivela essere la fidanzata di Hector e porta Manny e Salvador (ora ridotto a una testa malconcia) al mausoleo criminale di Hector (un immenso campo fiorito, i cui fiori sono tutti coloro che Hector ha ucciso e germogliato nel corso degli anni). Arrivato nella serra, Manny riaffronta Hector e rivela di aver capito il suo vero piano: Hector aveva truffato le anime rubando i loro biglietti e intrappolandole ai Confini del Mondo, fingendo di rivenderli ad altre anime (in realt\u00e0, erano falsi, realizzati probabilmente da Chowchilla Charlie), ma in realt\u00e0 tenendoli per s\u00e9, nel disperato tentativo di andarsene dalla Terra dei Morti (piano che non avrebbe mai funzionato, in quanto i biglietti Doppia N possono essere utilizzati solo dai loro legittimi proprietari).\nHector, infuriato, gli spara una dose di germoglina ritardante (dato che Manny aveva fatto spaventare in precedenza Bowsley, il fioraio che la procurava a Hector, e lo aveva fatto scappare con le dosi a presa rapida) e Manny viene lasciato a morire nel campo. Calavera, per\u00f2, sopravvive grazie a un liquido congelante che aveva preso da Toto Santos a Rubacava, che blocca il processo di germogliazione, e si reca alla macchina di Olivia. L\u00ec, Salvador gli dice che c'\u00e8 una pistola nel bagagliaio, ma la chiave \u00e8 nel suo corpo, da qualche parte nel campo; vengono, per\u00f2, interrotti da Olivia e Salvador, per aiutare il suo amico un'ultima volta, spezza il suo dente esplosivo, rilasciando germoglina che colpisce sia lui che Olivia, la quale va a morire nei campi.\nGrazie al biglietto di Salvador (che era stato rubato da Hector e che forse era la causa per cui Salvador voleva a tutti i costi sventare la truffa), Manny trova il suo corpo e, in una scena molto significativa, lo riesuma e recupera la pistola. Dopodich\u00e9, spara al serbatoio dell'acqua della serra ed Hector \"esplode\" letteralmente in un gigantesco bouquet di fiori.\nInfine, Manny, Meche e Glottis si recano al portale con il Numero Nove e i biglietti da far vedere al guardiano, dove si scopre che anche Manny ne ha ricevuto uno dai \"Capi alti\" come buonuscita e che Glottis, sebbene possa viaggiare gratis, non pu\u00f2 lasciare questo mondo con lui, in quanto spirito della terra. Manny \u00e8 rattristato dal fatto che, nonostante abbia aiutato cos\u00ec tanta gente, non possa aiutare per ultimo il suo amico. Glottis lo rassicura: lui lo ha reso un demone famoso e pieno di successo, e che \u00e8 felice cos\u00ec. La storia si conclude con Manny e Meche che si baciano sul treno mentre trascendono, con le altre anime, al Nono Aldil\u00e0.\nModalit\u00e0 di gioco.\nIl gioco segue gli schemi tipici delle avventure grafiche, che si concretizzano nell'esplorazione delle ambientazioni, nella ricerca di oggetti, nei dialoghi con altri personaggi e nella risoluzione di enigmi. Come da tradizione Lucas Arts, ogni situazione \u00e8 trattata con ironia, anche se in questo gioco ci sono sicuramente temi pi\u00f9 seri e crudi, o \"adulti\", che nel resto della sua produzione. Inoltre, sempre secondo tradizione, \u00e8 impossibile morire o arrivare a un punto morto: in ogni momento \u00e8 sempre possibile uscire dalle difficolt\u00e0 risolvendo un problema.\nCon \"Grim Fandango\", per\u00f2, si assiste a una svolta nella storia delle avventure grafiche Lucas Arts: per la prima volta venne implementato un motore grafico 3D per la realizzazione dei personaggi e degli oggetti, mentre i fondali restavano pre-renderizzati. Bench\u00e9 la realizzazione tecnica tridimensionale, che allora muoveva i primi passi, fosse piuttosto povera (specie se confrontata con i dettagliatissimi sfondi), il carattere fantasioso degli uni e degli altri rende meno evidente il contrasto.\nIl motore grafico, sviluppato appositamente per il gioco sulla base del Sith di \"\", prese il nome di GrimE: \"Grim Fandango\" \u00e8 la prima avventura Lucas dai tempi di \"Labyrinth\" a non utilizzare il sistema SCUMM, che aveva fatto la fortuna del genere negli anni '90.\nConseguentemente, anche l'interfaccia punta-e-clicca fu abbandonata, in favore di una pi\u00f9 completa immersione nel mondo di gioco: il giocatore, infatti, utilizza direttamente il protagonista, controllabile tramite tastiera, gamepad o joystick; un metodo di controllo utilizzato specialmente nei survival horror, come per esempio nelle saghe di \"Resident Evil\" o \"Alone in the Dark\".\nLa colonna sonora, composta da Peter McConnell, \u00e8 estremamente varia, e mescola partiture orchestrali, musica folkloristica centroamericana, jazz e swing: l'intenzione era quella di far incontrare le sonorit\u00e0 tipiche del noir con quelle figlie della cultura latino-americana, fondendo quelle che sono le due anime del gioco. Il lavoro fu eseguito talmente bene che fu anche messo in vendita come album a s\u00e9 stante.\n\"Grim Fandango\" fu distribuito su due CD-ROM, e fu completamente localizzato e distribuito in italiano da CTO, anche nel doppiaggio. Per quanto riguarda la lingua italiana, il ruolo di Manny \u00e8 stato doppiato da \"Renato Cecchetto\".\nNella versione originale, i personaggi parlano inglese con un forte accento ispanico; tra i tanti si distingue, nel ruolo del protagonista, Tony Plana, attore della serie TV \"Ugly Betty\".\nIn Italia, \"Grim Fandango\", come altri classici Lucas Arts, \u00e8 stato ripubblicato nel 2007, distribuito da Activision utilizzando la versione precedentemente localizzata da CTO.\nPersonaggi principali.\nNella Terra dei Morti trovano posto sia le anime dei defunti, raffigurate nel gioco come scheletri, sia diversi tipi di demoni, che, a seconda della propria vocazione, sono impegnati in vari lavori nell'Aldil\u00e0.\nFonti di ispirazione.\nOltre alla tradizione azteca che sta alla base del mondo di gioco, \"Grim Fandango\" subisce anche altre influenze. Innanzitutto, tutti i personaggi scheletrici sono raffigurati sulla falsariga delle calacas, raffigurazioni stilizzate tipicamente messicane, vendute soprattutto in concomitanza con le celebrazioni del Giorno dei Morti.\nInoltre, molti degli ambienti di gioco costituiscono un omaggio allo stile dell'Art d\u00e9co (soprattutto i grattacieli di El Midollo), ma l'architettura si rif\u00e0 anche all'arte dei templi Maya.\nE poi, soprattutto, l'intero gioco \u00e8 pervaso da una vena oscura, che attinge a piene mani dall'immaginario noir, specialmente da quello cinematografico. Il design e alcuni risvolti della trama devono molto alle atmosfere di lungometraggi come \"Casablanca\" (cui alludono moltissimi elementi della seconda parte, dal locale di Manny all'abbigliamento dei personaggi) e \"Americani\" (che si svolge in un'agenzia immobiliare), mentre molte scene sono direttamente ispirate a film come \"Il mistero del falco\", \"Il terzo uomo\" e \"L'isola di corallo\". Altra grande fonte di ispirazione per il gioco fu \"Fronte del Porto\", a cui allude un'intera parte del secondo anno. In ogni caso, l'ideatore del gioco, Tim Schafer, ha affermato che la vera ispirazione \u00e8 venuta da film come \"La fiamma del peccato\", in cui un piccolo e anonimo assicuratore \u00e8 coinvolto in una vicenda d'intrigo. Anche la scelta delle ambientazioni risente della spinta noir: alcune sezioni sembrano ricreare l'America del secondo dopoguerra, con bar oscuri, tavole calde e insegne al neon. La maggior parte dei personaggi poi, per tenere fede a un luogo comune della tradizione noir, fuma e beve, pur non avendo organi interni di alcun tipo (tant'\u00e8 che, nel manuale, la Lucas Arts si giustifica affermando ironicamente che, comunque, \"tutti i personaggi che fumano all'interno del gioco sono morti. Pensateci.\").\nSupporto nei sistemi moderni e remake.\nGrim Fandango pu\u00f2 essere giocato anche sui sistemi operativi pi\u00f9 recenti di quelli per cui fu progettato (Windows XP e successivi, Linux e OS X) grazie a ResidualVM, un interprete 3D multi-piattaforma.\nDurante l'E3 del 2014 venne annunciato dallo stesso Tim Schafer (fondatore della Double Fine) insieme ai suoi colleghi, l'uscita di una versione remastered per i sistemi moderni, quali Linux, Windows, MAC, Playstation 4 e Playstation vita.\nReazioni.\nIl gioco fu sin dalla sua uscita acclamato dalla critica, tanto da diventare immediatamente un classico del genere. Nel corso degli anni si \u00e8 aggiudicato anche numerosi premi. Su siti come \"gamerankings.com\" e \"metacritic.com\" la media dei voti arriva rispettivamente a 93% e 94%; in Italia, la rivista \"The Games Machine\" lo premi\u00f2 con un 95%.\nIl sito IGN lo elesse \"Miglior Gioco d'Avventura\" del 1998 GameSpot lo giudic\u00f2, sempre nel 1998, \"Miglior Gioco dell'E3\", \"Miglior Gioco d'Avventura per PC dell'Anno\", \"Miglior Gioco per PC dell'anno\", oltre ad assegnagli il premio per la \"Miglior Musica\" e \"Miglior Grafica per Design Artistico\".\nNel 1999, i lettori di GameSpot lo inserirono al settimo posto nella classifica delle migliori colonne sonore per PC della storia, e al decimo in quella dei migliori finali.\nSempre nello stesso anno, fu nominato agli Academy of Interactive Arts &amp; Sciences nelle categorie Gioco dell'anno, Miglior Grafica, Miglior Storia e Personaggi, Miglior Suono e Musica, e vinse in quella Gioco d'Avventura per PC dell'anno.\nNel 2003, GameSpot ha introdotto \"Grim Fandango\" nella sua classifica dei pi\u00f9 grandi giochi di tutti i tempi; mentre Gamespy lo ha incluso nella sua Hall of Fame nel 2004, considerandolo anche il settimo Gioco Pi\u00f9 Sottovalutato di tutti i tempi (fra quelli pubblicati fino a quel momento).\nAncora nel 2004, AdventureGamers lo incluse al settimo posto nella classifica delle Migliori Avventure della Storia.\nInfine, nel 2007, IGN lo ha classificato quindicesimo nella lista dei venticinque, e trentaseiesimo in quella dei cento migliori giochi di sempre.\nVendite.\nMalgrado la sua alta qualit\u00e0, le ottime recensioni e i numerosi premi ricevuti, \"Grim Fandango\" non fu un grande successo commerciale. In Nord America il gioco vendette circa 95.000 copie in cinque anni, escluse le vendite online, anche se la Lucas Arts dichiar\u00f2 che \"il gioco raggiunse le aspettative negli Stati Uniti, e le super\u00f2 in tutto il mondo, tuttavia fu molto penalizzato dalla vendita di giochi pirata\". In ogni caso, \"Grim Fandango\" fu la penultima avventura grafica prodotta dalla Lucas Arts, che, dopo la pubblicazione di \"Fuga da Monkey Island\", abbandon\u00f2 il genere e licenzi\u00f2 gran parte del personale legato a questo settore."}
{"id": "450481", "revid": "484362", "url": "https://it.wikipedia.org/wiki?curid=450481", "title": "Omosessualit\u00e0 e wicca", "text": "La Wicca \u00e8 la pi\u00f9 popolare delle religioni neopagane.\nWicca e LGBT.\nLa wicca si contraddistingue per un atteggiamento di accettazione nei confronti delle caratteristiche degli individui, ed in particolare per una notevole apertura nei confronti dell'omosessualit\u00e0.\nNella wicca infatti, non viene contemplato il peccato come in altre religioni, quindi non si pu\u00f2 essere condannati o giudicati n\u00e9 per la propria natura n\u00e9 per le proprie scelte. La natura divina \u00e8 immanente e anche il sesso e il desiderio sessuale, qualunque sia l'oggetto di esso, sono una delle manifestazioni del divino.\nIl percorso spirituale wiccan tende ad esaltare la propria natura personale e il proprio potere decisionale, al punto tale che i membri vengono stimolati a scegliere da soli la strada da seguire e il modo in cui rapportarsi con il Dio e la Dea.\nPunto cardine della Wicca \u00e8 la legge morale del \"Finch\u00e9 non fai del male a nessuno, fa' ci\u00f2 che vuoi\" (contenuta nel Rede), che sottolinea ulteriormente la libert\u00e0 morale e di azione dell'individuo, non giudicando quindi delle azioni universalmente buone o cattive.\nEccezioni storiche.\nUn'aperta eccezione fu quella della Wicca gardneriana dei primi tempi e di altri gruppi conservativi. I Gardneriani non hanno pregiudizi verso l'omosessualit\u00e0, ma solitamente formano le loro coven da coppie uomo-donna. Si pensa che questa pratica sia il risultato dell'influenza di Gerald Gardner stesso, che scrisse:\nUn'altra evidenza dell'atteggiamento di Gardner proviene da Lois Bourne, una della Sacerdotesse della coven di Bricket Wood:\nMolte tradizioni lavorano con un Dio e una Dea, e una parte della liturgia wiccan \u00e8 incentrata sul Grande Rito: un rituale sessuale (simbolico o attuale) tra le due divinit\u00e0. Questo rituale \u00e8 solitamente svolto dal Sacerdote e della Sacerdotessa, che invocano le divinit\u00e0 per creare questa unione. Spesso involve anche l'athame (il principio maschile), che discende nel calice (il principio femminile).\nAd oggi.\nLa pratica del Grande Rito sopra descritta, ha portato molti wiccan alla visione di una realt\u00e0 che tende ad escludere persone omosessuali. Questa preoccupazione fu espressa dell'Associazione Pagana del Canada: \"In questi ultimi decenni, molte persone hanno pensato che l'enfasi per la polarit\u00e0 maschile/femminile nella Wicca esclude gli omosessuali\". Comunque, questa fonte concretizza la validit\u00e0 di qualunque orientamento sessuale all'interno della pratica wiccan, suggerendo che uomini omosessuali e donne lesbiche sono probabilmente attivi nella reciproca relazione tra il principio maschile e femminile dell'universo.\nLe congreghe tradizionali aspirano ad avere lo stesso numero di donne e uomini, in armonia con le loro credenze sull'importanza dell'equilibrio tra il maschile e il femminile. Questo obiettivo non \u00e8 spesso raggiunto, Questo, pi\u00f9 lo squilibrio tra praticanti donne e uomini, pu\u00f2 essere un ostacolo pratico per persone omosessuali che desiderano unirsi ad un particolare congrega. L'attuale orientamento sessuale di una persona non \u00e8 solitamente un problema.\nUna particolarit\u00e0 \u00e8 rappresentata dalla Tradizione spirituale non dualistica della Tradizione Dianica a volte anche chiamata Wicca Dianica, ramo spirituale di matrice femminista accessibile e praticato solo da donne biologicamente femmine, sia eterosessuali che lesbiche, e incentrato sui misteri femminili.&lt;br&gt;\nLe praticanti di questa corrente lavorano esclusivamente con un principio divino che \u00e8 concepito come femminile, la Grande Madre universale, identificata con la rete della vita stessa."}
{"id": "450484", "revid": "12290", "url": "https://it.wikipedia.org/wiki?curid=450484", "title": "Batman - Anno uno", "text": ""}
{"id": "450488", "revid": "1522738", "url": "https://it.wikipedia.org/wiki?curid=450488", "title": "Repubblica di Montenegro (1992-2006)", "text": "La Repubblica di Montenegro () \u00e8 stata una repubblica federata della Repubblica Federale di Jugoslavia dal 1992 al 2003 e della federazione di Serbia e Montenegro dal 2003 al 2006.\nStoria.\nIn seguito alla dissoluzione della Federazione, ufficialmente sciolta il 27 aprile 1992, la Repubblica di Serbia e la Repubblica Socialista di Montenegro, con la nuova denominazione di \"Repubblica di Montenegro\", diedero vita, il 28 aprile 1992 ad una nuova federazione denominata \"Repubblica Federale di Jugoslavia\". La capitale fu Podgorica, conosciuta dal dopoguerra fino a poche settimane prima dell'istituzione della repubblica federata, come Titograd, ribattezzata all'epoca in onore del dittatore Josip Broz Tito.\nIl 4 febbraio 2003 con approvazione dalle due camere del Parlamento jugoslavo, lo stato prese la denominazione ufficiale di \"Unione Statale di Serbia e Montenegro\", meglio noto come Serbia e Montenegro.\nIn seguito ad un referendum per l'indipendenza del Montenegro, che si \u00e8 svolto il 21 maggio 2006, e che ha visto la partecipazione dell'86,5% del corpo elettorale, il 55,5% degli elettori si \u00e8 espresso a favore dell'indipendenza, con una percentuale superiore alla soglia del 55% concordata con l'Unione Europea per rendere valido il referendum; in valore assoluto la soglia minima necessaria \u00e8 stata superata per 2300 voti. Il Parlamento del Montenegro ha intrapreso di conseguenza le procedure legali per dichiarare l'indipendenza, il cui iter si \u00e8 chiuso il 3 giugno 2006 con la dichiarazione d'indipendenza, seguita, quindi confermata il giorno successivo da un analogo atto da parte della Serbia, ponendo cos\u00ec fine all'esperienza federativa.\nEconomia.\nLa \"Repubblica di Montenegro\", a differenza della Serbia, in cui la moneta era il dinaro jugoslavo, ha avuto come moneta prima il marco tedesco e a partire dal 2002 l'euro.\nBandiera.\nInizialmente la bandiera della repubblica federata segu\u00ec l'evoluzione dello stato, infatti fino al 1993 rest\u00f2 in vigore la bandiera dell'Ex Jugoslavia socialista e poi dal 1993 al 1994 divenne ufficiale la medesima bandiera con la rimozione stella rossa al centro. Nel 1994 la bandiera con tre bande orizzontali rosse, celesti e bianche divenne ufficiale. Nel 2004 la bandiera precedente venne sostituita con quella che poi divent\u00f2 la bandiera ufficiale del Montenegro indipendente."}
{"id": "450492", "revid": "2091899", "url": "https://it.wikipedia.org/wiki?curid=450492", "title": "Miro di Canzo", "text": "Ricostruzione biografica dalle leggende.\nSulla sua vita non vi sono testimonianze dirette scritte, a lui contemporanee, la sua prima \"Vita\" italiana (del Cinquecento) potrebbe derivare da un anteriore testo scritto in latino andato perso; la storia della sua vita, cos\u00ec come ci \u00e8 pervenuta, \u00e8 ammantata da numerosi elementi leggendari e miracolistici che potrebbero anche attribuirsi ad una sua edulcorazione durante lo svolgersi della tradizione orale che precedette la stesura del primo testo scritto.\nLe sue rappresentazioni iconografiche pi\u00f9 antiche lo rappresentano vestito con una tunica grigia da eremita o da pellegrino.\nNascita e giovinezza.\nNato da Erasmo Paredi da Canzo e da Drusiana di Prata Camportaccio in Valchiavenna, fu chiamato Miro (da evento mirabile), in quanto i genitori lo avrebbero dato alla luce dopo aver superato i sessant'anni d'et\u00e0. Costoro vivevano nella solitudine dei monti di Canzo, nell'alpeggio ora chiamato di Secondo Alpe e, come fecero i genitori di Giovanni Battista, avevano promesso di consacrare a Dio gli eventuali figli.\nRaggiunti i sette anni, il padre lo affid\u00f2 ad un eremita, il cui nome \u00e8 ignoto. Lontano dai divertimenti propri dei giovani, il ragazzo crebbe nella preghiera, nello studio e nel lavoro. A dodici anni ricevette la prima comunione.\nIl padre, alla sua morte, lasci\u00f2 all'educatore del figlio i suoi averi col compito di conservarli in parte per la maggiore et\u00e0 del figlio e in parte per i poveri.\nL'eremitaggio.\nMorto il padre, Miro si ritir\u00f2 in eremitaggio una grotta, lungo il versante sinistro della Val Ravella, sotto i Corni di Canzo.\nGli anni passarono nella solitudine e nella meditazione. A trentadue anni vide morire il maestro e, sepoltolo, don\u00f2 ai poveri tutti gli averi, lasciatigli dal padre, e la casa paterna.\nContinu\u00f2 nel frattempo il suo eremitaggio, durante il quale veniva visitato dai concittadini, ai quali dava conforto e per i quali dedicava a Dio la sua vita spirituale.\nUna leggenda devozionale narra che un giorno gli apparve in visione il maestro defunto invitandolo a recarsi nei posti in cui si veneravano le reliquie dei santi, in particolar modo a Roma alle tombe di Pietro e Paolo.\nDato l'addio a parenti e amici, part\u00ec col bordone da pellegrino.\nIl pellegrinaggio a Roma.\nLungo il tragitto verso Roma si ferm\u00f2 a visitare i santuari pi\u00f9 celebri, vivendo di elemosina, accompagnato da tre giovani, probabilmente orfani.\nUna tradizione relativamente tarda, non presente nella \"Vita\" antica, colloca qui il presunto ingresso di San Miro nel Terz'Ordine Francescano, elemento chiaramente in contrasto con la sua tipologia di santit\u00e0, come notato da medievisti come Andr\u00e9 Vauchez. Gi\u00e0 gli \"Acta Sanctorum\" nel Settecento rifiutano con decisione questa improbabile ipotesi, dichiarando: \"Gratis dicitur a Tertio Ordine Sancti Francisci\" (= Infondatamente lo si dice appartenente al Terz'Ordine di san Francesco). Bisogna tuttavia ricordare che tanto l'eremo di San Miro quanto la chiesa a lui dedicata nel paese di Canzo vennero quasi subito popolate da una comunit\u00e0 di francescani, fatto questo che pu\u00f2 aver facilitato l'identificazione del santo eremita con un tipo di consacrazione pi\u00f9 conosciuto.\nIl viaggio dur\u00f2 un anno. A Roma Miro si rec\u00f2 alle catacombe dei martiri e vener\u00f2 le tombe di san Pietro e san Paolo. Venuto a sapere che sui monti vicini viveva Brigido da Colonna, si rec\u00f2 da lui. Incontratisi, Brigido lo invit\u00f2 a restare e vivere con lui in penitenza, preghiera e nell'amor di Dio.\nPadre Don Primo Luigi Tatti, dei Chierici regolari di Somasca, nei suoi \"Annali sacri della Citt\u00e0 di Como\" (1734), osserva che la datazione della \"Vita\" al Quattrocento \u00e8 impossibile, data la comprovata ricognizione delle ossa del santo a met\u00e0 di quel secolo. Diversamente dal suo discepolo, padre Giuseppe Maria Stampa che, pi\u00f9 fantasiosamente, identifica Brigido da Colonna nientemeno che con Santa Brigida di Svezia e colloca la vita del santo nel Trecento (datazione che ha avuto un certo successo devozionale anche grazie alla \"francescanizzazione\" postuma del personaggio), Padre Tatti, pi\u00f9 prudentemente, colloca la vita del santo nel Duecento, secolo che anche agli occhi degli studiosi moderni \u00e8 pi\u00f9 verosimile per la tipologia di santit\u00e0 (eremiti erranti o selvaggi). Egli vede invece in \"Brigido da Colonna eremita\" un errore nel ricordo del nome da parte dell'anonimo scrittore della \"Vita\" o della tradizione orale, e ritiene probabile che si tratti invece di Egidio Colonna, non eremita ma \"eremitano\", cio\u00e8 appartenente all'Ordine di Sant'Agostino, probabilmente alloggiato temporaneamente in uno dei conventi di quell'Ordine poco fuori Roma. Bisogna inoltre ricordare che anche i Padri Bollandisti propendevano per una datazione piuttosto antica di San Miro.\nSempre secondo la sua leggenda, una notte, durante la preghiera, apparve a Brigido un angelo dicendogli di riferire a Miro che il volere di Dio era che tornasse alla terra natale, facendo a ritroso lo stesso percorso.\nMiro part\u00ec subito. Discese la montagna, rivide Roma e tre fanciulli che l'avevano accompagnato, fu benedetto dal papa, quindi part\u00ec.\nDopo lungo cammino raggiunse San Giorgio di Lomellina. Qui, ospitato da un agricoltore, trov\u00f2 una cittadina afflitta dalla lunga siccit\u00e0. Miro, mosso a compassione, li fece digiunare e pregare con lui per ottenere la pioggia. Nella notte della seconda giornata gli sarebbe apparso Ges\u00f9 con una grande croce che, mostrandogli le piaghe gli avrebbe detto che le sue preghiere erano state esaudite e che quindi avrebbe mandato abbondante pioggia. La domenica seguente venne un'abbondante pioggia che dur\u00f2 per cinque giorni. Lasciata San Giorgio e, rifiutata la veste che gli abitanti avrebbero voluto donargli, torn\u00f2 a Canzo.\nDi nuovo a Canzo.\nRitorn\u00f2 ignoto e visse tale. Si tenne occulto, vivendo prima nella casa del curato e poi in una grotta di un monte vicino, luogo in cui sorge oggi l'Oratorio di San Miro, ed ove secondo la tradizione fece nascere una sorgente, l\u2019\"acqua di san Miro\".\nPur vivendo in solitudine di tanto in tanto si recava in paese a compiere opere di bont\u00e0.\nL'ultimo viaggio.\nIn una nuova visione Miro avrebbe avuto il comando da Dio di lasciare per sempre la terra natale: una notte gli apparve la Madonna col Bambino a compiacersi del suo servizio di Dio, rivelandogli la sua prossima e dolorosa morte e che le sue spoglie sarebbero state conservate sul confine del Lago di Como.\nPrima della partenza si fece riconoscere dai suoi concittadini. Radunatili, parl\u00f2 loro dell'apparizione a cui aveva assistito e chiese quale grazia volessero che lui ottenesse presso Dio per loro. Gli astanti ammutolirono. Solo un bambino, in braccio alla madre grid\u00f2: \u00abAcqua, acqua, acqua\u00bb. Miro annu\u00ec e part\u00ec.\nAttraverso i monti lariani arriv\u00f2 ad Onno, sulla riva del Lago di Como e si apprest\u00f2 ad attraversare il lago. Chiese ad un barcaiolo, che si dirigeva a Mandello del Lario, di portarlo. Il barcaiolo, vedendo l'umilt\u00e0 delle vesti di Miro, si rifiut\u00f2 e cominci\u00f2 ad attraversare. Secondo alcune memorie scritte successivamente alla morte, si sarebbe tolto il vestito e, postolo sull'acqua, vi sarebbe salito sopra raggiungendo la barca. Stupefatto e pentito, il barcaiolo lo invit\u00f2 a salire. Miro rifiutato l'invito, grazie alla spinta favorevole del vento avrebbe raggiunto molto prima del barcaiolo l'altra riva.\nMiro pass\u00f2 poi per Olcio, Lierna, Varenna, Bellano, Dervio e raggiunse Sorico dove fu preso da strazianti dolori. Ricord\u00f2 la rivelazione di Maria e cap\u00ec che quello era il posto dove sarebbe morto.\nStabil\u00ec la sua dimora in un antro, detto poi \"Grotta di san Miro\" (qui sorge oggi la chiesa di San Michele Arcangelo)\nI dolori, sempre pi\u00f9 forti, lo portarono alla morte. Padre Giuseppe Maria Stampa, autore nel Settecento degli \"Atti del beato Miro\" per conto della Diocesi di Como, ipotizza, con criteri ben poco rigorosi, che Miro sia morto a circa 45 anni, motivo per cui, ad esempio, nel 1981 fu celebrato a Canzo e a Sorico un solenne centenario. Tuttavia \u00e8 possibile che Miro abbia raggiunto un'et\u00e0 pi\u00f9 avanzata (65 anni?), data l'abitudine nelle raffigurazioni pi\u00f9 antiche a rappresentarlo abbastanza anziano.\nA seguito della sua morte venne eseguita un'arca in cui fu posta la salma. Nel frattempo nasceva una disputa tra gli abitanti nei pressi di Santo Stefano e quelli nei pressi di San Michele su chi dovesse conservare l'arca. Si narra che la disputa fu risolta osservando i corvi che svolazzavano di continuo a San Michele, trasportando trucioli dell'arca, ci\u00f2 venne interpretato come un segno della volont\u00e0 divina a favore di San Michele.\nLa salma oggi si trova sotto l'altare maggiore della chiesa di San Michele a Sorico, oggi detta chiesa di San Miro; mentre alcune reliquie sono conservate nella Cappella delle Reliquie della Chiesa Parrocchiale di Canzo.\nIl culto.\nQuello che successe dopo la morte del frate \u00e8 storia locale. I canzesi hanno sempre avuto una grandissima devozione per san Miro, devozione che ha portato a intitolare la chiesa succursale di Canzo, pensata per avervi un predicatore stabile, a Santa Maria e a San Miro. Anche quando l'insediamento della comunit\u00e0 francescana mut\u00f2 la denominazione in chiesa di san Francesco, i canzesi continuarono a chiamarla \"San Mir\u00e8tt\". Nel 1660, poi, sul luogo di un precedente edificio sacro di pi\u00f9 modeste dimensioni, lungo la Val Ravella, luogo di eremitaggio di Miro, una chiesa, l'oratorio di San Miro (\"San Miir\"), al cui interno si possono vedere raffigurati in affresco i principali episodi della sua vita.\nIl secondo venerd\u00ec di maggio \u00e8 celebrata la sua festa liturgica, secondo il \"Martyrologium Nocomiensis\", redatto dal padre somasco Primo Luigi Tatti, il giorno di festa \u00e8 fissato il 10 maggio ed il 21 maggio potrebbe essere l'anniversario della sua morte. A Canzo viene festeggiato la seconda domenica di maggio.\nA Sorico, di cui \u00e8 il santo protettore, vien festeggiato il 9 maggio, giorno di festivit\u00e0 del paese.\nLa prima ricognizione delle sue reliquie avvenne il 10 settembre 1452, con il ritrovamento delle ossa nella cappella di S. Antonio della chiesa di San Michele (Sorico), il cui nome venne quindi cambiato in chiesa di San Miro. Nel 1491 venne organizzato un pellegrinaggio in onore del santo da Milano fino a Sorico.\nAltre ricognizioni delle reliquie seguirono nel 1837 e 1932.\nIl suo culto fior\u00ec soprattutto tra Cinquecento e Settecento, diffondendosi in tutta l'area del Ducato di Milano. Col passare del tempo, a causa della presenza sul luogo del suo eremitaggio di un convento francescano, si fece strada nell'immaginario di molti la persuasione che egli fosse stato un frate francescano, bench\u00e9 sui generis. Questa falsa opinione veniva gi\u00e0 condannata nettamente dagli autorevoli \"Acta sanctorum\" e dallo storico Daniel Papebroch sul finire del Seicento. L'idea di una francescanit\u00e0 del beato Miro, forse incoraggiata dagli stessi francescani dell'epoca, si fondava in realt\u00e0 su un errore storico che collocava Miro nel Quattrocento. In realt\u00e0, come suggeriscono gli \"Acta sanctorum\", san Miro sarebbe vissuto molti secoli prima, in un periodo imprecisato tra il X e il XIV secolo. Oggi, gli studi di esperti come Andr\u00e9 Vauchez mostrano che la tipologia di santit\u00e0 di San Miro, data anche la sua collocazione geografica, trova il suo pi\u00f9 verosimile contesto nel corso del Duecento. Egli sarebbe dunque contemporaneo, ad esempio, di san Lucio di Cavargna, di sant'Euseo di Serravalle, del beato Martino da Pegli e di sant'Ugolina di Vercelli, tutti santi definiti dalla storiografia \"erranti\" o \"selvaggi\".\nFino alla seconda met\u00e0 del secolo scorso, quando parte della vita sociale di Canzo era basata sull'agricoltura, venivano celebrate cerimonie religiose al beato Miro nella chiesetta di San Miro, per invocare la pioggia a seguito di periodi di siccit\u00e0."}
{"id": "450499", "revid": "968255", "url": "https://it.wikipedia.org/wiki?curid=450499", "title": "Vivienne Westwood", "text": "Biografia.\nNasce l'8 aprile 1941 a Tintwistle, un piccolo villaggio del Derbyshire, in Inghilterra, con il nome di Vivienne Isabel Swire, figlia di Gordon e Dora Swire.\nFrequenta la Groppor Grammar School. Nel 1958 la famiglia si trasferisce a Londra, dove lei studia oreficeria e moda alla Harrow School of Art. Abbandonata l'universit\u00e0, trova lavoro e studia per diventare insegnante. Nello stesso periodo crea dei gioielli, che poi vende sulle bancarelle di Portobello Road.\nNel 1962 sposa Derek Westwood, da cui prende il cognome, realizzando da sola il vestito per la cerimonia. La coppia ha avuto un figlio l'anno seguente, Benjamin.\nL'inizio della relazione con Malcolm McLaren, destinato a diventare il manager dei Sex Pistols, pone fine al suo matrimonio. \nNel 1971, la coppia apre il suo primo negozio, \"Let it Rock\", al 430 di King's Road di Londra, gli abiti da teddy boy, ispirati al passato, esprimevano la cultura giovanile e ribelle, proponendo indumenti neri di pelle e cerniere di imponga motociclista. La stilista con i suoi abiti, rappresent\u00f2 il momento di svolta e di rinascita della creativit\u00e0 inglese, usando in modo sarcastico i simboli della societ\u00e0 britannica e la sua moda tradizionale. Il negozio prese diversi nomi nel corso degli anni, seguendo l'evoluzione stilistica di Vivienne: nel 1972 \"Too fast to live too young to die\", nel 1974 \"Sex\" per lo stile sexy e feticista, in seguito \"Seditionaries\" e infine \"World's End\", rimasto fino ad oggi e conosciuto per la celebre insegna con l'orologio che gira al contrario. \nNel 1967, nasce il loro figlio, Joseph. \nNegli anni settanta Vivienne Westwood contribu\u00ec a creare lo stile punk, con creazioni stravaganti e provocatorie, il suo stile divenne l'uniforme del movimento punk approvato anche dalla band Sex Pistols che si distingueva per il look aggressivo caratterizzato da maglioni bucati, spille, borchie, t-shirt tagliate che riportavano immagini provocatorie, i pantaloni erano decorati con catene e cinghie, inoltre il cuoio e la gomma vennero introdotti come materiali non convenzionali. La prima sfilata della Westwood a Londra \u00e8 del marzo 1981, con la collezione \"Pirate\". I suoi modelli non traevano pi\u00f9 ispirazione soltanto dalla moda di strada e dal mondo giovanile, ma da tradizione e tecnica disegnando costumi storici. La sua ricerca, prendendo vari spunti dalla storia del costume del XVII e XVIII secolo, ha esplorato tutte le epoche: la Westwood \u00e8 stata la prima stilista contemporanea a riproporre con determinazione, modernizzandoli, il corsetto e il faux-cul, elementi di sartoria che sembravano ormai sepolti in un tempo lontano. La sua ispirazione trae inoltre forza da varie influenze che le derivano dall'amore per la storia, la pittura e l'impegno sociale e politico. La collezione \"Pirate\" fu usata da musicisti come i new romantic, noti per il loro stile ispirato all\u2019abbigliamento maschile del diciottesimo secolo con pantaloni e camicie larghe e fronzoli.\nDopo il successo dei modelli punk, nel 1982 crea la collezione \"Savage\" tendente a un look tribale, con tessuti grezzi, cuciture non ridefinite. La collezione \"Nostalgia of Mud\" del 1982-1983 infrange qualsiasi regola, le ragazze Buffalo indossavano gonne, sottovesti, borse a tracolla per neonati, felpe con cappuccio, tessuti stropicciati e tagliati in modo rude, orientate alle culture del Terzo Mondo.\nNel 1989 viene nominata docente di moda all'Accademia di arti applicate di Vienna. A Firenze, sempre in quegli anni, espone la sua prima collezione di abbigliamento maschile.\nNel 1991 la stilista vince il British Fashion Award come stilista dell'anno.\nNel 1992 ha sposato un suo studente di moda, l'austriaco Andreas Kronthaler.\nCon il corsetto introduce un design che modella il corpo e valorizza i fianchi, insieme alla crinolina (struttura rigida a gabbia per dare sostegno e volume alle gonne), alle imbottiture e scarpe con tacchi vertiginosi. Con la collezione \"Anglomania\" del 1993-1994 unisce lo stile mascolino allo stile tradizionale inglese con l'uso di mini kilt, tartan scozzese, abiti e tweed. Caus\u00f2 uno scandalo usando la lingerie come abbigliamento esterno, con i reggiseni portati sopra gli abiti.\n\"Caf\u00e8 Society\", la collezione del 1994 esposta al Grand Hotel di Parigi, \u00e8 molto stravagante e sensuale. Le modelle indossavano abiti voluminosi con lunghi strascichi, il solito corpetto impettito e il plateau delle scarpe altissimo. Si ispir\u00f2 agli abiti sontuosi dei dipinti del pittore Jean-Antoine Watteau in taffet\u00e0 di seta e senza spalline.\nVerso la fine degli anni novanta Westwood lanci\u00f2 una linea di profumi e cre\u00f2 nuovi marchi.\nNel settembre 2005 Vivienne Westwood ha deciso di dare il suo pieno appoggio al movimento per la difesa dei diritti civili \"Liberty\" creando delle t-shirt da collezione che recano lo slogan\nNon a caso alcune sue collezioni si intitolano \"Propaganda, Active Resistance, Active Resistance to Propaganda\" e testimoniano il suo forte dissenso nei confronti delle amministrazioni Blair e Bush.\nHa manifestato a sostegno dei diritti di Julian Assange.\nNella sua carriera ha ottenuto varie onorificenze. Nel 2005 \u00e8 stata insignita del titolo di Ufficiale dell'Impero Britannico, mentre l'anno successivo diventa Dama di Commenda dell'Impero Britannico. \u00c8 stata premiata due volte come \"stilista britannica dell'anno\".\nLa collezione \"Red Label\" del 2010 prende spunto dalle tappezzerie e dalle antiche case di campagna per un'eco-guerriera con un make-up molto accentuato."}
{"id": "450502", "revid": "484362", "url": "https://it.wikipedia.org/wiki?curid=450502", "title": "Dinastia arsacide", "text": ""}
{"id": "450505", "revid": "33689", "url": "https://it.wikipedia.org/wiki?curid=450505", "title": "FREE", "text": ""}
{"id": "450515", "revid": "287204", "url": "https://it.wikipedia.org/wiki?curid=450515", "title": "Cappella del Guarini di Torino", "text": ""}
{"id": "450520", "revid": "7336", "url": "https://it.wikipedia.org/wiki?curid=450520", "title": "Sassafrasso", "text": ""}
{"id": "450539", "revid": "128334", "url": "https://it.wikipedia.org/wiki?curid=450539", "title": "Sottomarino nucleare", "text": "Il sottomarino nucleare \u00e8 una unit\u00e0 navale sommergibile che utilizza un motore elettrico alimentato da un reattore nucleare a fissione per la propulsione.\nStoria.\nLo sviluppo pi\u00f9 rivoluzionario nella tecnologia della navigazione subacquea \u00e8 stato l'applicazione dell'energia nucleare alla propulsione dei sommergibili, che ha dato vita al vero sottomarino.\nLa prima unit\u00e0 di questo tipo, il \"Nautilus\", venne varato dalla Marina degli Stati Uniti nel 1954. Nel 1955, in una crociera di collaudo, navig\u00f2 sempre in immersione da New London, nel Connecticut, a San Juan in Porto Rico, coprendo in 84 ore una distanza di 2170 km, a una velocit\u00e0 di crociera sempre superiore ai 20 nodi (oltre 37 km/h). Nell'agosto del 1958 effettu\u00f2 la prima traversata sottomarina del Polo Nord, navigando sotto la banchisa polare da Punta Barrow, in Alaska, a un punto compreso fra l'isola Spitzbergen e la Groenlandia.\nIl sottomarino statunitense monoelica \"Skipjack\", varato nel 1956, combinava la propulsione nucleare con lo scafo a goccia dell\"'Albacore\". Versioni avanzate di questo sottomarino costituirono la classe \"Thresher\", operativa dai primi anni sessanta. Nel 1963 il USS Thresher (SSN-593) and\u00f2 perduto, con il suo equipaggio di 129 uomini, durante prove di immersione profonda nell'oceano Atlantico. Salt\u00f2 una valvola di tenuta dell'asse portaeliche, e chiudere la falla risult\u00f2 impossibile: tale valvola era scomparsa, forse a causa di un errore nella colata della stessa valvola. La classe \u00e8 da allora ufficialmente nota come \"Permit\", dal nome della seconda unit\u00e0 della serie.\nGli Stati Uniti hanno attualmente 133 sottomarini operativi, tutti a propulsione nucleare, in genere dotati di un reattore progettato per garantire almeno 640.000\u00a0km di percorrenza senza bisogno di sostituire il combustibile nucleare, anche grazie all'impiego di uranio arricchito, cio\u00e8 con una elevata concentrazione di U235.\nL'URSS e la Russia costruirono dal 1958 al 1994 ben 245 sottomarini nucleari, pi\u00f9 di tutte le altre nazioni messe assieme. La Russia ha attualmente circa 35 sottomarini in servizio attivo, ma forse un centinaio sono quelli ancorati perch\u00e9 dismessi ed in stato di avanzato degrado. I sottomarini russi agli esordi della propulsione nucleare furono oggetto di alcuni incidenti (si ricorda come emblematico il caso del K-19), tuttavia lo stato dell'arte in fatto di sottomarini nucleari al termine della guerra fredda si pu\u00f2 considerare equiparabile tra USA e URSS.\nLa Gran Bretagna ne ha 8, la Francia 10; la Cina 5.\nGli statunitensi classificano i sottomarini lanciamissili balistici con la sigla SSBN, quelli nucleari d'attacco come SSN, i lanciamissili da crociera come SSGN e i non-nucleari (a propulsione diesel-elettrica o a celle a combustibile) come SSK.\nSottomarino nucleare d'attacco.\nI sottomarini nucleari d'attacco, SSN secondo la classificazione della US Navy, sono delle unit\u00e0 navali, sempre dotate di propulsione nucleare, il cui compito principale \u00e8 quello di attaccare le forze navali avversarie o di difendere le proprie da attacchi di unit\u00e0 di superficie o sottomarine.\nAppartengono a questa tipologia di sottomarini i Classe \"Akula\" - Progetto 971 \"Shuka\", Classe Oscar I/II della Marina Russa o i classe \"Los Angeles\", Classe \"Seawolf\" ed i nuovi classe \"Virginia\" dell'US Navy cos\u00ec come i sottomarini britannici delle classi classe \"Swiftsure\" e classe \"Trafalgar\" dotati, come i \"Los Angeles\" americani, di missili da crociera SLCM Tomahawk, i vecchi sottomarini francesi della classe \"Rubis\" e gli altrettanto vecchi e rumorosi cinesi della classe \"Han\" (noti con i numerali 401, 402, 403, 404 e 405).\nSottomarino nucleare lanciamissili balistici.\nI moderni sottomarini lanciamissili possono caricare fino a 24 missili balistici (SLBM, submarine-launched ballistic missile) armati di testate nucleari, all'interno di appositi tubi di lancio verticali. La maggior parte dei sottomarini di recente costruzione possiede un sistema di propulsione nucleare che consente lunghi periodi di autonomia in mare, senza bisogno di rifornimenti.\nNel 1960 furono costruiti negli Stati Uniti i primi sottomarini dotati di una batteria di missili balistici Polaris, a propellente solido e con testata nucleare, che potevano essere lanciati dal sottomarino in immersione e colpire il bersaglio a 4000\u00a0km di distanza. Alla met\u00e0 degli anni Sessanta fu sviluppato un missile antisottomarino a lunga gittata, a guida inerziale, che poteva essere lanciato con il tubo lanciasiluri da un sottomarino in immersione. Sempre alla fine degli anni Sessanta su alcuni sottomarini i Polaris furono sostituiti dai Poseidon, a pi\u00f9 lunga gittata e capaci di portare fino a dieci testate nucleari.\nI 23 sottomarini nucleari lanciamissili della classe americana \"Ohio\", che hanno sostituito la classe \"Benjamin Franklin\", sono dotati di 24 tubi di lancio, ognuno contenente i nuovi SLBM (Submarine-Launched Ballistic Missiles, \"missili balistici lanciabili da sottomarini\") che hanno sostituito Polaris e Poseidon: il Trident I (o C-4), con una gittata di 7400\u00a0km e otto testate a bersaglio indipendente da 100 chilotoni, e il Trident II (o D-5), che porta 8 testate da 100 chilotoni e ha una gittata di 11.300\u00a0km. I coevi \"Typhoon\" russi sono dotati di 20 tubi di lancio contenenti ognuno un missile SS-N-20, in grado di trasportare 10 testate da 100 chilotoni ognuna a una distanza stimata sugli 8000\u00a0km.\nL'unica classe di SSBN attualmente in costruzione \u00e8 la classe russa\" Borei\", che trasporter\u00e0 16 missili del nuovo tipo SS-N-30 Bulava. Si tratta di una classe di primi sottomarini lanciamissili balistici progettati e costruiti dopo il crollo dell'URSS. \u00c8 possibile che anche alcuni esemplari della classe Typhoon vengano aggiornati con tecnologie della classe Borei.\nA questa tipologia di sottomarini appartengono le classi \"Hotel\", \"Yankee\", \"Delta\" e \"Typhoon\", secondo la nomenclatura NATO, in dotazione alla marina della Russia, gli inglesi della classe \"Resolution\" con missili Trident, i francesi della classe \"Le Redoutable\" e l'unico cinese della classe \"Xia\".\nSottomarino nucleare lanciamissili da crociera.\nAlla categoria degli SSGN (submarine guided missile) appartengono i russi delle classi \"Oscar\" I e II e i primi quattro esemplari della classe di SSBN americani \"Ohio\", modificati per portare fino a 154 missili da crociera Tomahawk; secondo il programma ne dovrebbero essere modificati quattro, \"USS Ohio\", \"USS Florida\",\"USS Michigan\" e \"USS Georgia\", e i primi due sono gi\u00e0 rientrati in servizio.\nSottomarino nucleare ausiliario.\nA tale categoria appartengono tutti quei sottomarini ausiliari nucleari, disarmati, che vengono impiegati per scopi diversi dal combattimento. Mezzi di questo tipo possono avere un'origine militare (conversione di mezzi gi\u00e0 esistenti, come nel caso del russo \"KS-411\", un SSBN classe Yankee I modificato), oppure essere progettati appositamente (come nel caso dell'americano \"NR-1\" o i russi classe Uniform). Costruiti in numero limitato e solo negli Stati Uniti oppure in Unione Sovietica, hanno frequentemente ricevuto l'Hull classification symbol di SSAN, SSQN o SSRN."}
{"id": "450553", "revid": "1201880", "url": "https://it.wikipedia.org/wiki?curid=450553", "title": "Amityville (serie di film)", "text": "Amityville \u00e8 una serie cinematografica statunitense di genere horror, basata sui romanzi \"Orrore ad Amityville\" e \"Murder in Amityville\" scritti rispettivamente dai romanzieri Jay Anson e Hans Holzer, alla fine degli anni settanta. Tali opere furono ispirate dagli eventi realmente accaduti la notte del 23 novembre 1974, presso l'abitazione 112 Ocean Avenue nella costa meridionale di Amityville, a Long Island, ove tale Ronald DeFeo Jr. massacr\u00f2 tutti i componenti della sua famiglia. \n\"Amityville Horror\" rappresenta il primo capitolo della saga (1979), che ha generato in totale 33 film, di cui un prequel realizzato nel 1982 \u00e8 un remake del 2005, basato sul primo capitolo dal titolo omonimo. \nTrama.\nLa serie \u00e8 tratta dai romanzi \"Orrore ad Amityville\" (1977) di Jay Anson e \"Murder in Amityville\" (1979) di Hans Holzer, a loro volta ispirati da due eventi accaduti in una casa coloniale a tre piani al 112 Ocean Avenue, sulla costa meridionale di Amityville, New York, a Long Island, Stati Uniti. Nel 1974, fu teatro di un brutale omicidio di sei componenti della famiglia DeFeo per mano di uno dei figli, Ronald \"Butch\", mentre l'anno seguente, la famiglia Lutz, dopo soli 28 giorni di permanenza nella casa, fugg\u00ec terrorizzata asserendo che la casa fosse infestata da presenze oscure. Questi eventi, produssero altres\u00ec una ricca aneddotica sulla ricerca di presunti accadimenti paranormali di carattere demonologico.\nSu questo argomento, fu realizzata anche una parodia in \"Bloodbath at the House of Death\" (1984), film diretto da Ray Cameron ed interpretato da Kenny Everett e Vincent Price.\nSono stati inoltre annunciati tre progetti relativi ai fatti avvenuti nella casa. Il primo si intitoler\u00e0 \"Amityville Horror: The Lost Tapes\", verr\u00e0 realizzato nel formato found footage e sar\u00e0 incentrato sul tentativo di una reporter di ricostruire i fatti precedenti al film originale. Il secondo \u00e8 un progetto sprovvisto di titolo che racconta di quando i giornalisti Laura Didio e Marvin Scott, dopo aver ottenuto il permesso dei Lutz, presero parte a una seduta spiritica all'interno della casa, realizzando un servizio che rivel\u00f2 delle presenze. Il terzo progetto, intitolato \"Amityville: The Legacy 3D\", sar\u00e0 il secondo capitolo girato in 3D e sar\u00e0 basato sul libro \"Amityville: The Evil Escapes\"."}
{"id": "450563", "revid": "125915040", "url": "https://it.wikipedia.org/wiki?curid=450563", "title": "Jefferson City", "text": "Jefferson City \u00e8 un comune (\"city\") degli Stati Uniti d'America che si trova tra le contee di Cole, della quale \u00e8 capoluogo, e Callaway, e capitale dello Stato del Missouri. La popolazione era di persone al censimento del 2010 il che la rende la quindicesima citt\u00e0 pi\u00f9 popolosa dello stato.\nGeografia fisica.\nJefferson City \u00e8 situata nella regione denominata Altopiano d'Ozark lungo il fiume Missouri vicino al centro geografico dello Stato. Secondo lo United States Census Bureau, la citt\u00e0 ha una superficie totale di , dei quali di territorio e di acque interne (3,61% del totale).\nStoria.\nLa regione fu la sede della cultura dei Mound Builders, che per\u00f2 erano scomparsi gi\u00e0 da tempo quando i bianchi cominciarono ad arrivare, sostituiti dagli indiani Osage.\nJefferson City fu cos\u00ec chiamata in onore del terzo presidente degli Stati Uniti d'America, Thomas Jefferson. Quando nel 1812 fu organizzato il Territorio del Missouri, la sede del governo fu posta a Saint Louis, mentre Saint Charles funzion\u00f2 da capitale fino a che Jefferson City fu scelta come nuova capitale nel 1821. Fino a quell'anno la citt\u00e0 aveva il nome di Lohman's Landing, ma con l'elevazione a capitale fu proposto di cambiarle nome in \"Missouriopolis\", ma pi\u00f9 tardi si scelse il nome attuale. All'epoca era poco pi\u00f9 di una stazione commerciale in una regione ancora selvaggia, posta a met\u00e0 strada fra Saint Louis e Kansas City. Nel 1826 per la prima volta il Congresso del Missouri si riun\u00ec a Jefferson City e nel 1839 si ebbe l'elevazione a citt\u00e0.\nSociet\u00e0.\nEvoluzione demografica.\nSecondo il censimento del 2010, c'erano persone.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 77,99% di bianchi, il 16,86% di afroamericani, lo 0,33% di nativi americani, l'1,75% di asiatici, lo 0,06% di oceaniani, lo 0,77% di altre etnie, e il 2,23% di due o pi\u00f9 etnie. Ispanici o latinos di qualunque etnia erano il 2,56% della popolazione."}
{"id": "450570", "revid": "25790689", "url": "https://it.wikipedia.org/wiki?curid=450570", "title": "Eryops", "text": ""}
{"id": "450577", "revid": "920621", "url": "https://it.wikipedia.org/wiki?curid=450577", "title": "Felice Anerio", "text": "Biografia.\nNei primi anni della sua carriera rivest\u00ec un ruolo piuttosto importante come voce bianca soprano presso la Cappella Giulia dal 1568 al 1577, divenendo poi contralto. Dal 1580 abbandon\u00f2 il posto ed inizi\u00f2 a scrivere musica, soprattutto madrigali. \u00c8 facile pensare che sia stato notevolmente influenzato da Luca Marenzio, compositore di madrigali allora molto in voga, che si trovava a Roma nel medesimo periodo d'inizio della carriera di Anerio. Nel 1584, dopo aver studiato sotto G.M. Nanino, fu nominato Maestro di Cappella del Collegio degli Inglesi e sembra svolgesse contemporaneamente la funzione di direttore di coro di un gruppo di musicisti detto \"vertuosa Compagnia dei musici di Roma\".\nTali posizioni gli permisero di poter affinare notevolmente il suo talento compositivo e cos\u00ec la sua produzione aument\u00f2 notevolmente, sia in qualit\u00e0 che in quantit\u00e0.\nLegato al cardinale Aldobrandini, suo stipendiato per anni come musico di casa, dal 1594 sostitu\u00ec il defunto Giovanni Pierluigi da Palestrina nella carica di compositore della cappella pontificia, massimo grado raggiungibile per un musicista romano dell'epoca. \u00c8 probabile che avesse avuto rapporti anche con lo stesso Palestrina.\nNell'ultimo periodo della sua vita collabor\u00f2 con Francesco Soriano, altro musicista della Scuola Romana, nella riforma dei responsor\u00ee del Graduale Romano, una delle iniziative della Controriforma cattolica.\nOpera.\nLo stile di Anerio \u00e8 fortemente conservatore. Egli riprese le forme stilistiche e compositive della scuola di Palestrina, almeno nei suoi anni giovanili dedicati alla composizione di opere profane, tuttavia svilupp\u00f2 un'intensit\u00e0 espressiva solo a lui propria. \nAppare un certo influsso mutuato dalla scuola italiana settentrionale, che comunque si inquadra bene negli stilemi classici romani, come l'uso di cori dopp\u00ee o tripli (tipici di Venezia), i rapidi passaggi melodici nella linea del basso, la frequente alternanza tra coro intero e piccolo gruppo di voci (molto evidente nello stile barocco di Claudio Monteverdi).\nNella sua opera tarda sub\u00ec molto l'influsso di Lodovico Grossi da Viadana, il fautore del basso continuo, ma l'impronta palestriniana rimase sempre vivida e presente. Ne \u00e8 testimonianza il fatto che Anerio non abbia scritto opere puramente strumentali.\nLa maggioranza dei suoi lavori fu stampata da K. Proske nella sua \"Musica Divina\" (1854).\nBibliografia.\nAA.VV., Dictionnaire de la musique italienne, Larousse 1988; ed. it. di L. Settimelli, Dizionario della musica classica italiana, Gremese 2002."}
{"id": "450589", "revid": "1921867", "url": "https://it.wikipedia.org/wiki?curid=450589", "title": "Giovanni Francesco Anerio", "text": "Biografia.\nNacque a Roma il 7 luglio 1569 e fu battezzato il 10 luglio nella parrocchia dei SS. Celso e Giuliano. Figlio di Maurizio Anerio e di Fulginia, Giovanni Francesco Anerio fu fanciullo cantore della Cappella Giulia di San Pietro a Roma dal 1575 al 1579, anni in cui Giovanni Pierluigi da Palestrina era maestro di cappella. Nel 1583 ricevette la prima tonsura, l'anno seguente l'ostiarato e nel 1586 il lettorato. Nell'ultimo decennio del Cinquecento fu al servizio del cardinale Antonio Maria Galli, vescovo di Osimo.\nFrequent\u00f2 l'ambiente della Congregazione dell'Oratorio, fondata da Filippo Neri, cui era particolarmente legata la sua famiglia. I rapporti con i Filippini sono documentati per la prima volta nel 1598, quando Anerio fu ammesso a cantare durante l'ufficio nel coro dei padri della comunit\u00e0. Nel 1602, quando era ancora diacono, fu ammesso nella Congregazione dell'Oratorio, che dovette per\u00f2 lasciare prima del consueto anno di prova. Alle musiche dell'oratorio filippino furono destinate diverse sue composizioni tra le quali il \"Dialogo pastorale al presepio\" (Roma, S. Verovio, 1600) e il \"Teatro armonico e spirituale\" (Roma, 1619), raccolta di madrigali spirituali e di alcuni dialoghi, che costituiscono un esempio di fondamentale importanza per lo sviluppo dell'oratorio\nIl 22 novembre 1603 fu eletto maestro di cappella alla Cappella musicale Pia Lateranense di San Giovanni in Laterano, rimanendovi fino al 1605. Fu poi maestro di cappella di Santo Spirito in Saxia, dove la sua presenza \u00e8 documentata nel gennaio 1608. Da luglio 1609 aveva accettato il posto di maestro di cappella della cattedrale di Verona, che mantenne, con qualche interruzione, fino al 4 marzo 1611. Ritorn\u00f2 a Roma nel 1611 essendo stato nominato \"musicae praefectus\" nel Seminario romano.\nIl rapporto con i gesuiti \u00e8 testimoniato dalla dedica al padre Claudio Acquaviva, generale della compagnia, del \"Motectorum binis, ternis, quaternis, quinis, senisq. vocibus liber secundus\" (Roma,B. Zannetti, 1611), pubblicato insieme alle \"Litaniae Deiparae Virginis septem, octonisq vocibus decantandae una cum quatuor illis antiphonis\" (Roma, B. Zanetti, 1611) al suo rientro a Roma.\nDal 1613 al 1620 fu maestro della chiesa della Madonna dei Monti.\nIl 7 agosto 1616, ordinato sacerdote, celebr\u00f2 solennemente la sua prima messa nella chiesa del Ges\u00f9. Per la sua eccezionalit\u00e0, questa cerimonia fu annotata anche nel diario di Giacinto Gigli, che cos\u00ec la descrive \u00abA d\u00ec 7 di agosto [1616] disse la prima messa cantata nella chiesa del Gies\u00f9 Giovan Francesco Anereo maestro di cappella del papa, essendo il giorno dell'ottava del beato Ignazio Loiola, et con questa occasione furono adoprati otto chori delli quattordici, che allora si erano finiti in detta chiesa sopra le cappelle, non vi essendo da principio se non que' due che pi\u00f9 vicini sono all'altar maggiore. Vi concorse popolo infinito ad udire in quella chiesa tutti i musici di Roma, che divisi in otto chori fu senza dubbio cosa non pi\u00f9 intesa sino a quel tempo\u00bb.\nNegli anni 1614-1616 visse in piazza di Monte Giordano in una casa del gentiluomo Giacomo Avila, dei cui figli Isabella e Tiberio fu insegnante di musica. A Isabella Avila dedic\u00f2 due raccolte: la \"Selva armonica dove si contengono motetti, madrigali, canzonette, dialogi, arie a una, doi, tre &amp; quattro voci\" (Roma, G.B. Robletti, 1617), contenente 27 brani su testo italiano e latino di carattere spirituale e morale, e la \"Ghirlanda di sacre rose musicalmente contesta e concertata a cinque voci\" (Roma, A. Soldi 1619), contenente 21 mottetti di Anerio e uno di Pellegrino Scacchi, probabilmente suo allievo, che viveva con lui nella casa degli Avila. A Tiberio Avila dedic\u00f2 \"I lieti scherzi cio\u00e8 arie, villanelle, madrigali a una, doi, tre e quattro voci\" (Roma, G.B. Robletti, 1621), contenente brani di carattere profano..\nFu anche in rapporti con il cardinale Domenico Ginnasi, cui dedic\u00f2 la raccolta \"La bella Clori armonica. Arie, canzonetti, madrigali a una, due &amp; tre voci\" (1619) contenente brani di carattere profano su testi di Chiabrera e Marino. Alla nipote del cardinale, Caterina Ginnasi, dedic\u00f2 le \"Rime sacre concertate a doi, tre et quattro voci\" (Roma, G.B. Robletti, 1620).\nNel 1624 fu chiamato alla corte di Sigismondo III re di Polonia in qualit\u00e0 di maestro di cappella (\"musices moderator\") di quella corte, dove prest\u00f2 servizio nell'ultimo periodo della sua vita, anche se forse per motivi di salute dovette lasciare il posto.\nMor\u00ec a Graz, assistito dai padri domenicani, l'11 giugno 1630, in seguito a una malattia contratta nel viaggio di ritorno dalla Polonia a Roma. I suoi bagagli, tra cui cinque o sei casse contenenti musica, giiunsero comunque in Italia probabilmente insieme all'allievo Corrado de Priore che accompagnava il compositore nel viaggio. Il giorno seguente fu sepolto con rito solenne nel locale cimitero di S. Andrea.\nComposizioni.\nOltre alla produzione oratoriale sopra descritta, Giovanni Francesco Anerio fu fecondo compositore di musica sacra: si contano non meno di 320 composizioni. Ad esse si aggiungono le opere profane come i madrigali, le canzonette e alcuni saggi di musica strumentale, come il \"Libro delle gagliarde intavolate per sonare nel cembalo e liuto\" (1607).\nDel repertorio sacro si citano:\nAlle musiche per oratorio, tutte composte su testo volgare, appartengono il \"Dialogo pastorale al presepio\" (1600) e il citato \"Teatro Armonico Spirituale\" (1619)."}
{"id": "450591", "revid": "599013", "url": "https://it.wikipedia.org/wiki?curid=450591", "title": "Jair da Costa", "text": "Biografia.\nOriginario di Santo Andr\u00e9, si trasfer\u00ec a Osasco all'et\u00e0 di otto anni.\n\u00c8 citato in una scena del film \"Tre uomini e una gamba\" da Giovanni Storti, tifoso interista.\nCaratteristiche tecniche.\nEra un'ala destra dalla spiccata velocit\u00e0, arma utile soprattutto per cogliere in contropiede i difensori avversari. Abile inoltre nel servire i compagni di squadra con traversoni, possedeva una discreta capacit\u00e0 nel concludere a rete grazie a cui realizz\u00f2 numerosi gol.\nIn ragione della sua rapidit\u00e0, veniva soprannominato \"Freccia Nera\".\nCarriera.\nClub.\nLe prestazioni in patria con la Portuguesa attirarono l'interesse dei club europei: nell'estate 1962 Milan e Inter si contesero l'ingaggio del brasiliano, coi rossoneri che preferirono ripiegare sul connazionale Germano. Il tesseramento in nerazzurro fu per\u00f2 ritardato dalla presenza in rosa dello spagnolo Su\u00e1rez e dell'inglese Hitchens, complice il regolamento dell'epoca; in autunno, dopo un avvio stentato di campionato, la cessione del britannico permise l'innesto ufficiale del brasiliano. Preferito a Bicicli nel ruolo di ala destra, risult\u00f2 un prezioso interprete per il contropiede nerazzurro: con 10 reti (la prima delle quali realizzata sul campo del Genoa a soli 2' dall'esordio in Serie A) contribu\u00ec alla rimonta in classifica della \"Beneamata\", aggiudicatasi lo scudetto a fine torneo.\nCon la formazione meneghina, all'epoca rinominata \"Grande Inter\", il calciatore si aggiudic\u00f2 altri due titoli nazionali nonch\u00e9 due Coppe Campioni e altrettante Intercontinentali: il 27 maggio 1965 segn\u00f2 contro il Benfica il gol decisivo per la conquista del secondo titolo europeo. In precedenza era divenuto il primo marcatore della storia interista nella massima competizione continentale, andando a bersaglio contro l'Everton il 25 settembre 1963. Trascorsa la stagione 1967-68 in prestito alla Roma, fece poi ritorno a Milano aggiudicandosi il campionato 1970-71.\nLe tappe finali della sua carriera videro il rientro in Brasile, dove fu compagno di Pel\u00e9 nel Santos, e un biennio in Canada.\nNazionale.\nChiuso nel suo ruolo da Garrincha, disput\u00f2 una sola partita con la Nazionale brasiliana, un'amichevole contro il Galles che il Brasile vinse per 3 a 1. Venne convocato per i Mondiali 1962, ma non fu mai utilizzato; pot\u00e9 tuttavia fregiarsi del titolo di Campione del Mondo."}
{"id": "450593", "revid": "1904508", "url": "https://it.wikipedia.org/wiki?curid=450593", "title": "William Petty, II conte di Shelburne", "text": "\u00c8 stato primo ministro del Regno Unito dal 4 luglio 1782 al 2 aprile 1783.\nBiografia.\nI primi anni.\nNato col nome di William FitzMaurice a Dublino in Irlanda, egli era il figlio primogenito di John FitzMaurice, che era il figlio secondogenito dei sopravvissuti di Thomas FitzMaurice, I conte di Kerry. Lord Kerry aveva sposato Anne Petty, figlia di Sir William Petty, Surveyor General of Ireland, il cui figlio primogenito era stato creato Barone Shelburne nel 1688, titolo poi passato al figlio minore nel 1699 che divenne poi conte di Shelburne nel 1719. Solo dopo la morte di quest'ultimo senza eredi i suoi titoli passarono a John FitzMaurice, che cambi\u00f2 il cognome della propria famiglia in \"Petty\" invece che l'originario \"FitzMaurice\", e venne creato Visconte FitzMaurice nel 1751 e Conte di Shelburne nel 1753.\nWilliam, ad ogni modo, trascorse la propria giovinezza \"nelle pi\u00f9 remote parti meridionali dell'Irlanda\" (probabilmente si tratta della residenza di famiglia a Lixnaw, nella contea di Kerry), e secondo la sua biografia scritta da un suo discendente, egli frequent\u00f2 il college di Christ Church a Oxford dal 1755, cercando di \"apprendere e non apprendere\". Da un tutore dal quale venne giudicato comunque promettente, egli ricevette una guida vantaggiosa per i propri studi. Nel 1761 egli fu a Londra accompagnato da Adam Smith.\nLa carriera militare.\nPoco dopo aver lasciato l'universit\u00e0, Petty entr\u00f2 nel 20th Foot comandato da James Wolfe prendendo parte alla Guerra dei sette anni. Egli divenne amico con Charles Grey il quale lo assistette nella carriera successiva. Nel 1757 egli prese parte al raid anfibio di Rochefort dal quale per\u00f2 dovette ritirarsi per insuccesso. Negli anni successivi egli prest\u00f2 servizio in Germania e si distinse nelle battaglie di Minden e Kloster-Kampen sino a raggiungere il grado di colonnello.\nA seguito della morte di Giorgio II e l'ascesa di suo nipote Giorgio III nel 1760 Shelburne venne nominato aiutante di capo del nuovo re, fatto che port\u00f2 alla protesta molti membri del gabinetto di governo per la sua nomina al posto di altri valenti ufficiali d'esercito. In risposta alla nomina di Charles Lennox, III duca di Richmond, egli rinunci\u00f2 al proprio incarico. Nel 1760 egli ritorn\u00f2 alla Camera dei Comuni come deputato per Wycombe mentre dal 1761 simultaneamente rappresent\u00f2 Kerry nella camera dei comuni irlandese che era mantenuta come un corpo governativo separato. Ad ogni modo, alla morte del padre nel 1761 egli divenne II conte di Shelbourne nella Par\u00eca d'Irlanda e II barone Wycombe nella Par\u00eca di Gran Bretagna e cess\u00f2 di sedere nella Camera dei Comuni per passare a quella dei Lords.\nI primi passi nella carriera politica.\nIl nuovo ruolo militare del conte di Shelburne, cos\u00ec vicino al re, lo mise in comunicazione con John Stuart, III conte di Bute che era il pi\u00f9 stretto tra i consiglieri del re e il pi\u00f9 anziano tra i ministri del governo. Nel 1761 Shelburne venne impiegato da lord Bute per negoziare il supporto al governo da parte di Henry Fox, I barone Holland. Fox ottenne il lucrativo ma insignificante posto di Paymaster of the Forces, ma aveva la possibilit\u00e0 di trasportare molti voti della Camera dei Comuni su cui Bute aveva poca rilevanza. Shelburne fu opposto a Pitt, il quale rinunci\u00f2 all'incarico di Primo Ministro nel 1761.\nDurante i concordati di pace del 1762 egli si rec\u00f2 a Londra ed a Parigi per partecipare alle firme, contribuendo all'assicurazione dei territori strappati dall'Inghilterra a Francia e Spagna. Difendendosi alla Camera dei Lords, Shelburne fece osservare che \"la sicurezza delle colonie britanniche nel Nord America \u00e8 stata la prima causa della guerra ed \u00e8 innanzitutto la pacificazione che deve essere tenuta in considerazione nei concordati finali\". Guidato da Fox, il governo fu in grado di concordare la pace in maniera positiva malgrado l'opposizione guidata da Pitt. Poco dopo, Bute scelse di rassegnarsi dalla carica di Primo Ministro e si ritir\u00f2 dalla politica venendo rimpiazzato da George Grenville.\nShelburne ader\u00ec al governo Grenville nel 1763 come First Lord of Trade. Da questo momento Shelburne cambi\u00f2 la propria opinione di Pitt e divenne un suo grande ammiratore. Dopo il fallimento dell'inclusione di Pitt all'interno del gabinetto di governo, egli rinunci\u00f2 ai propri incarichi dopo alcuni mesi. Essendo caduto in disgrazia presso il re, si ritir\u00f2 per qualche tempo nella propria residenza di campagna.\nSegretario del Dipartimento del Sud.\nDopo il ritorno al potere di Pitt nel 1766 egli divenne Segretario per il Dipartimento del Sud, ma durante la malattia di Pitt la sua politica conciliatrice nei confronti delle colonie americane fu completamente avversata dai suoi colleghi e dal re e nel 1768 venne nuovamente costretto a dimettersi dai propri incarichi. Durante la crisi della Corsica, Shelburne fu la voce principale del gabinetto di governo a favore della Repubblica di Corsica. Egli, d'altro canto, fu uno dei principali fautori dell'intervento militare segreto a favore dei rivoltosi e quindi contro la Francia.\nNel giugno del 1768 venne fondato il distretto di Shelburne nel Massachusetts e nel 1786 il distretto divenne un vero e proprio villaggio. Il villaggio prese il nome dal conte inglese il quale in cambio don\u00f2 a proprie spese la campana della chiesa locale che per\u00f2 non raggiunse mai il villaggio.\nAll'opposizione.\nShelburne pass\u00f2 dunque all'opposizione dove continu\u00f2 ad essere associato a William Pitt, I conte di Chatham. Entrambi erano critici sulle politiche promosse dal primo ministro Lord North durante gli anni della Guerra d'indipendenza americana nel 1775. Col procedere della guerra Shelburne cooper\u00f2 con i Rockingham Whigs all'attacco al governo di lord North. Dopo la sconfitta totale subita dai britannici nella Battaglia di Saratoga nel 1777, Shelburne si oppose con gli altri leader dell'opposizione nel criticare le azioni condotte.\nPrimo Ministro.\nNel marzo del 1782 a seguito della caduta del governo North, Shelburne decise di entrare nel governo di Lord Rockingham a condizione che il re avrebbe riconosciuto l'indipendenza degli Stati Uniti. A seguito dell'inaspettata morte di Lord Rockingham il 1\u00ba luglio 1782, Shelburne gli succedette come Primo Ministro. La nomina di Shelburne da parte del re provoc\u00f2 una reazione negativa da parte di Charles James Fox e dei suoi sostenitori tra cui Edmund Burke, i quali lasciarono le loro posizioni al governo dal 4 luglio 1782. Il governo di Shelburne prosegu\u00ec sostanzialmente i negoziati di pace a Parigi.\nL'inaspettato abbandono del governo da parte di Fox, port\u00f2 ad una sua alleanza di coalizione con lord North che furono i dominanti dell'opposizione. Nell'aprile del 1783 l'opposizione richiese le dimissioni di Shelburne in particolare con la firma della Pace di Parigi che condusse alla fine della guerra d'indipendenza americana. La sua caduta improvvisa, per\u00f2, compromise la volont\u00e0 di riforma dei servizi pubblici che era nelle intenzioni del programma di Shelburne, oltre ad un progetto mai realizzato di un decreto che avrebbe favorito il libero commercio tra Gran Bretagna e Stati Uniti. Quando Pitt divenne Primo Ministro nel 1784, venne reintegrato al governo ricevendo anche il titolo di Marchese di Lansdowne. Dopo breve di si ritir\u00f2 definitivamente dalla vita politica.\nGli ultimi anni.\nDurante gli ultimi anni della sua vita lord Lansdowne venne accusato di tradimento e duplicit\u00e0, cadendo nella pi\u00f9 totale impopolarit\u00e0, che per\u00f2 vennero smentite dal partito. Il suo carattere cinico ad ogni modo fu il contrappasso alle sue visioni politiche illuminate.\nMor\u00ec il 7 maggio 1805.\nMatrimonio e figli.\nLord Lansdowne si spos\u00f2 due volte, la prima con Lady Sophia Carteret (26 agosto 1745\u20135 gennaio 1771), figlia di John Carteret, II conte Granville, dalla quale ottenne la residenza presso Bath. La coppia ebbe un figlio:\nIn seconde nozze spos\u00f2 Lady Louisa FitzPatrick (1755\u20137 agosto 1789), figlia del John FitzPatrick, I conte di Upper Ossory. La coppia ebbe due figli:"}
{"id": "450597", "revid": "125551574", "url": "https://it.wikipedia.org/wiki?curid=450597", "title": "Microsoft Windows", "text": "Microsoft Windows (comunemente indicato come Windows) \u00e8 una famiglia di ambienti operativi e sistemi operativi prodotta da Microsoft Corporation dal 1985, orientato a personal computer, workstation, server e smartphone; prende il nome dall'interfaccia di programmazione di un'applicazione a \"finestre\" (che si chiamano \"windows\" in lingua inglese), detta File Explorer.\nStoria.\nNacque come ambiente grafico per i sistemi operativi MS-DOS e PC DOS (dedicati ai personal computer compatibili IBM), e diventa sistema operativo con Windows NT (dedicato alle workstation e ai server) e Windows 95 (dedicato ai personal computer).\n\u00c8 software proprietario della \"Microsoft Corporation\" che lo rende disponibile esclusivamente a pagamento. In particolare attualmente \"Microsoft Corporation\" commercializza solo sistemi operativi appartenenti alla famiglia \"Microsoft Windows\": \"Windows 11\" per i personal computer e le workstation, \"Windows Server 2019\" per i server e \"Windows IoT Core\" per i Pocket PC e i Portable Media Center.\nDescrizione.\nCaratteristiche.\nIl sistema operativo \u00e8 di tipo \"multitasking\". Necessita di partizione primaria in fase di installazione per essere eseguito sin dal suo start-up. I file system spesso utilizzati sono di tipo FAT, FAT32 e NTFS, eventualmente raggruppati in volumi. Come memoria virtuale utilizza un file di paging all'interno della partizione di sistema. Il sistema \u00e8 noto per avere il cosiddetto registro di sistema come base dati per le impostazioni, opzioni del sistema nonch\u00e9 come riferimento per le applicazioni installate. Le partizioni dei dischi rigidi vengono solitamente etichettate dal sistema con \"nomi di unit\u00e0\" (es. C:, D:, E: ecc...). \u00c8 comune che il sistema etichetti la propria partizione di avvio con la lettera C. \u00c8 presente un profilo utente per ciascun utente.\nCon l'avvento di Windows 10 sono state aggiunte delle caratteristiche volte a migliorare la sicurezza del sistema, come l'antivirus preinstallato \"Windows Defender\" (che scansiona periodicamente il PC in automatico se non sono presenti altri antivirus) o il download automatico degli aggiornamenti di sicurezza e degli aggiornamenti principali, i quali contengono anche nuove funzionalit\u00e0 o miglioramenti al sistema stesso.\nArchitettura di windows.\nLe varie famiglie di Windows hanno caratteristiche tecniche molto diverse fra loro:\nCi\u00f2 che rende uniformi tutti i sistemi Windows \u00e8 l'interfaccia ad alto livello al programmatore, costituita dalle Windows API che hanno mantenuto una forma sostanzialmente immutata dalla prima versione di Windows ad oggi.\nOriginariamente Windows era legato all'architettura x86. Conscia di questo limite, Microsoft, a partire dal 1988, ha iniziato a riscrivere il sistema operativo da zero. Questa riscrittura ha portato alla nascita di Windows NT, sistema operativo concepito per essere portabili su differenti architetture, sebbene si sia diffuso prevalentemente su computer con processori con architettura x86. A partire da Windows XP sono supportate anche le nuove piattaforme a 64 bit di Intel e AMD. Dall'avvento di Windows 8, Windows supporta ARM, i processori pi\u00f9 diffusi nei dispositivi portatili (tablet e smartphone).\nInterfaccia grafica.\nWindows \u00e8 sin dall'origine un sistema operativo grafico, pensato per essere utilizzato con il mouse e, a differenza dei sistemi Unix, l'interfaccia grafica \u00e8 un componente essenziale, non opzionale. Si tratta di un'interfaccia a finestra che implementa la cosiddetta metafora della scrivania (\"Desktop Environment\") con icone, pulsanti (tra cui il pulsante \"Start\"), sfondo, barra delle applicazioni, barra di stato, ecc.\nMicrosoft venne accusata di avere copiato l'interfaccia di Windows dal sistema operativo del Macintosh di Apple, il Mac OS, a sua volta ispirata a quella sviluppata dalla Xerox; Apple, tuttavia, aveva stipulato un regolare contratto con Xerox per poter utilizzare le sue risorse all'interno del progetto Macintosh. Per distribuire la prima versione di Windows, Microsoft ottenne una licenza da Apple con alcune limitazioni. Tale versione infatti non disponeva della possibilit\u00e0 di avere finestre affiancate: per questo in Windows 1.0 le finestre occupavano sempre tutto lo schermo, consentendo di utilizzare un solo programma per volta. In Windows 2.0 Microsoft introdusse le finestre affiancate e Apple cit\u00f2 in giudizio Microsoft. La causa legale si risolse molti anni dopo con una trattativa privata, i cui dettagli non sono completamente noti al pubblico.\nLa shell di Windows fino alla versione 3.1 era divisa in diversi programmi: Executive nelle prime versioni e in seguito Program Manager e File Manager. Il grande passo avanti si ebbe con la shell Explorer di Windows 95 (in italiano \"Gestione risorse \" gi\u00e0 \"Esplora risorse\" ), caratterizzata in particolare dalla \"barra delle applicazioni\" e dal \"menu Start\". Era inoltre presente un moderno desktop, come quello presente da anni in altri sistemi operativi.\nComponenti.\nTra i componenti di Windows in dotazione al sistema si ricorda il cestino, il blocco note, la calcolatrice, Paint, Windows Firewall. Spesso in dotazione sono anche alcuni semplici videogiochi. Per la navigazione in rete in dotazione ci sono Internet Explorer e Microsoft Edge come web browser. L'accesso alle risorse avviene attraverso il File Explorer. Windows Update garantisce l'aggiornamento del sistema operativo in maniera automatica o su richiesta dell'utente.\nAmministrazione.\nL'amministrazione del sistema da parte dell'utente \u00e8 attuata attraverso il Pannello di controllo, il Windows Task Manager, l'app Impostazioni e il Desktop remoto. \u00c8 inoltre possibile utilizzare il prompt dei comandi come interfaccia a riga di comando. Altri tool utili sono il ripristino configurazione di sistema, msconfig e SFC, che permette di ripristinare i file di sistema nel caso fossero corrotti o mancanti. Esiste una serie completa di programmi per la manutenzione del file system (scansione, deframmentazione, eliminazione dei file inutilizzati).\nCombinazione di tasti.\nIn Windows \u00e8 presente una funzionalit\u00e0 denominata \"tasti di scelta rapida\" ovvero combinazioni di tasti (digitati) che attivano varie operazioni. L'elenco completo delle combinazioni \u00e8 descritto in Tasti di scelta rapida per Windows.\nUna delle combinazioni pi\u00f9 utilizzate \u00e8 \"ALT + TAB\" che permette di passare da una finestra all'altra senza agire sulla barra delle applicazioni. In pratica questa combinazione attiva lo \"switcher\" ovvero il rettangolo in cui sono contenuti i task aperti (sotto forma di finestre miniaturizzate): digitando su tab (tenendo premuto su alt) si passa da un programma all'altro. Invece, \"WINDOWS + TAB\" attiva sempre lo switcher ma con le finestre miniaturizzate in forma tridimensionale. Windows 10 ha un'icona nativa (etichetta Visualizzazione attivit\u00e0) nella barra delle applicazioni che attiva lo switcher e fa apparire sul desktop le finestre miniaturizzati dei task aperti.\nReti Windows.\nIn ambito aziendale sono diffuse reti dati che collegano tra loro computer client di tipo Windows spesso connesse a server centralizzato con sistema operativo Windows Server. Una rete di questo tipo con particolari servizi e logiche si chiama dominio Microsoft. Le versioni business o professional o enterprise sono quelle adatte per potersi registrare su un dominio.\nMicrosoft Visual C++ Redistributable.\nAlcuni programmi (per Windows) scritti in C++ possono richiedere la pre-installazione di uno strumento Microsoft chiamata Microsoft Visual C++ Redistributable (scaricabile dal portale di download di Microsoft). Questo pacchetto contiene i componenti di runtime e le librerie C++ richieste dal programma. Spesso, il setup d'installazione di Visual C++ Redistributable \u00e8 contenuto in quello del programma (cio\u00e8 \u00e8 \"in bundle\") e quindi, per l'utente, il procedimento d'installazione di Visual C++ Redistributable \u00e8 automatico (cio\u00e8 se lo ritrova nella lista dei programmi installati automaticamente).\nMicrosoft Visual C++ Redistributable \u00e8 disponibile in diverse edizioni (denominate con l'anno di riferimento, ad esempio Microsoft Visual C++ 2015 Redistributable pi\u00f9 eventuale aggiornamento, es Update 3 RC), sia per piattaforme 32 bit (x86) che per piattaforma a 64 bit (x64). \nA seconda dell'edizione di Visual Studio che lo sviluppatore del singolo programma (che contiene codice C++) ha impiegato, potrebbero coesistere in Windows diverse edizioni dei pacchetti Redistributable (se la piattaforma \u00e8 a 64 bit anche i pacchetti x86 ma non viceversa).\nFamiglie di Microsoft Windows.\nTra il 1993 e il 2001 Microsoft ha commercializzato due linee separate di sistemi operativi. La prima (rappresentata da Windows 3.11, Windows 95, Windows 98 e Windows Me) era progettata per computer monoutente, quindi tipicamente domestici e per le piccole aziende. Disponeva di una buona compatibilit\u00e0 con i programmi sviluppati per MS-DOS, e poteva funzionare anche su quelli di fascia pi\u00f9 bassa.\nL'altra linea (rappresentata da Windows NT e Windows 2000) era pensata, fin dalla struttura del file system, per computer multiutente. Microsoft indirizz\u00f2 queste versioni alle aziende e ai server, e al prezzo di maggiori richieste in fatto di potenza di calcolo e di memoria e di una ridotta compatibilit\u00e0 con i software MS-DOS. Era caratterizzata da una stabilit\u00e0 solitamente maggiore e disponeva di caratteristiche pensate per le grandi aziende.\nCon l'aumento vertiginoso e delle prestazioni dei nuovi computer, non sussistevano pi\u00f9 i motivi per mantenere due linee di prodotti separate. Con Windows XP si offr\u00ec allora un'unica piattaforma client, sia per gli utenti privati che per le piccole e grandi aziende. Solo la linea \"Server\", pur essendo basata essenzialmente sullo stesso kernel e sullo stesso codice sorgente, \u00e8 commercializzata come prodotto distinto.\nGli ambienti operativi e i sistemi operativi Microsoft Windows possono essere raggruppati in alcune grandi famiglie.\nAmbienti operativi a 16 bit.\nQuesti forniscono semplicemente un'interfaccia grafica, detta \"desktop\" e richiedono un sistema operativo separato per i servizi essenziali (come l'accesso ai dischi, il monitoraggio della tastiera per l'input, e cos\u00ec via) che usualmente era MS-DOS della stessa Microsoft.\nSistemi operativi ibridi 16/32 bit.\nI servizi del sistema operativo DOS vengono integrati in Windows. Questi sistemi operativi vengono spesso indicati con il nome \"Windows 9x\".\nSistemi operativi a 32 bit.\nOriginariamente progettati per il mercato professionale con il progetto di un sistema operativo completamente nuovo, compongono la famiglia Windows NT.\nSistemi operativi a 64 bit per architetture EM64T e AMD64.\nLo sviluppo tecnologico port\u00f2 allo sviluppo di tecnologie quali Intel EM64T e AMD AMD64, che estendono il set tradizionale di istruzioni a 32 bit X86. Il supporto a questa nuova architettura nacque inizialmente con le versioni x64 di Windows XP e Windows Server, per poi estendersi a tutte le versioni successive di Windows. Da Windows XP, ogni sistema operativo avr\u00e0 la sua versione a 64 bit.\nSistemi operativi a 64 bit per architettura IA-64.\nGi\u00e0 alla fine degli anni ottanta e nei primi anni novanta, Hewlett-Packard si rese conto della limitazione dell'architettura x86 che dominava il mercato. Dallo sforzo per migliorare questa tecnologia, nacquero prima EPIC e poi, con la collaborazione di Intel, la versione definitiva dell'architettura, IA-64. Questa nuova architettura si era posta come successore di x86 e delle architetture RISC, rinnovando completamente il set di istruzioni e basandosi soprattutto sul parallelismo di istruzioni. L'IA-64 \u00e8 rimasta limitata al campo server e non saranno pi\u00f9 sviluppati sistemi operativi Windows per questa architettura.\nAggiornamento.\nMicrosoft consente l'aggiornamento, ossia la possibilit\u00e0 di installare una versione pi\u00f9 recente di Windows semplicemente eseguendo il programma di installazione da una versione pi\u00f9 vecchia, senza alcuna perdita di dati e di impostazioni.\nNon \u00e8 per\u00f2 possibile eseguire l'aggiornamento per tutte le versioni, e di seguito vengono riportati i criteri per determinare se \u00e8 possibile aggiornare.\nCriteri dal 2001.\nA partire da Windows XP, il primo sistema operativo della linea Windows NT destinato sia per un pubblico \"consumer\" che \"professional\", il criterio principale per determinare se \u00e8 possibile eseguire l'aggiornamento \u00e8 l'edizione installata nel PC:\nL'unica eccezione si ha se si desidera aggiornare Windows Vista a 7, visto che non \u00e8 consentito l'aggiornamento da Vista Home Basic/Home Premium a 7 Professional, in quanto quest'ultima manca di alcune caratteristiche multimediali tipiche dell'edizione home, come il Media Center.\nMicrosoft e la sicurezza informatica.\nI sistemi operativi hanno delle falle che sono il principale obiettivo degli scrittori di virus informatici. Microsoft in passato non ha avuto una buona reputazione quanto alla sicurezza dei propri sistemi.\nNegli ultimi anni con l'avvento di Internet e la cospicua crescita del numero di computer installati, tanto la produzione di virus, quanto l'ampiezza del danno che essi possono provocare \u00e8 cresciuta. Per la stessa Microsoft la sicurezza \u00e8 diventata una delle priorit\u00e0 principali. Infatti, molti aggiornamenti distribuiti per i propri sistemi operativi sono dedicati a questo tema.\nParallelamente si \u00e8 sviluppato il dibattito sulla sicurezza informatica: si deve capire se essa sia meglio tutelata dalla trasparenza nel rendere pubblici bug e vulnerabilit\u00e0 scoperti oppure sia meglio mantenere queste informazioni riservate fino alla risoluzione del problema Microsoft, che propende per quest'ultimo approccio, ha risposto alla crescente richiesta da parte di pubbliche amministrazioni e grosse aziende di poter visionare il codice che utilizzano, varando l'iniziativa denominata \"Shared source\", la quale consente a pagamento (ma gratuitamente per le pubbliche amministrazioni) di avere accesso ai sorgenti. Ironicamente, una falla di sicurezza del sito della societ\u00e0 delegata a gestire gli accessi al codice sorgente ha causato nel febbraio del 2004 la diffusione di una parte del sorgente di una versione preliminare di Windows 2000 (circa 200 MB di codice), da cui derivano anche Windows XP e Windows Server 2003.\nQuota di mercato.\nStatistiche provenienti da Net Applications (gennaio 2022) e StatCounter (gennaio 2022).\nCon Microsoft Windows attualmente la Microsoft Corporation detiene la maggior parte del mercato dei sistemi operativi per desktop e laptop computer: a gennaio 2022 la quota di mercato \u00e8 pari al 75,50%.\nCronologia delle versioni.\nCronologia del supporto.\nLegenda:"}
{"id": "450600", "revid": "1481011", "url": "https://it.wikipedia.org/wiki?curid=450600", "title": "Helena (Montana)", "text": "Helena \u00e8 una citt\u00e0 degli Stati Uniti d'America, capitale dello Stato del Montana e capoluogo della contea di Lewis and Clark. Al censimento del 2018 la citt\u00e0 contava abitanti (detti \"Helenans\"), che salivano a comprendendo l'area circostante.\nStoria.\nLa citt\u00e0 fu fondata il 30 ottobre 1864, in seguito alla scoperta dell'oro lungo il torrente Last Chance Creek da parte dei \"Quattro Georgiani\". La strada principale di Helena si chiama Last Chance Gulch (\"Forra dell'Ultima Possibilit\u00e0\") e segue il tortuoso percorso del vecchio torrente attraverso il centro storico.\nLa citt\u00e0 fu chiamata in origine \"Crabtown\", in onore di John Crab, uno dei \"Quattro Georgiani\". Con l'arrivo di altri minatori e l'ingrandimento della citt\u00e0, fu deciso di cambiarle nome. Dopo molti suggerimenti John Sommerville propose lo stesso nome della sua citt\u00e0 di origine, Saint Helena (Minnesota), ma la pronuncia (\"Hel-E-na\") non piaceva ai minatori, che preferirono \"HELL-en-a\" (gioco di parole con \"hell\", \"inferno\"). Dal nome omisero il \"Saint\" perch\u00e9 lo reputarono inutile e adottarono il nuovo nome di \"Helena\" (battendo il nome \"Tomah\" per soli due voti).\nUn tentativo di pianificazione della costruzione della citt\u00e0 di Helena fu effettuato per la prima volta nel 1865 dal capitano John Wood. La maggior parte delle strade, per\u00f2, segue i sentieri caotici dei minatori che girano intorno a quelli che un tempo erano i lotti di ricerca dell'oro e seguono i tortuosi letti dei torrenti. Di conseguenza pochi isolati della citt\u00e0 rispettano le misure ideali di 30 x 60, la maggior parte invece hanno una variet\u00e0 di forme e misure irregolari e molte strade principali finiscono bruscamente.\nIntorno al 1888 vivevano a Helena circa 50 milionari, pi\u00f9 milionari pro capite di qualsiasi altra citt\u00e0 del mondo. In un periodo di 20 anni, dal Last Chance Gulch fu estratto oro per un valore di circa 3,6 miliardi di dollari attuali. The Last Chance Placer (\"Canaletto dell'ultima possibilit\u00e0\") \u00e8 uno dei pi\u00f9 famosi \"canaletti\" degli Stati Uniti occidentali. La maggior parte della produzione si ebbe prima del 1868. Gran parte del \"canaletto\" si trova sotto le strade e gli edifici di Helena (ma ancora negli anni settanta, durante dei lavori di ristrutturazione, fu trovata una vena di oro alluvionale sotto le fondamenta di una banca).\nIl simbolo ufficiale di Helena \u00e8 un disegno del \"The Guardian of the Gulch\", una torre antincendio di legno eretta nel 1886, che ancora esiste sul colle \"Tower Hill\" e che domina il centro storico. Questa torre antincendio rimpiazz\u00f2 una serie di posti di osservazione, di cui quella originale era una fragile torretta d'osservazione, costruita nel 1870 sullo stesso sito, dopo una serie di incendi devastanti che si diffusero attraverso i vecchi campi minerari: aprile 1869, novembre 1869, ottobre 1871, agosto 1872 e gennaio 1874.\nNel 1889, il magnate delle ferrovie Charles Arthur Broadwater apr\u00ec il suo leggendario Hotel Broadwater and Natatorium a ovest di Helena. Danneggiato dal terremoto del 1935, fu chiuso nel 1941 e poi demolito nel 1976.\nAltri edifici storici di Helena sono il Centro Civico e la Cattedrale. Altra attrattiva \u00e8 il corso principale della citt\u00e0, una strada lunga tre isolati piena di negozi che segue la Last Chance Gulch. C'\u00e8 anche una fontana che percorre in lunghezza la strada, simulando lo scomparso torrente Last Chance Creek. Helena ha anche un'area sciistica locale, la Great Divide Ski Area, a nord-ovest della citt\u00e0, vicino alla citt\u00e0 fantasma di Marysville. Nel territorio di Helena vi \u00e8 il campo di addestramento militare Fort William Henry Harrison, reso famoso dal film \"La brigata del diavolo\". \u00c8 la citt\u00e0 natale di Gary Cooper (1901 - 1961) e Myrna Loy (1905 - 1993), due dei pi\u00f9 famosi attori di Hollywood.\nGeografia fisica.\nLa citt\u00e0 di Helena \u00e8 circondata da bellezze naturali, tra le quali la Continental Divide, il Mt. Helena City Park, lo Spring Meadow Lake State Park, il Lake Helena, la Helena National Forest, le Big Belt Mountains, la riserva naturale Gates of the Mountains Wilderness, il fiume Missouri, il Canyon Ferry Lake e le Elkhorn Mountains.\nSecondo lo United States Census Bureau, la citt\u00e0 ha una superficie totale di (non ci sono acque interne).\nSociet\u00e0.\nEvoluzione demografica.\nAl censimento del 2018 risultavano persone residenti in citt\u00e0, la cui origine etnica era cos\u00ec suddivisa: 94,78% bianchi, 2,10% nativi americani, 1,67% ispanici, 0,78% asiatici, 0,23% neri, 0,07% isolani dell'Oceano Pacifico, 1,66% multirazziali e 0,38% di altra origine.\nIstruzione.\nOltre alla Helena High School e alla Capital High School, scuole superiori pubbliche situate del distretto scolastico n. 1, i principali istituti (privati) d'istruzione della citt\u00e0 di Helena sono il Carroll College, un college cattolico aperto nel 1909 dove si insegnano le arti liberali a circa studenti, e la University of Montana-Helena College of Technology, un campus biennale affiliato all'Universit\u00e0 del Montana, aperto nel 1939, che provvede all'istruzione in materie tecniche di circa un migliaio di studenti."}
{"id": "450606", "revid": "119159", "url": "https://it.wikipedia.org/wiki?curid=450606", "title": "Energia nucleare", "text": "L'energia nucleare, o energia atomica, \u00e8 propriamente l'energia liberata dalle reazioni nucleari, anche se il termine \u00e8 correntemente impiegato per riferirsi all'uso controllato di queste reazioni per la generazione di energia elettrica, cinetica e termica.\nL'energia nucleare a uso civile ha prodotto nel 2019 (terawattora) di elettricit\u00e0, che equivalgono a circa il 10% dell'intera generazione di elettricit\u00e0 globale, ed \u00e8 stata la seconda fonte di energia a basse emissioni di carbonio dopo quella idroelettrica. Al settembre 2021, ci sono nel mondo 444 reattori nucleari a fissione ad uso civile, con una capacit\u00e0 elettrica combinata di 396 gigawatt (GW). Ci sono inoltre 53 reattori in costruzione e 98 in programma, con una capacit\u00e0 rispettivamente di 60\u00a0GW e 103\u00a0GW. Gli Stati Uniti d'America hanno la maggior quantit\u00e0 di reattori nucleari, che generano ogni anno pi\u00f9 di di elettricit\u00e0 a zero emission con un fattore di capacit\u00e0 medio del 92%. La maggior parte dei reattori in costruzione sono reattori di III generazione in Asia.\nL'energia nucleare \u00e8 una delle fonti di energia pi\u00f9 sicure in termini di morti per unit\u00e0 di energia prodotta. Il carbone, il petrolio, il gas naturale e l'energia idroelettrica hanno tutte causato pi\u00f9 morti per unit\u00e0 di energia generata rispetto al nucleare, per via dell'inquinamento atmosferico e degli incidenti. L'incidente pi\u00f9 grave avvenuto in un impianto nucleare \u00e8 quello di \u010cernobyl' in Unione Sovietica nel 1986, seguito dal disastro di Fukushima provocato da un maremoto nel 2011 e dal pi\u00f9 contenuto incidente di Three Mile Island avvenuto negli Stati Uniti nel 1979.\nC'\u00e8 da tempo un dibattito sull'energia nucleare. I sostenitori, come la World Nuclear Association e Environmentalists for Nuclear Energy, affermano che l'energia nucleare \u00e8 una fonte sicura e sostenibile che ridurrebbe le emissioni di anidride carbonica. Di contro, gli oppositori, come Greenpeace, Scientists for Future e NIRS, affermano che l'energia nucleare pone molte minacce alla popolazione e all'ambiente e che la costruzione di impianti \u00e8 troppo cara e lenta rispetto alle fonti di energia sostenibili.\nIl nucleare \u00e8 regolamentato dall\"Agenzia internazionale per l'energia atomica (AIEA o IAEA), che si occupa di promuovere l'utilizzo pacifico di questa forma di energia e di impedirne l'utilizzo per scopi militari, svolgendo funzioni di sorveglianza e controllo sulla sicurezza degli impianti esistenti e quelli in corso di realizzazione o progettazione.\nNel 2022 l'energia nucleare \u00e8 stata inserita tra le fonti di energia promosse dalla tassonomia UE per la finanza sostenibile.\nStoria.\nOrigini.\nLa storia dell'energia nucleare ha inizio con le scoperte sul decadimento radioattivo avvenute nel 1896 da Henri Becquerel e Marie Curie, mentre lavoravano con materiali fosforescenti. Questi materiali, che brillano al buio \"dopo\" l'esposizione alla luce, sono molto diversi dai materiali fluorescenti, i quali brillano al buio \"mentre\" sono esposti a fonti luminose invisibili ai nostri occhi. Becquerel sospettava che il bagliore prodotto dai tubi catodici una volta spenti, potesse essere associato alla fosforescenza indotta dalla presenza dei raggi X. Quindi prese vari sali fosforescenti e li avvolse nella carta, dopodich\u00e9 avvolse il tutto con una lastra fotografica. Tutti i sali non lasciavano un'impronta nella lastra fotografica, eccezion fatta per i sali di uranio. Questi, che non brillavano al buio, provocavano un annerimento della lastra nonostante fossero avvolti nella carta, come se la lastra fosse stata esposta alla luce. Divenne presto chiaro che l'annerimento della lastra non aveva nulla a che fare con la fosforescenza, poich\u00e9 l'annerimento era prodotto anche dai sali non fosforescenti dell'uranio.\nUlteriori ricerche di Becquerel, Ernest Rutherford, Paul Villard, Pierre Curie, Marie Curie e altri hanno mostrato che questa forma di radioattivit\u00e0 era significativamente pi\u00f9 complicata rispetto ai raggi X appena scoperti. Rutherford fu il primo a rendersi conto che tutti questi elementi decadono secondo la stessa formula matematica esponenziale e che molti processi di decadimento portavano alla trasmutazione di un elemento in un altro. Successivamente, la legge di spostamento radioattivo di Fajans e Soddy venne formulata per descrivere i prodotti del decadimento alfa e beta.\nLa scoperta della fissione nucleare avvenne nel 1938 a seguito degli studi di Ernest Rutherford basati sulla teoria della relativit\u00e0 di Albert Einstein. Infatti, fu quest'ultimo a intuire nel 1905, che l'energia e la massa sono due manifestazioni della materia e li equipar\u00f2 con la famosa formula formula_1. Subito dopo la scoperta del processo di fissione, ci si \u00e8 resi conto che un nucleo atomico in fissione pu\u00f2 indurre ulteriori fissioni di ulteriori nuclei, generando cos\u00ec una reazione a catena autosufficiente. Una volta che ci\u00f2 fu confermato sperimentalmente nel 1939, gli scienziati di molti paesi chiesero ai loro governi di sostenere la ricerca sulla fissione nucleare, proprio all'inizio della seconda guerra mondiale, per lo sviluppo di un'arma nucleare.\nSeconda guerra mondiale e guerra fredda.\nQuesti sforzi di ricerca, complessivamente noti come Progetto Manhattan, hanno portato sia alla realizzazione del primo reattore sperimentale-dimostrativo funzionante da parte di Enrico Fermi: il Chicago Pile-1, sia alle successive vicende belliche della seconda guerra mondiale con lo sgancio delle bombe atomiche su Hiroshima e Nagasaki. Nonostante la natura militare dei primi ordigni nucleari, gli anni '40 e '50 furono caratterizzati da un forte ottimismo per il potenziale dell'energia nucleare di fornire energia a basso costo e senza fine. Infatti, l'elettricit\u00e0 \u00e8 stata generata per la prima volta da un reattore nucleare il 20 dicembre 1951, presso la stazione sperimentale EBR-I nell'Idaho, che inizialmente produceva circa . Nel 1953, il presidente americano Dwight D. Eisenhower tenne il suo discorso \"Atoms for Peace\" alle Nazioni Unite, sottolineando la necessit\u00e0 di sviluppare rapidamente usi \"pacifici\" dell'energia nucleare. Segu\u00ec l'Atomic Energy Act del 1954 che consent\u00ec una rapida declassificazione della tecnologia dei reattori statunitensi e incoraggi\u00f2 lo sviluppo da parte del settore privato.\nIl 27 giugno 1954, la centrale nucleare di Obninsk in Unione Sovietica \u00e8 diventata la prima centrale nucleare al mondo a generare elettricit\u00e0 per una rete elettrica, producendo circa 5\u00a0MW di energia elettrica. La prima centrale nucleare commerciale al mondo, Calder Hall a Windscale, in Inghilterra, \u00e8 stata collegata alla rete elettrica nazionale il 27 agosto 1956. In comune con una serie di altri reattori di prima generazione, l'impianto aveva il duplice scopo di produrre elettricit\u00e0 e plutonio-239, quest'ultimo per il nascente programma di armi nucleari in Gran Bretagna. I primi gravi incidenti nucleari furono il disastro di Ky\u0161tym alla centrale nucleare Majak in Unione Sovietica e l'incendio di Windscale nel Regno Unito, entrambi nel 1957.\nDal 1956 al 1961, presso il Centro nucleare federale russo, vennero approfonditi gli studi sulla fusione nucleare e venne fabbricata la bomba Zar, conosciuta anche come Big Ivan. Il 30 ottobre 1961 venne fatta detonare con un test nei dintorni dell'arcipelago Novaja Zemlja. La bomba venne fatta detonare a circa 4\u00a0km dal suolo e nonostante questa distanza, provoc\u00f2 un cratere di distruzione di oltre 35\u00a0km di raggio. La sua potenza raggiungeva i 50 megatoni, cio\u00e8 3125 volte Little Boy, la bomba sganciat su Hiroshima. La tecnologia che le permise di essere cos\u00ec distruttiva era quella di una fissione nucleare, che innescava una fusione nucleare di atomi di idrogeno, la quale innescava a sua volta una fissione nucleare ulteriore. Questa tecnologia le valse il nome di bomba all'idrogeno.\nUn altro grave incidente avvenne nel 1968, quando uno dei due reattori raffreddati a metallo liquido a bordo del sottomarino sovietico K-27 sub\u00ec un guasto all'elemento combustibile, con l'emissione di prodotti di fissione gassosi nell'aria circostante, provocando la morte di 9 membri dell'equipaggio e 83 feriti.\nLa crisi petrolifera del 1973 ha avuto un effetto significativo su paesi come Francia e Giappone, che avevano fatto pi\u00f9 affidamento sul petrolio per la generazione di elettricit\u00e0. Di conseguenza iniziarono ad investire nell'energia nucleare. Nel 2019 il 71% dell'elettricit\u00e0 francese \u00e8 stata generata dall'energia nucleare, la percentuale pi\u00f9 alta di qualsiasi nazione al mondo.\nVerso la met\u00e0 degli anni '70 l'attivismo anti-nucleare acquis\u00ec un fascino e un'influenza pi\u00f9 ampi, e l'energia nucleare inizi\u00f2 a diventare una questione di grande protesta pubblica. L'accresciuta ostilit\u00e0 pubblica nei confronti dell'energia nucleare ha portato a un processo di acquisizione delle licenze pi\u00f9 lungo, regolamenti e maggiori requisiti per le attrezzature di sicurezza, che hanno reso le nuove costruzioni molto pi\u00f9 costose.\nIl disastro di \u010cernobyl' in URSS del 1986, che coinvolse un reattore RBMK, modific\u00f2 lo sviluppo dell'energia nucleare e port\u00f2 a una maggiore attenzione al rispetto degli standard internazionali di sicurezza e di regolamentazione. \u00c8 considerato il peggior disastro nucleare della storia sia in termini di vittime totali, con 56 morti dirette, sia finanziariamente, con la pulizia e il costo stimato in 18 miliardi di rubli sovietici (68 miliardi di dollari nel 2019, al netto dell'inflazione). L'organizzazione internazionale per promuovere la consapevolezza della sicurezza e lo sviluppo professionale degli operatori negli impianti nucleari, la World Association of Nuclear Operators (WANO), \u00e8 stata creata come conseguenza diretta dell'incidente di \u010cernobyl'. Il disastro ha svolto un ruolo importante nella riduzione del numero di nuove costruzioni di impianti negli anni successivi. Influenzata da questi eventi, l'Italia ha votato contro il nucleare in un referendum del 1987, diventando il primo paese a eliminare completamente l'energia nucleare nel 1990.\nEt\u00e0 contemporanea.\nAll'inizio degli anni 2000, ci si aspettava una serie di investimenti sia pubblici che privati, a causa delle preoccupazioni sulle emissioni di anidride carbonica. Durante questo periodo, i reattori di nuova generazione, come l'EPR, hanno iniziato la costruzione, anche se hanno riscontrato problemi e ritardi e hanno superato notevolmente il budget.\nI piani per un rinascimento nucleare fallirono nel 2011, a seguito del disastro nucleare di Fukushima Dai-ichi. Il disastro \u00e8 stato causato da un grande tsunami innescato dal terremoto di T\u014dhoku, uno dei pi\u00f9 grandi terremoti mai registrati. La centrale nucleare di Fukushima Dai-ichi ha subito tre crolli del nucleo a causa del guasto del sistema di raffreddamento di emergenza per mancanza di alimentazione elettrica. Ci\u00f2 ha provocato l'incidente nucleare pi\u00f9 grave dal disastro di Chernobyl. L'incidente ha indotto un riesame della sicurezza nucleare e della politica in materia di energia nucleare in molti paesi. La Germania ha approvato i piani per chiudere tutti i suoi reattori entro il 2022 e molti altri paesi hanno rivisto i loro programmi di energia nucleare. A seguito del disastro, il Giappone ha spento tutti i suoi reattori nucleari, alcuni dei quali in modo permanente, e nel 2015 ha iniziato un processo graduale per riavviare i restanti 40 reattori.\nEntro il 2015, le prospettive dell'IAEA per l'energia nucleare erano diventate pi\u00f9 promettenti, riconoscendo l'importanza della generazione di energia a basse emissioni di carbonio per mitigare il cambiamento climatico. A partire dal 2021, era prevista la costruzione di oltre 50 reattori nucleari in tutto il mondo, la Cina per\u00f2 ha costruito un numero significativamente inferiore di reattori rispetto a quanto originariamente previsto.\nProgetti futuri.\nIl 24 ottobre 2007 \u00e8 stato avviato un progetto internazionale di nome ITER che si prefigge la costruzione di un reattore nucleare a fusione per il 2025 e per il 2035 di sostenere la prima reazione di fusione nucleare \"controllata\". Il progetto successore, DEMO, dar\u00e0 vita alla prima centrale nucleare a fusione del mondo dalla quale sar\u00e0 possibile ricavare energia elettrica. La centrale nucleare a fusione sar\u00e0 realisticamente pronta a partire dal 2050 in poi.\nL'annichilazione particella-antiparticella \u00e8 ancora molto lontana dal suo sfruttamento per la produzione di energia elettrica, anche se viene attualmente usata in medicina diagnostica attraverso la tomografia ad emissione di positroni (PET).\nPrincipi fisici.\nIn fisica e chimica nucleare, per \"reazioni nucleari\" s'intendono tutte quelle reazioni che coinvolgono trasformazioni nei nuclei degli atomi. Esse comprendono la fissione nucleare, la fusione nucleare, il decadimento radioattivo e l'annichilazione particella-antiparticella.\nFissione nucleare.\nLa fissione nucleare \u00e8 una reazione di disintegrazione che consiste nel rompere il nucleo di un atomo, composto da una certa quantit\u00e0 di particelle subatomiche, per ottenerne frammenti composti da una minore quantit\u00e0 di particelle. La reazione utilizza un neutrone per colpire il nucleo di un atomo pesante, come ad esempio quello dell'uranio-235, il quale si spacca in due frammenti e lascia liberi altri due o tre neutroni (mediamente 2,5), che hanno un'elevata energia cinetica. Questi neutroni possono colpire altri nuclei di uranio-235 e generare cos\u00ec una reazione a catena.\nLa somma delle masse dei due frammenti risultanti e dei neutroni emessi \u00e8 leggermente minore di quella del nucleo originario e del neutrone che lo ha fissionato: la massa mancante si \u00e8 trasformata in energia. Quando un nucleo di uranio-235 si spacca, circa lo 0,1% della massa del nucleo viene trasformata in energia di fissione, che \u00e8 circa . A parit\u00e0 di energia prodotta, 1 g di uranio consumato corrisponde a circa 2800\u00a0kg di carbone, senza la produzione di gas serra tipica della combustione del carbone.\nGli atomi che possono sostenere una reazione di fissione nucleare sono chiamati combustibili nucleari e si definiscono \"fissili\". I combustibili nucleari pi\u00f9 usati sono l'uranio-235 e il plutonio-239, che si scompongono in una gamma di elementi chimici con masse atomiche comprese tra 95 e 135 e che vengono definiti \"prodotti di fissione\". La maggior parte dei combustibili nucleari pu\u00f2 andare incontro a fissione spontanea solo molto lentamente, decadendo per periodi che vanno da millenni a eoni. In un reattore nucleare o in un'arma nucleare invece, la stragrande maggioranza degli eventi di fissione \u00e8 indotta dal bombardamento con un neutrone, la quale avviene molto velocemente.\nFusione nucleare.\nLa fusione nucleare \u00e8 una reazione in cui due o pi\u00f9 nuclei atomici vengono combinati tra loro a formarne uno pi\u00f9 pesante. Affinch\u00e9 questa reazione avvenga, \u00e8 necessario che gli atomi si urtino a velocit\u00e0 molto elevate. Questo significa che la loro energia cinetica, e di conseguenza la loro temperatura, dev'essere molto alta. Nell'universo, queste condizioni si verificano nelle stelle: la fusione nucleare \u00e8 il processo fisico che le fa brillare e che permette loro di emanare calore.\nLa temperatura da raggiungere se si vuole fondere artificialmente una miscela di deuterio-trizio in elio \u00e8 di circa 100 milioni di gradi. A tali temperature gli atomi tendono a dissociarsi formando una miscela di ioni definita plasma. A temperature cos\u00ec alte, il problema principale diventa quello di confinare il plasma e, siccome in natura non esistono recipienti che possano resistere a quelle condizioni, si deve ricorrere al confinamento magnetico. Questo \u00e8 il concetto che c'\u00e8 dietro ITER e al suo tokamak\".\"\nNel nucleo del Sole la temperatura media \u00e8 di 14 milioni di gradi, ma le reazioni di fusione nucleare avvengono ugualmente grazie all'elevata pressione dovuta alla gravit\u00e0. Anche nel Sole gli atomi coinvolti nella fusione sono principalmente idrogeno, deuterio e trizio, anche se nelle altre stelle \u00e8 possibile osservare la fusione di atomi pi\u00f9 pesanti. Questa caratteristica \u00e8 sfruttata dagli astronomi per datare l'et\u00e0 delle stelle: una stella giovane fonde idrogeno o elio all'interno del suo nucleo, mentre una stella pi\u00f9 vecchia usa carbonio, azoto o ossigeno. Questa ipotesi \u00e8 alla base della spiegazione per la generazione degli atomi come il ferro, che originariamente erano assenti nell'universo.\nUn processo di fusione nucleare che produce nuclei pi\u00f9 leggeri del ferro-56 o del nichel-62 generalmente rilascia energia, mentre la fusione di nuclei pi\u00f9 pesanti rilascia una quantit\u00e0 di energia inferiore a quella investita nella fusione e dunque la reazione risultante \u00e8 endotermica. Ci\u00f2 significa che gli elementi pi\u00f9 leggeri, come l'idrogeno e l'elio, sono in genere pi\u00f9 \"fusibili\"; mentre gli elementi pi\u00f9 pesanti, come uranio, torio e plutonio, sono pi\u00f9 \"fissili\". L'evento astrofisico estremo di una supernova pu\u00f2 produrre energia sufficiente per fondere i nuclei in elementi pi\u00f9 pesanti del ferro.\nLa percentuale di massa trasformata in energia, definita energia da fusione, si aggira attorno all'1%.\nDecadimento radioattivo.\nPer decadimento radioattivo si intende un insieme di processi fisici, attraverso cui i nuclei atomici instabili tendono a perdere l'energia in eccesso attraverso l'emissione di radiazioni. Un materiale contenente nuclei instabili \u00e8 considerato radioattivo. I tipi pi\u00f9 comuni di decadimento sono chiamati decadimento \u03b1, decadimento \u03b2 e decadimento \u03b3. Il decadimento radioattivo \u00e8 un processo stocastico a livello dei singoli atomi e, secondo la teoria dei quanti, \u00e8 impossibile prevedere quando un particolare atomo decadr\u00e0, indipendentemente da quanto tempo esiste l'atomo. Tuttavia, per un numero significativo di atomi identici, il tasso di decadimento complessivo pu\u00f2 essere espresso come una costante di decadimento o come emivita. Le emivite degli atomi radioattivi hanno una vasta gamma di tempistiche; da quasi istantanea a molto pi\u00f9 lunga dell'et\u00e0 dell'universo.\nAltri tipi di decadimento sono la fissione spontanea, l'emissione di neutroni, l'emissione di protoni, la cattura di elettroni o il decadimento a cluster, che hanno ulteriori meccanismi di decadimento. In generale, nell'universo esistono elementi chimici stabili e instabili, che sono chiamati radionuclidi. I radionuclidi, per stabilizzarsi, decadono seguendo diversi percorsi a seconda della loro massa o del loro volume. Per una lista dei radionuclidi vedere \"lista di nuclidi\" o \"tabella di nuclidi\".\nAnnichilazione particella-antiparticella.\nIn fisica, l'annichilazione \u00e8 il fenomeno che accade quando una particella incontra la sua antiparticella. In questo caso entrambe le masse vengono annullate e trasformate in energia secondo la famosa formula di Albert Einstein, \"E=mc2\". Praticamente, 1 g di materia che viene annichilita da 1 g di antimateria produce di energia, paragonabile a 10 volte l'energia rilasciata dalla bomba atomica \"Little Boy\". A parit\u00e0 di materia utilizzata (1 g), la combustione di petrolio produce e la fusione dell'idrogeno a formare elio d\u00e0 , praticamente l'annichilazione \u00e8 40 miliardi di volte pi\u00f9 energetica della combustione del petrolio e circa 100 volte pi\u00f9 energetica della fusione nucleare.\nSebbene sia un processo che coinvolge anche particelle non nucleari, come ad esempio l'elettrone e il positrone, pu\u00f2 coinvolgere anche protoni, neutroni e le loro relative antiparticelle (antiprotone e antineutrone) e rientra dunque tra le reazioni nucleari.\nCentrali nucleari.\nLe centrali nucleari sono centrali termoelettriche che generano elettricit\u00e0 sfruttando l'energia termica prodotta dalla fissione nucleare. Una centrale nucleare a fissione \u00e8 generalmente composta da un reattore nucleare (in cui avvengono le reazioni nucleari che generano calore in maniera controllata), un sistema di raffreddamento (che rimuove il calore dall'interno del reattore), una turbina a vapore che trasforma il calore in energia meccanica e un generatore elettrico, che trasforma l'energia meccanica in energia elettrica.\nQuando un neutrone colpisce il nucleo di un atomo di uranio-235 o di plutonio, provoca la fissione del suddetto nucleo in due nuclei pi\u00f9 piccoli. Tale fissione libera energia sotto forma di calore e altri neutroni che a loro volta possono colpire altri nuclei di uranio o plutonio, causando nuove reazioni di fissione, portando cos\u00ec alla cosiddetta reazione a catena. Nella maggior parte dei reattori commerciali, il tasso di reazione \u00e8 controllato da barre di moderazione che assorbono i neutroni in eccesso. La controllabilit\u00e0 dei reattori nucleari dipende dal fatto che una piccola frazione di neutroni risultanti dalla fissione sono \"ritardati\". Il ritardo tra la fissione e il rilascio dei neutroni rallenta i cambiamenti nei tassi di reazione e d\u00e0 il tempo di muovere le barre di controllo per regolare il tasso di reazione.\nIl \"combustibile\" di gran lunga pi\u00f9 diffuso \u00e8 l'uranio arricchito (cio\u00e8 con una percentuale di uranio-235 maggiore del normale), ma non \u00e8 l'unico materiale fissile utilizzabile, si pu\u00f2 utilizzare il plutonio nel combustibile MOX o il torio-233 nei reattori al torio, in cui l'isotopo Th232 viene trasmutato in Th-233.\nPolitica energetica.\nDisponibilit\u00e0 di uranio.\nSecondo l'ultima edizione (riferita al 2009) dell\"'Uranium Resources, Production and Demand\" (informalmente noto come \"Red Book\") che viene pubblicato ogni due anni da AEN e AIEA in collaborazione, le risorse di uranio \"accertate\" (ossia quelle gi\u00e0 individuate ed estraibili a costi non superiori a 130 dollari/kg, che \u00e8 il livello di prezzo che oggi viene convenzionalmente ritenuto accettabile) ammontano a circa 6,3 milioni di tonnellate, con un aumento quindi del 15,5% rispetto al dato della precedente edizione del testo. A queste riserve accertate il \"Red Book\" stima che si possano aggiungere altre 10,5 milioni di tonnellate che non sono state ancora scoperte ma che vengono in ogni caso considerate come molto probabili (sempre a un costo di estrazione di massimo 130 dollari/kg) in base alle conoscenze geologiche acquisite nel corso di studi finalizzati ad attivit\u00e0 diverse da quella della ricerca dell'uranio. Le stime di quelle potenziali recuperabili invece intorno ai 200 dollari/kg parlano di circa 35 milioni di tonnellate, anche se molto probabilmente questa \u00e8 una valutazione di minima poich\u00e9 l'uranio \u00e8 stato finora abbondante e, con i conseguenti prezzi bassi, la ricerca si \u00e8 dunque di molto affievolita cos\u00ec come non si sono neanche messe in produzione risorse con tenori di minerale oggi considerati non interessanti in quanto non remunerativi.\nIn Australia \u00e8 stato messo a punto un impianto dimostrativo per ricavare uranio a un prezzo di 30-38 euro/kg dalle fabbriche che lavorano i fosfati per la produzione di acido fosforico. Tale procedimento era gi\u00e0 stato sperimentato in passato (fruttando complessivamente 20\u00a0000 tonnellate di uranio) ma poi era stato abbandonato dagli anni novanta in quanto le tecnologie usate erano ancora antieconomiche (l'equivalente attuale di 76-104 euro/kg) rispetto ai metodi tradizionali. Secondo la societ\u00e0 che ha realizzato l'impianto, il potenziale produttivo \u00e8 di 8\u00a0000 tonnellate di uranio all'anno (i giacimenti naturali di fosfati sono la prima fonte \"non convenzionale\" di uranio e secondo le stime ne contengono in totale tra i 9 e i 22 milioni di tonnellate).\nAltra strada (gi\u00e0 intrapresa con successo in Cina) \u00e8 quella dell'estrazione dell'uranio dalle ceneri delle centrali a carbone.\nEsiste anche la possibilit\u00e0 teorica di estrarre l'uranio dell'acqua del mare (il cui quantitativo \u00e8 valutato in 4-5 miliardi di tonnellate) secondo lo schema ideato dal giapponese T. Kato (un impianto pilota di questo tipo \u00e8 gi\u00e0 stato sperimentato positivamente in Giappone e anche l'India ha recentemente annunciato la costruzione di uno suo presso il Bhabha Atomic Research Centre). Al momento questo processo risulta ancora sconveniente rispetto all'estrazione mineraria ma qualora tale sistema arrivasse a maturazione economica, la disponibilit\u00e0 di uranio diventerebbe pressoch\u00e9 illimitata su scala umana (centinaia di migliaia di anni).\nA sostegno di quanto appena detto, si tenga presente che attualmente il consumo di uranio dei 435 reattori nucleari in servizio nel mondo \u00e8 coperto per il 60% (pari a circa 40\u00a0000 tonnellate) dalle risorse di miniera e per il 40% dalle \"risorse secondarie\" (materiale fissile derivato dallo smantellamento di oltre 12\u00a0000 testate nucleari nell'ultimo ventennio e plutonio proveniente dal riprocessamento del combustibile nucleare esausto e da utilizzarsi nella realizzazione del MOX), risorse secondarie pari a circa 26\u00a0500 tonnellate di uranio \"equivalenti\". Secondo le previsioni dell'AIEA, rispetto ai attualmente installati, la potenza elettronucleare nel mondo vedr\u00e0 una crescita nel 2035 pari a una percentuale che potr\u00e0 variare dal 33% () al 109% () e, per alimentare questa forte espansione, la produzione di uranio a tal anno dovr\u00e0 essere compresa rispettivamente tra le 87\u00a0370 e le 138\u00a0165 tonnellate all'anno.\nIn ogni caso, al di l\u00e0 dalla quantit\u00e0 di uranio disponibile nel mondo, esistono alcune tipologie di reattori nucleari gi\u00e0 disponibili commercialmente che attenuano o eliminano del tutto la necessit\u00e0 di disporre di nuovo uranio da miniera. Essi sono principalmente tre:\nIn chiave futura, anche altri tipi di centrali nucleari, se arriveranno a maturazione tecnica e commerciale, potranno rendere ancora pi\u00f9 ininfluente la questione della disponibilit\u00e0 di uranio. Esse consistono principalmente in:\nCostruzione di nuove centrali.\nDa pi\u00f9 parti si stima che , uniti al lungo tempo necessario al completamento dell'installazione (in media dai tre ai quattro anni secondo alcuni autori e non meno di cinque per altri, ossia pi\u00f9 di quanto serva per costruire una centrale termoelettrica che faccia uso di combustibili fossili), rendano non agevole incrementare sensibilmente la produzione di energia elettrica da fonte nucleare in breve termine.\nSecondo Jeremy Rifkin, ad esempio, raddoppiare la produzione elettro-nucleare statunitense costerebbe circa un migliaio di miliardi di dollari ma per molti osservatori questa cifra sarebbe di gran lunga sovrastimata cos\u00ec come sarebbe anche destituita di fondamento la considerazione sulla difficolt\u00e0 di un rapido aumento del parco centrali (paradigmatico in questo senso risulta essere il caso cinese).\nLe odierne centrali nucleari a fissione sono poco adatte a essere eventualmente implementate in un sistema di generazione distribuita in quanto, per questioni tecnologiche e di economie di scala, si predilige normalmente realizzare grossi impianti. In un prossimo futuro, la maturazione tecnica e commerciale dei reattori modulari come ad esempio quelli di tipo \"pebble bed\", potrebbe superare questa limitazione.\nEconomia.\nil costo dell'energia nucleare rispetto alle altri fonti energetiche \u00e8 esprimibile attraverso il costo livellato dell'energia, dall'inglese \"levelized cost of energy\" (LCOE), che \u00e8 il costo medio di generazione di un chilowattora elettrico (kWh) da parte di una certa tipologia di impianto nel corso del suo esercizio. Nel caso delle centrali nucleari circa il 70% del LCOE \u00e8 dovuto ai costi di capitale della costruzione della centrale, compresi i costi finanziari, il 20% circa \u00e8 dovuto invece ai costi del combustibile nucleare, mentre il restante 10% copre i costi di operativit\u00e0, di smaltimento dei rifiuti radioattivi e di smantellamento.\nL'LCOE del nucleare \u00e8 quindi fortemente dipendente dai tassi d'interesse per la costruzione delle centrali, ma relativamente insensibile al prezzo dell'uranio, condizione opposta al caso delle centrali termoelettriche tradizionali il cui LCOE dipende essenzialmente dal prezzo dei combustibili fossili impiegati. Nonostante nel ciclo del combustibile nucleare la spesa per la sua fabbricazione sia ingente, il costo del combustibile nucleare rimane comunque inferiore rispetto al costo delle fonti fossili per chilowattora di elettricit\u00e0 generata e ci\u00f2 \u00e8 dovuto all'enorme contenuto energetico del combustibile nucleare rispetto al combustibile fossile. I costi per mantenere operative le centrali nucleari tendono ad essere pi\u00f9 alti di quelli per gli impianti a combustibile fossile a causa della complessit\u00e0 tecnica e delle questioni normative che sorgono durante il funzionamento dell'impianto. I costi per lo smantellamento delle centrali e per lo smaltimento delle scorie sono inclusi nelle tariffe applicate dalle compagnie elettriche. A partire dal XXI secolo il costo dell'energia nucleare, prima pi\u00f9 conveniente rispetto a quella proveniente da impianti a carbone, ha iniziato a crescere e ci\u00f2 \u00e8 dovuto sostanzialmente all'introduzione di maggiori sistemi di sicurezza nella centrali. Con l'introduzione della carbon tax l'energia nucleare, avendo una bassa impronta carbonica, ha ottenuto un vantaggio competitivo rispetto alle fonti fossili.\nImpatto ambientale.\nPoich\u00e9 l'energia nucleare \u00e8 una fonte di energia a basse emissioni di diossido di carbonio e richiede una superficie relativamente piccola (a differenza degli impianti fotovoltaici), pu\u00f2 avere un impatto ambientale positivo. Richiede anche un'importante e costante fornitura di acqua e modifica l'ambiente tramite gli scavi.&lt;ref name=\"10.1016/j.enpol.2016.03.012\"&gt;&lt;/ref&gt;&lt;ref name=\"10.3390/ijerph13070700\"&gt;&lt;/ref&gt; L'impatto negativo potenzialmente maggiore risiede nel rischio della proliferazione delle armi nucleari, nei rischi legati alla gestione dei rifiuti radioattivi, come la contaminazione delle falde acquifere, nei rischi di incidenti e nei rischi legati a eventuali attentati a strutture per lo stoccaggio dei rifiuti e per il riprocessamento o alle centrali nucleari. Tuttavia, questi rischi nella storia si sono concretizzati raramente con pochi disastri che hanno avuto un impatto ambientale significativo.\nEmissioni.\nL'energia nucleare \u00e8 uno dei principali metodi di produzione di elettricit\u00e0 con basse emissioni di carbonio; in termini dell'intero ciclo vitale delle emissioni di gas serra per unit\u00e0 di energia prodotta, ha valori paragonabili, se non inferiori, rispetto alle fonti di energia rinnovabile. Un'analisi del 2014 sulla letteratura riguardante l'impronta carbonica, condotta dall'Intergovernmental Panel on Climate Change (IPCC) riport\u00f2 che l'intensit\u00e0 delle emissioni nel ciclo di vita \"virtuale\" dell'energia nucleare ha un valore mediano di , che \u00e8 il valore minore tra tutte le fonti di energia commerciali al baseload.\nQuesto valore va confrontato con il carbone e il gas naturale rispettivamente a 820 e . Dall'inizio della sua commercializzazione negli anni 1970 l'energia nucleare ha impedito l'emissione di circa 64 miliardi di tonnellate di CO2 equivalente che sarebbero stati il risultato dell'utilizzo dei combustibili fossili nelle centrali termoelettriche.\nRadiazioni.\nGlobalmente, la dose media provieniente dal fondo di radioattivit\u00e0 naturale \u00e8 pari a (mSv/a). Varia da e , a seconda della geologia del luogo. Secondo il comitato UNSCEAR delle Nazioni Unite, le operazioni ordinarie delle centrali nucleari, tra cui il ciclo del combustibile, aumenta questo valore di . La dose media dovuta alle centrali in funzione ricevuta dalle popolazioni limitrofe alla struttura \u00e8 minore di . Per confronto, la dose media ricevuta da coloro che si abitano a da una centrale a carbone \u00e8 tre volte maggiore, a .\nL'incidente di \u010cernobyl' port\u00f2, per le popolazioni circostanti pi\u00f9 colpite e per il personale, a una dose media iniziale che va dai 50 ai nel corso di ore fino a settimane, mentre l'esposizione media globale dovuta all'incidente \u00e8 di ed \u00e8 in costante diminuzione dal picco iniziale di per persona mediato sull'intera popolazione dell'emisfero settentrionale nel 1986, l'anno dell'incidente.\nSicurezza.\nLe centrali nucleari hanno tre caratteristiche uniche che influenzano la loro sicurezza, rispetto alle altre centrali. In primo luogo, in un reattore nucleare sono presenti materiali intensamente radioattivi, il cui rilascio nell'ambiente potrebbe essere pericoloso. In secondo luogo, i prodotti di fissione, che costituiscono la maggior parte delle sostanze altamente radioattive nel reattore, continuano a generare una quantit\u00e0 significativa di calore di decadimento anche dopo che la reazione a catena di fissione si \u00e8 fermata. Se il calore non pu\u00f2 essere rimosso dal reattore, le barre di combustibile possono surriscaldarsi e rilasciare materiali radioattivi. In terzo luogo, un incidente di criticit\u00e0 (un rapido aumento della potenza del reattore) \u00e8 possibile in alcuni modelli di reattore se la reazione a catena non pu\u00f2 essere controllata. Queste tre caratteristiche devono essere prese in considerazione quando si progettano i reattori nucleari.\nTutti i reattori moderni sono progettati in modo che un aumento incontrollato della potenza del reattore sia impedito da meccanismi di feedback naturali, un concetto noto come coefficiente di vuoto negativo. Se la temperatura o la quantit\u00e0 di vapore nel reattore aumenta, il tasso di fissione diminuisce. La reazione a catena pu\u00f2 anche essere fermata manualmente inserendo barre di controllo nel nucleo del reattore. I sistemi di raffreddamento di emergenza del nocciolo (ECCS, dall'inglese \"emergency core cooling system\") possono rimuovere il calore di decadimento dal reattore se i normali sistemi di raffreddamento falliscono. Se fallisse anche l'ECCS, il rilascio di materiale radioattivo nell'ambientale \u00e8 limitato da molteplici barriere fisiche anche in caso di incidente. L'ultima barriera fisica \u00e8 il grande edificio di contenimento.\nCon un tasso di mortalit\u00e0 di 0,07 per TWh, l'energia nucleare \u00e8 la fonte energetica pi\u00f9 sicura per unit\u00e0 di energia generata in termini di mortalit\u00e0, se si considerano i dati storici. L'energia prodotta da carbone, petrolio, gas naturale e energia idroelettrica ha causato pi\u00f9 morti per unit\u00e0 di energia generata a causa dell'inquinamento atmosferico e degli incidenti energetici. Questo si riscontra quando si confrontano i decessi immediati da altre fonti di energia con i decessi sia immediati sia latenti, o attesi, indiretti per cancro dovuti agli incidenti nucleari. Quando si confrontano le morti dirette e indirette (comprese le morti derivanti dall'estrazione e dall'inquinamento atmosferico) dovute al nucleare e ai combustibili fossili, \u00e8 stato calcolato che l'uso dell'energia nucleare ha evitato circa 1,8 milioni di morti tra il 1971 e il 2009, riducendo inoltre la percentuale di energia che altrimenti sarebbe stata generata dai combustibili fossili. Dopo il disastro nucleare di Fukushima del 2011, \u00e8 stato stimato che se il Giappone non avesse mai adottato il nucleare, gli incidenti e l'inquinamento delle centrali a carbone o a gas avrebbero causato pi\u00f9 anni di vita persi.\nGli impatti gravi degli incidenti nucleari spesso non sono direttamente attribuibili all'esposizione alle radiazioni, ma piuttosto agli effetti sociali e psicologici. L'evacuazione e lo spostamento a lungo termine delle popolazioni colpite hanno creato problemi a molte persone, specialmente agli anziani e ai pazienti degli ospedali. L'evacuazione forzata da un incidente nucleare pu\u00f2 portare a isolamento sociale, ansia, depressione, problemi medici psicosomatici, comportamento sconsiderato e suicidio. Uno studio generale del 2005 sulle conseguenze del disastro di Chernobyl ha concluso che l'impatto sulla salute mentale \u00e8 il pi\u00f9 grande problema di salute pubblica causato dall'incidente. Frank N. von Hippel, uno scienziato statunitense, ha commentato che la radiofobia, cio\u00e8 la paura sproporzionata delle radiazioni ionizzanti, potrebbe avere effetti psicologici a lungo termine sulla popolazione delle aree contaminate dopo il disastro di Fukushima. Nel gennaio 2015, il numero di sfollati di Fukushima era di circa 119.000, rispetto a un picco di circa 164.000 nel giugno 2012.\nProliferazione nucleare.\nPer proliferazione nucleare si intende la diffusione di armi nucleari, materiale fissile e tecnologia nucleare legata alle armi in stati che non possiedono gi\u00e0 armi nucleari. Molte tecnologie e materiali associati alla creazione di un programma di energia nucleare ad uso pacifico (ad esempio per la produzione di elettricit\u00e0) possono anche essere usati per fare armi nucleari. Per questo motivo, l'energia nucleare presenta rischi di proliferazione.\nUn programma di energia nucleare pu\u00f2 diventare un percorso che porta a un'arma nucleare. Un esempio di questo \u00e8 la preoccupazione per il programma nucleare dell'Iran. La conversione delle industrie nucleari civili in industrie con scopi militari sarebbe una violazione del trattato di non proliferazione, cui aderiscono 190 paesi. All'aprile 2012, c'erano trentuno paesi dotati di centrali nucleari civili, e nove di questi avevano armi nucleari. La stragrande maggioranza di questi stati ha prodotto armi prima delle centrali nucleari commerciali.\nUn obiettivo fondamentale per la sicurezza globale \u00e8 quello di ridurre al minimo i rischi di proliferazione nucleare associati all'espansione dell'energia nucleare. La Global Nuclear Energy Partnership era uno sforzo internazionale per creare una rete di distribuzione in cui i paesi in via di sviluppo bisognosi di energia avrebbero ricevuto combustibile nucleare a un prezzo scontato, in cambio di rinunciare allo sviluppo di un proprio programma di arricchimento dell'uranio. L'Eurodif/European Gaseous Diffusion Uranium Enrichment Consortium, con sede in Francia, \u00e8 un programma che implement\u00f2 con successo questo concetto, tramite il quale la Spagna e altri paesi senza impianti acquistavano una quota del combustibile prodotto nell'impianto di arricchimento controllato dalla Francia, ma senza un trasferimento di tecnologia. L'Iran \u00e8 stato uno dei primi partecipanti dal 1974 e rimane un azionista di Eurodif attraverso Sofidif.\nUn rapporto delle Nazioni Unite del 2009 riporta:\nD'altra parte, i reattori di potenza possono anche ridurre gli arsenali di armi nucleari quando i materiali nucleari di grado militare vengono riprocessati per essere utilizzati come combustibile nelle centrali ad uso civile. Il programma Megatons to Megawatts \u00e8 considerato il singolo programma di non proliferazione di maggior successo fino ad oggi. Fino al 2005, il programma aveva processato 8 miliardi di dollari di uranio arricchito di grado militare, trasformandolo in uranio a basso arricchimento adatto come combustibile nucleare per reattori a fissione commerciali, diluendolo con uranio naturale. Questo corrisponde all'eliminazione di 10.000 armi nucleari. Per circa due decenni, questo materiale ha generato quasi il 10% di tutta l'elettricit\u00e0 consumata negli Stati Uniti, o circa la met\u00e0 di tutta l'elettricit\u00e0 nucleare statunitense, con un totale di circa di elettricit\u00e0 prodotta. In totale si stima che sia costato 17 miliardi di dollari, un \"affare per i contribuenti statunitensi\", con la Russia che ha guadagnato 12 miliardi di dollari dall'accordo. Un profitto importante per l'industria russa del nucleare, che dopo il crollo dell'economia sovietica, aveva difficolt\u00e0 a pagare il mantenimento e la messa in sicurezza dell'uranio altamente arricchito e delle testate della Federazione Russa. Il programma Megatons to Megawatts \u00e8 ritenuto un grande successo dai sostenitori del disarmo nucleare, poich\u00e9 \u00e8 stato la maggior forza trainante dietro la notevole riduzione del numero di armi nucleari nel mondo dalla fine della guerra fredda. Tuttavia, senza un aumento dei reattori nucleari e una maggiore domanda di combustibile fissile, il costo dello smantellamento e del \"down blending\" (diluizione del combustibile) ha dissuaso la Russia dal continuare il suo disarmo. Al 2013 la Russia non sembra essere interessata ad estendere il programma.\nArmi nucleari.\nUn'arma nucleare \u00e8 generalmente un esplosivo che deriva la sua forza distruttiva da reazioni come la fissione nucleare (bomba atomica) o una combinazione di fissioni e fusioni nucleari (bomba termonucleare). Entrambi i tipi di bombe rilasciano grandi quantit\u00e0 di energia da quantit\u00e0 relativamente piccole di materia sfruttando reazioni nucleari \"incontrollate\".\nIl primo test eseguito di una bomba a fissione, il test Trinity del progetto Manhattan, ha rilasciato una quantit\u00e0 di energia pari a circa 84 TJ. Il primo test bomba termonucleare invece, ha rilasciato energia pari a circa 42 PJ.\nUn ordigno nucleare non pi\u00f9 grande di una bomba convenzionale pu\u00f2 devastare un'intera citt\u00e0 con esplosioni, incendi e radiazioni. Trattandosi di armi di distruzione di massa, la proliferazione delle armi nucleari \u00e8 al centro della politica delle relazioni internazionali. Le armi nucleari sono state schierate due volte in guerra, dagli Stati Uniti contro le citt\u00e0 giapponesi di Hiroshima e Nagasaki nel 1945 durante la seconda guerra mondiale.\nArmi a fissione.\nTutte le armi nucleari esistenti traggono parte della loro energia esplosiva dalle reazioni di fissione nucleare. Le armi la cui potenza esplosiva deriva \"esclusivamente\" da queste reazioni, sono comunemente chiamate bombe atomiche. Questo \u00e8 stato a lungo considerato un termine improprio, poich\u00e9 la loro energia proviene dal nucleo dell'atomo, proprio come avviene con altre armi nucleari.\nUna bomba a fissione nucleare pu\u00f2 detonare seguendo 2 metodi:\nLa quantit\u00e0 di energia rilasciata dalle bombe a fissione pu\u00f2 variare da poco meno di 4 x 109 J per le bombe a blocchi separati, corrispondente a circa 1 tonnellata equivalente di TNT, a circa 2 x 1015 J per le bombe ad implosione, cio\u00e8 500.000 tonnellate equivalenti di TNT.\nTutte le reazioni di fissione generano prodotti di fissione, molti dei quali sono altamente radioattivi (ma con un decadimento breve) o moderatamente radioattivi (ma con un decadimento lungo) e, in quanto tali, sono una grave forma di contaminazione radioattiva. I prodotti di fissione sono il principale componente radioattivo del fallout nucleare.\nArmi a fusione.\nL'altro tipo fondamentale di arma nucleare trae energia dalle reazioni di fusione nucleare. Tali armi sono generalmente indicate come bombe termonucleari o pi\u00f9 colloquialmente come bombe all'idrogeno, poich\u00e9 basano le reazioni di fusione sugli isotopi dell'idrogeno (deuterio e trizio). Tutte queste armi usano delle reazioni di fissione per innescare quelle di fusione, le quali possono innescare esse stesse ulteriori reazioni di fissione.\nLe moderne armi a fusione consistono di un involucro metallico contenente due compartimenti: uno in cui sono alloggiati i materiali fissili (235U o 239Pu) che daranno inizio ad un primo stadio di detonazione, ovvero una fissione nucleare, e uno in cui sono alloggiati i materiali fusibili (gli isotopi dell'idrogeno: deuterio e trizio, o nelle moderne armi, il deuteruro di litio) che daranno inizio ad un secondo stadio, una fusione nucleare. I due compartimenti (uno sopra e l'altro sotto nello schema sottostante, punto A) sono separati da un \"canale di radiazione\" spesso riempito con schiuma di polistirene (in giallo).\nL'esplosione di un'arma a fusione inizia con la detonazione del compartimento primario, il quale innesca una reazione di fissione nucleare (punto B). La sua temperatura supera i 100 milioni di K circa, facendola brillare intensamente con raggi X termici. Questi raggi inondano il canale di radiazione, il quale confina l'energia dei raggi X e resiste alla sua pressione verso l'esterno (punto C). La distanza che separa i due compartimenti assicura che i frammenti di detriti derivati dalla fissione (che si muovono molto pi\u00f9 lentamente dei fotoni a raggi X) non possano danneggiare il compartimento secondario prima che la fusione sia completata.\nIl compartimento secondario, costituito da una camera di alloggio del carburante da fusione e una \"candela\" centrale al plutonio, viene compresso dall'energia dei raggi X, aumentando la densit\u00e0 della candela centrale (punto D). La densit\u00e0 del plutonio aumenta a tal punto che la candela viene portata in uno stato super-critico e inizia una reazione a catena di fissione nucleare. I prodotti di fissione di questa reazione a catena riscaldano il combustibile termonucleare altamente compresso che circonda la candela a circa 300 milioni di K, innescando dunque le reazioni di fusione (punto E).\nL'intero processo dura all'incirca 600 ns. L'energia prodotta da questo tipo di esplosioni pu\u00f2 variare da 2 x 1016 J di energia, ottenuta durante il primo test di una bomba termonucleare (Ivy Mike) a 2,4 x 1017 J di energia, ottenuta durante il test della bomba Zar.\nPoich\u00e9 le armi termonucleari rappresentano il progetto pi\u00f9 efficiente per la resa energetica, tutte le armi nucleari sono regolamentate da un trattato internazionale noti come trattato di non proliferazione nucleare.\nEnergia nucleare nello spazio.\nNel contesto spaziale, l'energia nucleare trova il maggior numero di applicazioni nell'utilizzo dei generatori termoelettrici a radioisotopi, che sfruttano il decadimento radioattivo per generare energia. Questi generatori sono di potenza relativamente bassa (nell'ordine dei pochi chilowatt), e sono perlopi\u00f9 usati per alimentare veicoli o esperimenti spaziali per lunghi periodi, in casi in cui non \u00e8 disponibile abbastanza energia solare, come nella sonda Voyager 2. Qualche veicolo spaziale \u00e8 stato lanciato usando reattori nucleari: 34 reattori appartengono alla serie sovietica RORSAT e uno era lo statunitense SNAP-10A.\nLo sviluppo della fissione nucleare e della fusione potrebbe portare a promettenti applicazioni legate alla propulsione spaziale, poich\u00e9 generano velocit\u00e0 maggiori con minor massa di reazione (la massa che viene espulsa dal veicolo).\nApplicazioni.\nBatterie nucleari.\nLe batterie nucleari sono dei dispositivi che riescono a generare corrente tramite il decadimento radioattivo degli elementi in esse contenute, principalmente plutonio. Sono utilizzate principalmente in medicina (in alcuni pacemaker) e nell'industria aerospaziale, in quanto riescono a fornire una corrente stabile e duratura nel tempo (la stabilit\u00e0 \u00e8 data dal tempo di decadimento del radioisotopo utilizzato mentre la durevolezza \u00e8 data dallo stress da bombardamento di particelle ionizzanti da parte del materiale che genera elettricit\u00e0, in genere un semiconduttore).\nUltimamente sono stati fatti studi molto promettenti per migliorare la durata di queste batterie, utilizzando per esempio semiconduttori allo stato liquido, che si degradano pi\u00f9 lentamente di quelli allo stato solido."}
{"id": "450612", "revid": "1904508", "url": "https://it.wikipedia.org/wiki?curid=450612", "title": "Frederick North", "text": "Membro del Partito Conservatore, fu Primo Ministro del Regno di Gran Bretagna dal 28 gennaio 1770 al 22 marzo 1782.\nGli inizi.\nFrederick North nacque a Londra, vicino a Piccadilly, il 13 aprile 1732 da Francis North, I conte di Guilford (13 aprile 1704-4 agosto 1790) e da Lucy Montagu (morta nel 1734). Dopo la morte di sua madre, suo padre si rispos\u00f2 altre due volte con Elizabeth Kaye ed Anne Furnese. Frederick mostr\u00f2 una certa somiglianza con Giorgio III d'Inghilterra e vi fu chi sostenne che in realt\u00e0 fosse figlio del principe di Galles Federico di Hannover, donnaiolo incallito, tuttavia nessuna prova concreta ha mai supportato questa diceria.\nSuo padre Francis all'epoca era Lord of the Bedchamber, una carica che prevedeva l'assistenza, anche fisica, del Principe e Federico stesso fu padrino del piccolo Frederick. Frederick discendeva da Edward Montagu, I conte di Sandwich ed era parente con Samuel Pepys e con John Stuart, III conte di Bute. Al momento della sua nascita la famiglia North non era particolarmente ricca e la sua situazione finanziaria miglior\u00f2 nel 1735 quando suo padre eredit\u00f2 una considerevole somma da un cugino deceduto. Fra il 1742 ed il 1748 Frederick studi\u00f2 ad Eton e nel 1750 and\u00f2 al Trinity College. Una volta laureatosi part\u00ec per il Grand Tour insieme ad uno dei fratellastri, William Legge, II conte di Darthmouth (20 giugno 1731-15 luglio 1801). Questo viaggio lo port\u00f2 in diverse citt\u00e0 europee ed all'Universit\u00e0 di Lipsia dove studi\u00f2 per qualche tempo tornando in Inghilterra nel 1753.\nI primi successi politici.\nIl 15 aprile 1754 cominci\u00f2 la sua carriera politica con l'elezione per il collegio di Banbury, carica che mantenne fino al 1790. Il 2 giugno 1759 divenne uno dei Lord of the Treasury unendosi al governo nel momento in cui Thomas Pelham-Holles, I duca di Newcastle-upon-Tyne e William Pitt il Vecchio strinsero un'alleanza per riuscire a governare il Parlamento allora diviso da lotte intestine. Gli anni dimostrarono le capacit\u00e0 di Frederick, era considerato capace, buon amministratore ed era stimato dai colleghi parlamentari, riguardo alla sua appartenenza politica egli si considerava un Whig, ma presto divenne chiaro che le sue simpatie erano per i Tory, tanto che non si alline\u00f2 mai con nessuna delle fazioni Whig presenti in Parlamento. Nel novembre del 1763 Frederick fu scelto per parlare al Parlamento, a nome del Governo, sulla questione sorta intorno a John Wilkes un parlamentare che stava attaccando duramente sia il re che il primo ministro George Grenville sul suo giornale satirico \"The North Briton\". La mozione di Frederick per farlo espellere pass\u00f2 per 273 voti contro 111 e fu approvata in assenza dell'accusato che si trovava in Francia per un duello.\nNel 1765 al potere and\u00f2 il Whig Charles Watson-Wentworth, II marchese di Rockingham e Frederick torn\u00f2 ad essere un parlamentare di secondo piano dopo aver rifiutato l'offerta del nuovo primo ministro di rimanere nel governo. L'anno successivo con il ritorno di Pitt fu investito della carica di Paymaster of the forces che lo metteva a sovrintendere alle finanze dell'esercito e divenne anche membro del Consiglio privato di sua maest\u00e0. Il dicembre del 1767 lo vide nominato Cancelliere dello Scacchiere carica che mantenne fino al 27 marzo 1782. Pochi mesi dopo, infine, a seguito delle dimissioni di Henry Seymour Conway divenne Leader della Camera dei Comuni.\nIl dolce e l'amaro del governo.\nQuando il 28 gennaio 1770 Augustus Henry FitzRoy, III duca di Grafton, un Whig, si dimise, a Frederick fu affidato il compito di mettere insieme un nuovo governo e scelse uomini di tendenza Tory, anche se molti di loro non erano formalmente affiliati alle correnti di partito o erano stati Whig in precedenza. Il momento in cui Frederick assurse alla carica di Primo Ministro vedeva la nazione uscire vincitrice dalla Guerra dei sette anni: un successo che seguiva il Trattato di Parigi, con cui Giorgio III d'Inghilterra aveva estromesso la Francia dal Canada, cacciandola cos\u00ec definitivamente dall'America Settentrionale e portando l'Impero britannico a un picco fino ad allora mai raggiunto. Cause di forza maggiore spinsero Frederick a mantenere nel governo dei membri del precedente gabinetto, bench\u00e9 spesso le loro opinioni non coincidessero ed a differenza di diversi suoi predecessori mantenne un buon rapporto con il sovrano basato sul loro comune patriottismo e con la tendenza ad un certo pudore sulle loro vite private.\nNel 1770 Frederick si trov\u00f2 a fronteggiare la Crisi delle Isole Falkland (1770) nata a seguito della frustrazione di Spagna e Francia per le condizioni favorevoli strappate dagli inglesi nel Trattato di Parigi. Gli spagnoli nel giugno di quell'anno fecero sbarcare sull'isola un contingente che ottenne la resa immediata della piccola guarnigione britannica: questo sarebbe stato, secondo gli spagnoli, il primo passo per un'invasione dell'Inghilterra che sarebbe avvenuta di concerto con la Francia. Luigi XV di Francia tuttavia si rese conto che il suo paese non era pronto per un altro conflitto e, non appena gli inglesi mobilitarono le loro forze navali, i francesi si ritirarono dai loro intenti. Questa vittoria fece crescere la popolarit\u00e0 nazionale di Frederick e del governo in generale, anche se vi fu chi non manc\u00f2 di notare come fosse errato credere che questo potesse portare a pensare che gli altri stati europei non dovessero o potessero interferire nelle questioni inglesi, specie quelle concernenti l'impero. Approfittando del momento Frederick colse l'occasione per nominare John Montagu, IV conte di Sandwich Lord commissari dell'ammiragliato.\nIl 19 aprile 1775 vi fu la Battaglia di Lexington e con essa scoppi\u00f2, dopo un lungo periodo di tumulti, la Guerra d'indipendenza americana: essa era frutto anche delle tasse che i coloni sentivano come eccessive e che vedevano in Frederick un convinto sostenitore. Egli mise al comando delle operazioni militari due uomini di sua fiducia, John Montagu, IV conte di Sandwich e George Germain, I visconte Sackville: all'inizio gli inglesi riuscirono a conquistare New York e Filadelfia, ma presto fu anche chiaro di come non fossero in grado di conseguire una vittoria davvero decisiva. Nel frattempo, Frederick ed il suo governo promulgarono delle leggi, conosciute in Inghilterra come \"Coercitive Acts\" ed in America come Leggi intollerabili, volte a punire i coloni in seguito ai Boston Tea Party; una parte di esse prevedevano il divieto di carico e scarico nel porto di Boston di qualsivoglia merce fino a che i coloni non avessero risarcito l'Impero del danno economico inflittogli. Nelle intenzioni questo doveva ricondurre, tagliando la citt\u00e0 fuori dal mercato e sospendendo il governo locale ritenuto inetto, i ribelli a pi\u00f9 miti consigli.\nNel 1778 tuttavia la Francia si inser\u00ec nel conflitto appoggiando i rivoltosi e nel 1779 la Spagna la segu\u00ec; infine vi si aggiunsero nel 1780 il Regno di Mysore e la Repubblica delle Sette Province Unite. Ben presto l'Inghilterra si trov\u00f2 a combattere una guerra pressoch\u00e9 globale senza nessun aiuto: i britannici furono costretti a mettere una dose considerevole delle loro forze nei Caraibi, poich\u00e9 lo zucchero forniva loro molta pi\u00f9 ricchezza di quanto non facessero le Tredici colonie. Non da ultimo, nel 1779 la Francia e la Spagna si prepararono di nuovo ad invadere l'Inghilterra, anche se il tentativo fu nuovamente fallimentare (come dimostrato dalla disfatta dell'Armata del 1779). Nonostante questo l'Inghilterra fece diversi tentativi di pace separata che caddero nel vuoto.\nNel 1780 Caterina II di Russia si fece promotrice della Lega dei neutri, volta ad aggirare il blocco che gli inglesi ponevano sui porti delle citt\u00e0 coloniali in rivolta (blocco che coinvolgeva le navi di tutte le altre nazioni, che venivano dirottate nei porti britannici). Sempre in quel periodo Frederick trov\u00f2 il modo di togliere alcune delle restrizioni che impedivano l'ingresso dei cattolici nell'esercito, provocando cos\u00ec non solo una rinascita dei sentimenti anti-cattolici, ma anche una serie di rivolte culminate nelle Sommosse di Gordon nel giugno dello stesso anno. La rivolta dur\u00f2 circa una settimana, finch\u00e9 non venne chiamato in causa l'esercito che impose la legge marziale.\nDall'altro capo dell'oceano intanto gli inglesi recuperarono terreno a seguito della Battaglia di Rhode Island del 29 agosto 1778 e della cattura della guarnigione di Charleston con il risultato che nel 1780-1781 il governo di North rimase stabile se non rafforzato.\nLe dimissioni ed il breve ritorno.\nNel 1781 gli inglesi vennero sconfitti nella Battaglia di Yorktown e nel marzo dell'anno dopo il Parlamento present\u00f2 a Frederick una Mozione di sfiducia, che egli accett\u00f2 divenendo il primo uomo politico a dimettersi in seguito ad essa. Di recente aveva provato a porre fine al conflitto, proponendo ai coloni di revocare tutte le misure restrittive che aveva imposto se essi avessero fatto cessare la guerra; ma gli venne opposto un diniego, asserendo i coloni che quello che volevano era la piena indipendenza. L'annuncio di dimissioni colse alla sprovvista il governo e l'opposizione che aveva anche preparato un duro discorso contro di lui ed il parlamento venne quindi congedato ed aggiornato.\nUn mese dopo William Petty, II conte di Shelburne propose addirittura di processare Frederick per verificare la correttezza della sua condotta durante il conflitto, ma l'idea venne presto abbandonata. Per ironia della sorte nel 1782 la guerra riprese a volgere a favore degli inglesi, anche per via delle misure prese da Frederick e dal conte di Sandwich: la Battaglia delle Saintes avvenne dal 9 al 12 aprile appena dieci giorni dopo le sue dimissioni e nel 1783 l'Inghilterra pot\u00e9 concludere il conflitto con condizioni di pace piuttosto favorevoli.\nNello stesso anno Frederick fu nominato Segretario di Stato per gli Affari Interni in un'improbabile alleanza con il radicale Whig Charles James Fox sotto la guida nominale di William Henry Cavendish-Bentinck, III duca di Portland. Giorgio III d'Inghilterra detestava Fox e non perdon\u00f2 mai a Frederick questo supposto tradimento, cos\u00ec che - quando il governo cadde nel dicembre del 1783 - egli non ricopr\u00ec mai pi\u00f9 incarichi di governo. Uno dei maggiori traguardi della coalizione fu la ratifica del Trattato di Parigi (1783) che sanc\u00ec la fine della guerra d'indipendenza americana. Il successivo Primo Ministro fu William Pitt il Giovane; Frederick pensando che non sarebbe durato a lungo sper\u00f2 di poter tornare al governo, ma si sbagli\u00f2 perch\u00e9 Pitt govern\u00f2 di fatto fino al 1806.\nNel 1790 Frederick divenne cieco e lasci\u00f2 il seggio al Parlamento conservando quello alla Camera dei Lord; nello stesso anno eredit\u00f2 dal padre il titolo di Conte di Guilford.\nMorte, matrimonio e figli.\nFrederick mor\u00ec il 5 agosto 1792 e venne sepolto a Wroxton, nell'Oxfordshire. Il 20 maggio 1756 si era sposato con Anne Speke (prima del 1741-1797) da cui ebbe sei figli:"}
{"id": "450619", "revid": "6923", "url": "https://it.wikipedia.org/wiki?curid=450619", "title": "Augustus FitzRoy, III duca di Grafton", "text": "Membro del Partito Whig, il Duca di Grafton fu Primo ministro di Gran Bretagna dal 1768 al 1770, ottenendo tale carica alla giovane et\u00e0 di 33 anni.\nLott\u00f2 per dimostrare la capacit\u00e0 dell'Inghilterra di mantenere una posizione dominante nel mondo dopo la vittoria della Guerra dei Sette anni. Venne attaccato anche dall'interno del suo stesso partito per aver permesso alla Francia di annettere la Corsica ed il suo governo croll\u00f2 infine nel 1770, passando il testimone a Lord North.\nBiografia.\nInfanzia ed educazione.\nAugustus era figlio di lord Augustus FitzRoy e di Elisabeth Cosby, figlia di Sir William Cosby. Suo nonno paterno era Lord Charles FitzRoy, II duca di Grafton ed il suo bisnonno era Henry FitzRoy, I duca di Grafton, figlio illegittimo nato dall'unione di re Carlo II d'Inghilterra e della sua amante Barbara Palmer. Il titolo di \"Duca di Grafton\" fu conferito al suo avo Lord Henry per commemorare la sua origine regale da parte di padre insieme al cognome Fitzroy, indicante la sua origine illegittima (Fitz) sebbene regale (Roy).\nIn giovent\u00f9 studi\u00f2 alla Newcome's School di Hackney ed alla Westminster School; intraprese quindi un \"Grand Tour\" in Europa e successivamente frequent\u00f2 il Peterhouse di Cambridge.\nCarriera.\nCarriera politica.\nNel 1756, entr\u00f2 in Parlamento come deputato per la circoscrizione elettorale di Boroughbridge, e alcuni mesi dopo, pass\u00f2 a quella di Bury St Edmunds.\nAlla morte del nonno, l'anno successivo, entr\u00f2 nella Camera dei lord dove divenne uno dei principali oppositori di John Stuart, III conte di Bute, favorito di re Giorgio III. Il Duca di Grafton si alline\u00f2 politicamente al Duca di Newcastle contro Lord Bute, causandone le premature dimissioni da primo ministro, muovendo una strenua opposizione agli accordi previsti dal Trattato di Parigi che il Duca riteneva insufficienti per il ruolo svolto dalla Gran Bretagna nella Guerra dei sette anni.\nNel 1765, il Duca di Grafton venne nominato Consigliere Privato e, dopo delle discussioni con William Pitt il Vecchio venne nominato Northern Secretary nel primo governo di lord Rockingham. Decise di ritirarsi l'anno successivo e Pitt form\u00f2 un nuovo ministero nel quale Grafton venne nominato First Lord of the Treasury. Nel 1768 divenne Cancelliere dell'Universit\u00e0 di Oxford.\nEssendo stato Carlo II capostipite della sua famiglia, ebbe una rapida ascesa politica e giunse a ricoprire l'incarico di Primo ministro dal 14 ottobre 1768 al 28 gennaio 1770.\nNominato governatore di New York, tent\u00f2 di contrastare le armate rivoluzionarie americane ma fu sconfitto nel 1771 e decise di ritirarsi a vita privata e dedicarsi ad una delle principali passioni per la sua vita, i cavalli da corsa.\nInteressi religiosi, ultimi annni e morte.\nNegli ultimi anni della sua vita, Augustus divenne un sostenitore dell'unitarianismo essendo uno dei primi membri a presentarsi all'inaugurazione della Essex Street Chapel col rev. Theophilus Lindsey quando questa venne fondata nel 1774. Grafton si era nel tempo associato a diversi teologi anglicani liberali, interessandosi molto agli studi teologici e dedicandosi alla scrittura di trattati a tema dopo aver lasciato il proprio incarico come Primo Ministro. Nel 1773, la Camera dei Lords support\u00f2 una proposta di legge che prevedeva l'esenzione per il clero anglicano dalla sottoscrizione dei Trentanove articoli di religione. Tra i suoi testi pi\u00f9 famosi citiamo:\nFu il principale sponsor di Richard Watson e del suo \"Consideration of the Expediency of Revising the Liturgy and Article of the Church of England\" (pubblicato nel 1790) finanziando nel 1796 la stampa di 700 copie del Nuovo Testamento in greco per spingere a nuovi approfondimenti sul testo evangelico pertendo dai testi originali.\nMor\u00ec il 14 marzo 1811, all'et\u00e0 di 75 anni nella sua residenza di Euston Hall, dove venne anche sepolto.\nMatrimoni.\nPrimo Matrimonio.\nSpos\u00f2, il 29 gennaio 1756, Lady Ann Liddel (1737\u20131804), figlia di Henry Liddell, I barone Ravensworth. Ebbero tre figli:\nNel 1764, il duca ebbe una relazione molto pubblica con la cortigiana Nancy Parsons che tenne nella sua casa di citt\u00e0 e la port\u00f2 all'opera, dove sarebbero stati trovati in flagranza di reato. Questa sfacciata mancanza di convenzioni offendeva gli standard della societ\u00e0. Dopo che la duchessa era rimasta incinta del suo stesso amante, il conte di Upper Ossory, lei e il duca divorziarono con un atto del Parlamento, approvato il 23 marzo 1769.\nSecondo Matrimonio.\nSpos\u00f2, il 24 giugno 1769, Elizabeth Wrottesley (1 novembre 1745-25 maggio 1822), figlia del reverendo Sir Richard Wrottesle. Ebbero nove figli:\nGrafton era quindi il primo primo ministro britannico, prima di Anthony Eden, ad aver divorziato e il secondo, dopo Robert Walpole, a sposarsi mentre era in carica."}
{"id": "450626", "revid": "2108263", "url": "https://it.wikipedia.org/wiki?curid=450626", "title": "William Pitt il Vecchio", "text": "Ha fatto parte del Partito Whig. Nell'arco della sua quarantennale attivit\u00e0 politica, accompagnata dal pi\u00f9 caldo e talvolta entusiastico consenso popolare, la Gran Bretagna si trasform\u00f2 in potenza imperiale (basti pensare alla conquista dell'India e del Canada) mentre, all'interno, prese vigore il sistema parlamentare-costituzionale. Viene comunemente ricordato come Pitt il Vecchio per distinguerlo da suo figlio William Pitt il Giovane, anch'egli politico e primo ministro britannico.\nTratto caratteristico della sua carriera \u00e8 che essa si svolse quasi ininterrottamente sui banchi della Camera dei Comuni. Fu assai raramente chiamato al governo e per brevi periodi (anche se furono momenti fondamentali per la storia inglese) e una sola volta divenne Primo Ministro, dal 30 luglio 1766 al 14 ottobre 1768.\nBiografia.\nInizi\u00f2 la sua attivit\u00e0 nel 1735 ponendosi subito in luce per i suoi veementi attacchi contro la politica grettamente conservatrice e corrotta del Walpole. Ci\u00f2 gli procur\u00f2 una larga popolarit\u00e0 destinata a crescere ancora di pi\u00f9 quando, caduto il potente primo ministro, l'intervento reale gli imped\u00ec di accedere al nuovo ministero. Ben presto per\u00f2 fu chiaro che le sue acute percezioni politiche ed il largo appoggio popolare facevano di lui una personalit\u00e0 che non era pi\u00f9 possibile ignorare.\nMinistro del gabinetto del Duca di Newcastle, torn\u00f2 al governo nel 1757 come ministro della Guerra nel momento pi\u00f9 drammatico della Guerra dei sette anni, quando le sorti del conflitto sembravano volgere decisamente a sfavore della Gran Bretagna. La guida di Pitt galvanizz\u00f2 gli animi: la sua vertiginosa e multiforme attivit\u00e0 e la solidariet\u00e0 di tutto il popolo riuscirono a capovolgere le sorti della guerra.\nNominato dal re Conte di Chatham, divenne infine Primo Ministro. Ma fu un'amara esperienza: a poco a poco il favore popolare lo abbandon\u00f2 ed egli fu rapidamente sommerso da un'ondata di critiche e di contestazioni sul suo operato. Si dimise, ritirandosi a vita privata. Torn\u00f2 alla politica nel 1778, dolorosamente colpito dalla dichiarazione d'indipendenza americana che il governo e il re non avevano, a suo dire, saputo evitare. Mor\u00ec mentre pronunciava un discorso al suo banco parlamentare."}
{"id": "450636", "revid": "74801", "url": "https://it.wikipedia.org/wiki?curid=450636", "title": "Trenton (New Jersey)", "text": "Trenton \u00e8 un comune (\"city\") degli Stati Uniti d'America e capoluogo della contea di Mercer, ed \u00e8 la capitale dello Stato del New Jersey. La popolazione era di persone al censimento del 2010, il che la rende la quinta citt\u00e0 pi\u00f9 popolosa dello stato.\nTrenton \u00e8 situata quasi nel centro esatto dello Stato (che si trova cinque miglia a sud-est della citt\u00e0). A causa di ci\u00f2 la citt\u00e0 viene talvolta inclusa nell'area metropolitana di New York e talvolta in quella della valle del Delaware, mentre per la gente del posto la citt\u00e0 non fa parte di nessuna delle due. In realt\u00e0 comunicazioni e trasporti sono maggiori con la valle del Delaware che con New York.\nA Trenton si trova la prigione di Stato del New Jersey, che ha due unit\u00e0 di massima sicurezza e detiene i criminali pi\u00f9 pericolosi dello Stato.\nTrenton \u00e8 il centro d'attrazione dell'area metropolitana della valle del Delaware, tanto che la citt\u00e0 e i suoi sobborghi vengono spesso riuniti insieme dagli abitanti del posto nell'espressione \"Grande Trenton\".\nSecondo la Morgan Quitno Press, Trenton \u00e8 la quarta citt\u00e0 pi\u00f9 pericolosa tra quelle con una popolazione compresa tra i e i abitanti nel 2005. Camden \u00e8 stata identificata come la citt\u00e0 pi\u00f9 pericolosa in assoluto.\nGeografia fisica.\nTerritorio.\nSecondo lo United States Census Bureau, la citt\u00e0 di Trenton ha una superficie totale di , dei quali di territorio e di acque interne (il 6,01% del totale).\nTrenton confina con le township di Ewing, Lawrence, Hamilton e il fiume Delaware, quest'ultimo attraversato da alcuni ponti (Trenton-Morrisville Toll Bridge, Lower Trenton Bridge e Calhoun Street Bridge) che uniscono Trenton a Morrisville in Pennsylvania.\nTrenton \u00e8 una delle due uniche capitali statali che confina con un altro Stato (l'altra \u00e8 Carson City (Nevada), che confina con la California). Nel caso di Tallahassee (Florida), Cheyenne (Wyoming) e Providence (Rhode Island) \u00e8 la contea che confina con un altro Stato. Invece nel caso di Juneau (Alaska), il suo territorio comunale confina addirittura con un'altra nazione, il Canada.\nClima.\nTrenton gode di un clima temperato umido continentale con alcuni influssi marittimi dovute alla vicinanza dell'oceano Atlantico. Le quattro stagioni hanno all'incirca la stessa lunghezza, con precipitazioni distribuite in modo omogeneo lungo il corso dell'anno. La temperatura raramente scende sotto lo zero o sale sopra i .\nLa temperatura pi\u00f9 fredda registrata a Trenton \u00e8 stata il 22 gennaio 1984. La media delle temperature minime di gennaio \u00e8 e la media delle massime \u00e8 di . La estati sono di solito molto calde e le temperature raggiungono spesso i , ma raramente raggiungono i . A luglio la media delle temperature minime \u00e8 di e la media di quelle massime \u00e8 di . La temperatura pi\u00f9 alta registrata a Trenton \u00e8 di il 3 luglio 1966, il 16 luglio 1988 e il 5 luglio 1999.\nStoria.\nIl primo insediamento che dette origine alla citt\u00e0 di Trenton fu costruito nel 1679 nella regione allora chiamata \"cascate del Delaware\", dai quaccheri guidati da Mahlon Stacy di Handsworth, nella contea di Sheffield (Regno Unito). A quel tempo i quaccheri venivano perseguitati in Inghilterra mentre in Nordamerica potevano esercitare liberamente la loro religione.\nIntorno al 1719 la citt\u00e0 cominci\u00f2 a chiamarsi Trent-towne dal nome di William Trent, uno dei maggiori proprietari terrieri che acquist\u00f2 anche le terre della famiglia Stacy. Il nome fu poi abbreviato in Trenton.\nDurante la guerra d'indipendenza americana, la citt\u00e0 vide la prima vittoria militare di George Washington. Il 26 dicembre 1776 Washington e il suo esercito, dopo aver attraversato a Trenton il fiume Delaware ghiacciato, sconfisse le truppe degli assiani alleati degli inglesi. Dopo la guerra, Trenton fu per breve tempo la capitale degli Stati Uniti, nei mesi di novembre e dicembre del 1784. La citt\u00e0 doveva diventare la capitale permanente, ma gli Stati del sud preferirono che la capitale fosse posta a sud della linea Mason-Dixon.\nTrenton divenne la capitale del New Jersey nel 1790, anche se il congresso locale gi\u00e0 da prima si riuniva in questa citt\u00e0.\nNel 1896 a Trenton fu disputato il primo incontro di basket professionistico, tra il Trenton Basketball e lo YMCA di Brooklyn.\nTra la fine del XIX secolo e l'inizio del XX, Trenton fu uno dei maggiori centri industriali, soprattutto nel campo di acciaio, gomma, cavi, cordami, linoleum e ceramica; uno dei ricordi di quell'epoca \u00e8 lo slogan \"Trenton Makes, The World Takes\" (\"Trenton fa, il mondo prende\") adottato negli anni venti e scritto sul ponte Lower Free Bridge (conosciuto anche come \"Trenton Makes Bridge\").\nSociet\u00e0.\nEvoluzione demografica.\nSecondo il censimento del 2010, c'erano persone.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 26,56% di bianchi, il 52,01% di afroamericani, lo 0,70% di nativi americani, l'1,19% di asiatici, lo 0,13% di oceaniani, il 15,31% di altre etnie, e il 4,10% di due o pi\u00f9 etnie. Ispanici o latinos di qualunque etnia erano il 33,71% della popolazione.\nInfrastrutture e trasporti.\nLa citt\u00e0 \u00e8 servita dalla tranvia interurbana denominata linea River e dal servizio ferroviario suburbano New Jersey Transit Rail."}
{"id": "450637", "revid": "2184610", "url": "https://it.wikipedia.org/wiki?curid=450637", "title": "George Grenville", "text": "Ha fatto parte del Partito Whig.\n\u00c8 stato Primo Ministro del Regno Unito dal 16 aprile 1763 al 13 luglio 1765.\nFu padre di Thomas Grenville.\nDa lui prende il nome la citt\u00e0 caraibica di Grenville, nell'isola di Grenada."}
{"id": "450646", "revid": "21880", "url": "https://it.wikipedia.org/wiki?curid=450646", "title": "Alcedines", "text": ""}
{"id": "450667", "revid": "88740", "url": "https://it.wikipedia.org/wiki?curid=450667", "title": "Thomas Pelham-Holles, I duca di Newcastle-upon-Tyne", "text": "Ha fatto parte del partito Whig ed \u00e8 stato Primo Ministro del Regno di Gran Bretagna due volte: dal 16 marzo 1754 al 16 novembre 1756 e dal 2 luglio 1757 al 26 maggio 1762.\n\"Prot\u00e9g\u00e9\" di Sir Robert Walpole, egli prest\u00f2 servizio nel suo governo per oltre vent'anni sino al 1742. Mantenne il potere assieme al fratello, Henry Pelham (primo ministro di Gran Bretagna), sino al 1754. A questo punto aveva servito come Segretario di Stato per i dipartimenti del nord e del sud senza interruzioni per trent'anni dominando la scena politica inglese.\nDopo la morte di Henry, il duca mantenne la posizione di primo ministro per i sei anni successivi (in due periodi separati). Mentre la sua prima premiership non ebbe particolari risvolti, nella seconda egli prese parte alla fallimentare Guerra dei sette anni che gli valse le dimissioni dalla sua carica politica. Dopo la fine del suo secondo periodo come primo ministro, prest\u00f2 servizio per un breve periodo di tempo nel governo del marchese di Rockingham prima di ritirarsi definitivamente a vita privata.\nMassone, fu membro della Prima gran loggia d'Inghilterra.\nBiografia.\nI primi anni.\nThomas Pelham nacque a Londra il 21 luglio 1693 figlio primogenito di Thomas Pelham, I barone Pelham, e della sua seconda moglie, lady Grace Holles, sorella minore di John Holles, I duca di Newcastle-upon-Tyne. Egli comp\u00ec i propri studi alla Westminster School e venne ammesso poi a frequentare il Clare College di Cambridge dal 1710. Suo zio mor\u00ec nel 1711 e suo padre l'anno successivo, entrambi lasciandogli un grande patrimonio. Quando nel 1714 raggiunse la maggiore et\u00e0, lord Pelham era uno dei pi\u00f9 grandi proprietari terrieri del regno, avendo il possesso i gran parte delle terre della contea del Sussex. Secondo il testamento di suo zio, egli aggiunse anche il cognome Holles al proprio divenendo quindi noto col nome di Thomas Pelham-Holles. Non mancarono le dispute con sua zia che si conclusero favorevolmente per lui nel 1714.\nEgli incominci\u00f2 in quest'epoca ad affiliarsi sempre pi\u00f9 al partito degli Whig, come suo padre e suo zio avevano gi\u00e0 fatto dimostrandosi moderati nelle loro visioni politiche. La Gran Bretagna a quel tempo era suddivisa fortemente tra gli Whigs che favorivano la successione di Giorgio di Hannover dopo la morte della regina Anna di Gran Bretagna e i Tories che supportavano il ritorno del giacobita Giacomo Francesco Edoardo Stuart, conosciuto col soprannome di \"vecchio pretendente\". Questi scontri ebbero un profondo impatto sulla formazione del giovane duca di Newcastle. Egli ader\u00ec dunque all'Hannover Club ed al Kit Kat Club, entrambi di estrazione Whig. Newcastle House a Londra divenne la sua residenza principale.\nL'inizio della carriera politica.\nNewcastle si preoccup\u00f2 di sostenere vigorosamente gli Whigs alla morte della regina Anna ed ebbe un ruolo fondamentale nel far accettare ai londinesi il nuovo re nella figura di Giorgio I, organizzando le cosiddette \"Newcastle mobs\", piccole risse provocatorie eseguite dai suoi fedelissimi per le strade al fine di mettere in cattiva luce gli esponenti giacobiti.\nIl suo servizio venne largamente ricompensato dal nuovo monarca che nel 1714 lo nomin\u00f2 \"Conte di Clare\" e nel 1715 \"Duca di Newcastle-upon-Tyne\". Egli divenne anche Lord Luogotenente delle contee di Middlesex e Nottingham nonch\u00e9 cavaliere dell'Ordine della Giarrettiera. Nella sua nuova posizione egli venne incaricato di sopprimere il giacobinismo nelle contee sotto il suo controllo. Nel Middlesex egli arrest\u00f2 ed interrog\u00f2 circa 800 persone e costitu\u00ec la Voluntary Defence Association per difendere l'area. Durante il 1715 egli venne coinvolto in una rivolta che si concluse con l'uccisione di due uomini, ma Newcastle riusc\u00ec a fuggire sui tetti della citt\u00e0. La successione di Giorgio I era ormai assicurata e la sconfitta dell'esercito giacobita nella Battaglia di Preston e l'esilio del \"vecchio pretendente\" portarono definitivamente alla conclusione delle ostilit\u00e0.\nLa vittoria degli Hannover sui giacobiti segn\u00f2 l'inizio dell'ascesa del partito degli Whig che avrebbe imperato per gran parte del XVIII secolo. La debolezza dell'opposizione del partito Tory stava anche nel fatto che esso non era favorito pi\u00f9 dalla corona dal momento che Giorgio I li vedeva come sostenitori dei giacobiti e favor\u00ec dunque gli Whigs nell'assegnazione dei ministeri. A seguito della loro vittoria, gli Whigs si divisero in due parti di cui una and\u00f2 a formare un'opposizione formale. Dopo un periodo di manovre politiche, durante il quale fu associato alla fazione degli Whigs guidata da James Stanhope, dal 1720 Newcastle inizi\u00f2 a identificarsi sempre pi\u00f9 col governo dominato dalla figura di sir Robert Walpole.\nWalpole salut\u00f2 festosamente l'entrata del giovane duca di Newcastle nel suo gruppo dal momento che riteneva di poterlo facilmente controllare ed era intenzionato a contrapporlo all'opposizione. Newcastle ader\u00ec al governo di Walpole d'altro canto perch\u00e9 pensava che egli sarebbe stato la figura chiave degli anni a venire nella politica inglese. Dal 1721 Walpole divenne ufficialmente il 1\u00ba Primo ministro, istituendo una carica che avrebbe mantenuto per i successivi ventuno anni.\nIl 2 aprile 1717 egli increment\u00f2 i suoi contatti con gli Whig sposando Henrietta Godolphin, nipote di John Churchill, I duca di Marlborough, un eroe nazionale per le sue vittorie nella Guerra di successione spagnola e considerato un'icona Whig.\nLord Ciambellano.\nNel 1717, all'et\u00e0 di 23 anni, il duca di Newcastle ottenne il suo primo alto incarico politico come Lord Ciambellano, e gli venne concessa la supervisione dei teatri. Le rappresentazioni del tempo erano solitamente improntate su fatti politici ed il duca era fervidamente intenzionato ad annullare ogni copione che fosse troppo critico nei confronti della successione degli Hannover o contrario alle idee degli Whig, scontrandosi pi\u00f9 volte personalmente con lo scrittore sir Richard Steele. Nel 1719 egli si propose come uno dei tre principali patroni della nuova compagnia fondata da George Frideric Handel, la Royal Academy of Music. Il duca inoltre ordin\u00f2 a Handel nel maggio del 1719 di recarsi sul continente per mettere a contratto quanti pi\u00f9 cantanti per un periodo lungo.\nIl posto di Lord Ciambellano gli venne garantito per sette anni e la sua azione fu rimarchevole al punto da considerare per lui il passaggio a sempre maggiori cariche. Malgrado la sua giovane et\u00e0, egli aveva dimostrato la sua forza in molte elezioni generali ed era stato in grado di guidare venti parlamentari di sua fiducia a sedere nelle camere, per via della sua ricchezza e del suo patronato politico. Le preoccupazioni di Walpole non erano per\u00f2 destinate a finire in quanto gli Whigs si trovarono sull'orlo della crisi a seguito del collasso della Bolla della South Sea Company che lasci\u00f2 centinaia di azionisti in rovina. Lo stesso duca di Newcastle aveva perso nell'impresa 4.000 sterline che aveva dato per la Bolla della South Sea Company all'apice del suo successo. Sar\u00e0 in questa situazione d'emergenza che Walpole riuscir\u00e0 a garantirsi il posto di Primo Ministro.\nDurante questo periodo il duca e sua moglie divennero famosi per tenere sontuose feste nella loro casa londinese, a cui prendeva parte la cr\u00e9me della cr\u00e9me della societ\u00e0 inglese dell'epoca, inclusi molti oppositori politici, talvolta accompagnando i loro ospiti in cacce alla volpe che si tenevano nella tenuta dei Pelham a Bishopstone, nel Sussex. Durante il suo periodo come Lord Ciambellano, inoltre, Pelham si preoccup\u00f2 di restaurare numerosi edifici pubblici ridotti in rovina.\nSegretario di Stato.\nLa nomina.\nNel 1724 il duca di Newcastle venne scelto da Sir Robert Walpole quale suo Segretario di Stato per il Dipartimento del Sud al posto di lord Carteret, una mossa largamente promossa da Townshend che andava a confermare la predilezione di Walpole sul giovane. Thomas Pelham-Holles si era per anni preparato alla gestione degli affari esteri, apprendendo l'arte della diplomazia e studiando i sistemi statali europei.\nL'alleanza francese.\nSin dal Trattato di Utrecht che aveva posto fine alla Guerra di successione spagnola, la Gran Bretagna era stata un'alleata della Francia (al contrario di quanto era successo nei secoli precedenti dove la Francia era considerata il principale nemico britannico). Le ragioni di questa alleanza erano complesse, e molti dubitavano che potessero reggere a lungo, ma quando Newcastle divenne Segretario di Stato questi legami si rinsaldarono. Dal 1719 Francia e Gran Bretagna divennero parti della Quadruplice Alleanza che govern\u00f2 i destini della politica europea, portando ben presto alla Guerra della Quadruplice Alleanza, un grande scontro navale nel Mediterraneo teso a sconfiggere la Spagna ed a reclamare gran parte dei suoi territori in Italia. L'alleanza fu per\u00f2 molto impopolare in quanto molti deputati e gran parte della popolazione continuavano a ritenere la Francia un temibile nemico da sconfiggere.\nNewcastle entr\u00f2 quindi nel governo del fratello minore, Henry Pelham. I due fratelli gestivano la politica di comune accordo, anche se non mancarono gli scontri in alcune materie come per esempio la fortuna del duca che veniva continuamente delapidata dalle sue pazze spese. Pelham da un lato era considerato pi\u00f9 abile del fratello, ma il duca aveva dato il via alla carriera politica dei due e malgrado le differenze capirono che erano indispensabili l'uno all'altro.\nCrisi interne.\nL'amministrazione della politica incontr\u00f2 una profonda crisi nel 1727 quando Giorgio I mor\u00ec inaspettatamente e suo figlio Giorgio II gli succedette al trono. Il nuovo re aveva gi\u00e0 avuto in precedenza pessime relazioni con Walpole ed il duca di Newcastle il che faceva pensare a tutti un repentino cambio di governo. Walpole invece seppe dimostrare al nuovo monarca la sua valenza politica e riusc\u00ec a mantenere il proprio incarico di primo ministro, in particolare grazie all'amicizia della figlia di Giorgio II, la principessa Amelia Sofia di Hannover, amicizia sulla quale molti specularono senza prove una storia d'amore. Dal novembre del 1727 le posizioni di Walpole e Newcastle erano ormai salve ancora una volte e le nuove elezioni gli garantirono 430 seggi mentre soli 128 vennero lasciati all'opposizione nella camera dei comuni.\nNel 1729 la politica estera dell'Inghilterra si direzion\u00f2 altrove, dal momento che Townshend era convinto che il principale nemico era ora l'Austria. Walpole e il duca di Newcastle vedevano per\u00f2 la Spagna come principale nemico da abbattere per la concorrenza commerciale, coloniale e navale. Walpole, a questo punto, rimosse Townshend dal suo incarico sostituendolo con lord Harrington. Da questo momento il duca di Newcastle pot\u00e9 prendere le piene redini del suo segretariato di stato controllando autonomamente la politica estera britannica.\nLa politica della pace.\nSia il duca di Newcastle che Walpole cercarono di dividere Spagna e Austria tra loro alleandosi con quest'ultima per concentrare i propri sforzi sulla Spagna.\nIn generale, Newcastle e Walpole aborrivano la guerra e volevano evitare che la Gran Bretagna venisse coinvolta in altre guerre sul continente. Gli inglesi sfuggirono cos\u00ec al coinvolgimento nella Guerra di successione polacca e anzi tentarono di impedire che scoppiasse. Una volta iniziata la guerra, per\u00f2, Giorgio II tent\u00f2 di spingere l'Inghilterra ad assistere l'Austria, ma tale intento venne bloccato da Walpole che voleva far rimanere lo stato neutrale. Newcastle, che fondamentalmente condivideva la posizione del re, si risolse ad accettare le posizioni del suo patrono.\nA questo punto il fratello del duca di Newcastle, Henry Pelham, aveva ottenuto il lucrativo incarico di Paymaster General, ed aveva a tutti gli effetti rimpiazzato Townshend come terzo uomo della coalizione di governo. I tre continuarono a convenire ai cosiddetti Congressi di Norfolk a Houghton Hall, dai quali per\u00f2 emerse la sempre maggiore volont\u00e0 dei due fratelli di slegarsi dall'ombra di Walpole per emergere personalmente. Newcastle era particolarmente annoiato da quello che giudicava come un abbandono dell'Austria con la quale era stato firmato un trattato di alleanza e sapeva che Walpole non avrebbe condiviso.\nDal 1735 il duca di Newcastle aveva gi\u00e0 acquisito un grande potere anche negli affari coloniali. Devoto anglicano, egli si preoccup\u00f2 anche delle materie ecclesiastiche. La sua crescente indipendenza da Walpole venne aiutata dal supporto di suo fratello e del suo migliore amico, il barone Hardwicke che era divenuto da poco Lord Cancelliere. Oltre agli ordinari scontri con la Spagna, Pelham-Holles nel 1733 diede il via anche alla fondazione della colonia Georgia. Egli si dimostr\u00f2 anche un abile mediatore nell'ambito della Guerra di successione polacca, portandola alla fine del conflitto nel 1738.\nJenkin's Ear e l'America meridionale.\nLe crescenti tensioni tra Inghilterra e Spagna giunsero al culmine nel 1731 durante un incidente conosciuto come Jenkin's Ear, quando il capitano di un mercantile britannico venne catturato per commercio illegale presso le coste di Cuba da un'imbarcazione privata spagnola, e come punizione per questo fatto, gli venne tagliato un orecchio. L'incidente sciocc\u00f2 la Gran Bretagna non tanto per la sua brutalit\u00e0 ma perch\u00e9 in esso vedeva un volontario oltraggio alla patria.\nNel 1738 Jenkins comparve in parlamento a testimoniare il suo trattamento. Altri mercanti inviarono dunque petizioni al governo e la potente South Sea Company mobilit\u00f2 l'opinione popolare. Del resto l'impero spagnolo stava tracollando e i suoi possedimenti nell'America meridionale erano sempre pi\u00f9 in bilico. Walpole continuava a opporsi alla volont\u00e0 di dichiarare guerra di molti parlamentari e per questo fu oggetto di attacchi senza precedenti. Newcastle tent\u00f2 di sistemare la questione spagnola con la Convenzione di Pardo che stabiliva una somma da pagarsi dal governo spagnolo in risarcimento ai mercanti inglesi danneggiati ma l'opinione pubblica inglese era ormai troppo sotto pressione e Walpole stesso si risolse a dichiarare guerra nel 1739.\nGli inglesi inaugurarono la guerra con una vittoria, catturando Porto Bello, presso Panama. Questo port\u00f2 allo scoppio di un fervore patriottico nelle isole britanniche che increment\u00f2 l'opposizione a Walpole che non aveva voluto subito incominciare la guerra. Newcastle, per risollevare le sorti della situazione, divenne \"de facto\" Ministro della Guerra e prese a cuore la situazione bellica in atto. Uno dei suoi suggerimenti di maggior rilievo fu la leva di molti soldati dalle colonie britanniche che andarono a rinforzare l'esercito britannico.\nNel 1741 l'Inghilterra condusse il pi\u00f9 grande attacco alla Spagna attuando una campagna anfibia che attacc\u00f2 la citt\u00e0 colombiana di Cartagena. Il comando delle operazioni venne affidato all'ammiraglio Edward Vernon, gi\u00e0 vincitore a Porto Bello, il quale con 31.000 tra soldati e marinai prese la citt\u00e0. L'assedio si dimostr\u00f2 per\u00f2 un totale disastro per le forze britanniche che persero centinaia di uomini prima di ritirarsi. Questo fallimento sostanziale and\u00f2 ancora una volta a ricadere sulle sorti di Walpole.\nLa caduta di Walpole.\nDopo il disastro di Cartagena, l'Inghilterra tenne delle elezioni politiche generali e Walpole non ottenne pi\u00f9 la maggioranza in parlamento e decadde dai propri incarichi, sostituito da lord Wilmington.\nNewcastle rimase in carica anche dopo la caduta di Walpole e divenne ancora pi\u00f9 potenete quando suo fratello Henry Pelham divenne primo ministro nel 1743. I due fratelli assieme a quelli che erano conosciuti come \"Vecchi Wighs\" fecero una coalizione coi \"Nuovi Whigs\" che precedentemente si erano opposti al governo di Walpole. Malgrado questo essi rimasero una strenua opposizione dando voce a personaggi di rilievo come William Pitt il Vecchio e John Montagu, IV conte di Sandwich.\nLa guerra di successione austriaca.\nNel 1740, poco dopo la dichiarazione di guerra alla Spagna, un nuovo conflitto si stava facendo strada in Europa. Nella disputa per il trono imperiale del Sacro Romano Impero, Francia e Prussia avevano invaso l'Austria pianificando di rimuovere l'imperatrice Maria Teresa d'Austria sostituendola con suo zio, elettore di Baviera. L'alleanza di lunga data tra Austria e Inghilterra richiese ovviamente a quest'ultima di entrare nel conflitto al fianco degli Asburgo e l'Inghilterra stessa era motivata per non lasciare altro spazio di interazione alla Francia sul continente.\nInizialmente il coinvolgimento britannico nello scontro si limit\u00f2 a sussidi finanziari e ad un supporto diplomatico all'Austria anche se dal 1742 si rese necessario intervenire anche militarmente per evitare la disfatta. In quello stesso anno, dunque, 16.000 soldati inglesi vennero inviati sul continente. Il duca di Newcastle era uno strenuo austrofilo e promosse di molto queste azioni in quanto aveva capito che l'unico modo per distruggere la Francia era allearsi con l'Austria.\nLe posizioni del duca vennero per breve tempo interrotte da John Carteret, II conte Granville, un favorito del re, ma dal 1743 egli e il fratello presero fermamente il controllo della politica inglese mantenendolo saldamente sino al 1756. A questo punto Pelham-Holles tent\u00f2 di attuare un piano articolato per sopprimere le tendenze espansionistiche della Francia che doveva includere anche un tentativo di persuadere la Repubblica delle Sette province in un'alleanza anti-francese oltre a mediare le dispute tra Austria e Prussia che portarono al Trattato di Dresda nel 1745. Egli inoltre pianific\u00f2 un raid coloniale contro la citt\u00e0 di Louisbourg nel 1745, che ebbe successo. Assieme alla sconfitta dell'Invasione spagnola della Georgia del 1742, queste vittorie rafforzarono le posizioni dell'Inghilterra anche nell'America settentrionale.\nLe rivolte giacobite.\nNel 1745 scoppiarono nuove rivolte giacobite in Scozia, ed altre nell'Inghilterra settentrionale. Newcastle sapeva che il fulcro di queste azioni era Bonnie Prince Charlie il quale aveva levato una forza di 5.000 uomini a Derby ed aveva concordato un'invasione Francese a sud dell'Inghilterra. Il panico generale assal\u00ec Londra e numerose voci incominciarono a circolare circa la possibile fuga del duca di Newcastle sul continente, temendo che ormai tutto fosse perduto. Pelham-Holles venne obbligato a mostrarsi tra la folla per provare di essere rimasto saldamente al potere e pronto a fronteggiare nuovi nemici col governo.\nAd ogni modo egli sapeva che se i giacobiti avrebbero vinto egli sarebbe stato forzato all'esilio e le sue propriet\u00e0 sarebbero state confiscate. In breve tempo, dunque, il duca di Newcastle riorganizz\u00f2 l'esercito britannico nel 1745 e dal 1746 con la Battaglia di Culloden la rivolta giacobita pot\u00e9 dirsi soppressa.\nLa pace di Aquisgrana.\nSul continente, gli inglesi continuarono gli sforzi bellici nella guerra di successione austriaca, ma erano ora pressati dall'Olanda per siglare una pace con i francesi che devastavano il suo territorio. Newcastle consider\u00f2 che qualsiasi pace siglata avrebbe potuto essere profondamente svantaggiosa per l'Inghilterra e per la sua immagine internazionale e come tale offr\u00ec nuovi sussidi militari in Europa.\nSi inizi\u00f2 a pensare alla pace dal 1746 a Breda quando i negoziati vennero regolati da lord Sandwich, nominato personalmente dal duca in quanto suo fervido alleato. Le istruzioni precise ricevute da Sandwich erano di evitare ogni contrattazione sin quando una significativa vittoria inglese non avesse posto l'Inghilterra in una posizione di forza. Il Congresso di Breda non procedeva bene intanto in quanto i partecipanti non volevano convenire alla pace. L'Olanda nel frattempo continuava a subire pesanti sconfitte come nell'assedio di Bergen op Zoom e nella battaglia di Lauffeldt. Il fratello di Newcastle, Henry, era ora intenzionato a siglare la pace, ma Newcastle stesso rigett\u00f2 fermamente tale idea, convinto dell'imminente vittoria delle forze alleate.\nNel 1747 Newcastle venne coinvolto nel colpo di Stato per la presa di potere di Guglielmo IV di Orange-Nassau nei Paesi Bassi. Il principe di Orange era fermamente intenzionato a continuare la guerra contro la Francia in una linea dura anche se ben presto dovette appoggiarsi agli inglesi per proseguire nelle proprie intenzioni. A questo punto venne siglata una pace con la Francia a cui per\u00f2 addoss\u00f2 le colpe ai Paesi Bassi, sebbene il re ed il resto del gabinetto di governo applaudirono la scelta.\nPer meglio assicurare i trattati di pace, Newcastle si garant\u00ec l'incarico di Segretario di Stato per il Dipartimento del Nord ed assicur\u00f2 a Sandwich la promozione a Primo Lord dell'Ammiragliato (anche se quest'ultimo era intenzionato a divenire Segretario di Stato per il Dipartimento del Sud al posto di Newcastle stesso). Durante l'estate del 1748 fece il proprio primo viaggio istituzionale fuori dai confini inglesi recandosi nello stato di Hannover. Nell'ottobre del 1748, venne concluso formalmente il Trattato di Aquisgrana secondo il quale gli inglesi avrebbero restituito Louisbourg alla Francia in cambio di Madras ed il completo abbandono dei Francesi dai territori olandesi.\nNewcastle venne immediatamente attaccato dai suoi oppositori per aver rinunciato a Louisbourg, ma molti di loro realizzarono quanto debole fosse stata la posizione dell'Inghilterra sul continente. L'Austria era inoltre profondamente insoddisfatta dell'abbandono completo in cui l'Inghilterra l'aveva lasciata.\nIl \"Sistema Newcastle\".\nA seguito della pace, il duca di Newcastle inizi\u00f2 a mettere in pratica quella politica che da tempo stava preparando. Egli credeva che la Quadruplice Alleanza avrebbe portato sempre alla presenza di nuove guerre e ad un'amministrazione instabile, mentre lui era intenzionato a sfruttare una diplomazia vigorosa per creare un lungo periodo di pace e costruire un sistema di alleanze forte attorno all'Inghilterra. Come molti Whigs egli era convinto nel mantenimento del bilanciamento delle forze in Europa tra i vari stati. Egli descrisse questo sistema come un tentativo di \"restaurare un vecchio ordine\", ma ben presto divenne popolarmente il \"Sistema Newcastle\".\nTra i continui attacchi di Pitt e dei Patriot Whigs che deprecavano la sua politica estera in Europa ritenendo che il vero teatro di guerra fosse il Nord America e le colonie, sebbene ad ogni modo Newcastle dal 1740 si fosse prodigato anche per l'espansione coloniale.\nNewcastle rimase ad ogni modo molto attento all'alleanza austriaca, tentando di assicurare l'elezione al trono imperiale del figlio primogenito di Maria Teresa, Giuseppe al ruolo di Re dei Romani e poi di Imperatore del Sacro Romano Impero. Newcastle era convinto che senza un'alleanza con l'Austria \"Francia e Prussia avrebbero realizzato una dittatura mondiale\".\nDurante questi anni egli inoltre port\u00f2 avanti una politica interna al proprio governo, facendo dimettere John Russell, IV duca di Bedford, e complottando anche le dimissioni di lord Sandwich che vedeva ora come un suo pericoloso e ambizioso rivale. La facilit\u00e0 con cui pot\u00e9 fare queste azioni, dimostra lo strapotere accumulato da Palham-Holles durante gli anni del suo governo.\nNel 1752 egli fece un viaggio all'estero, accompagnando Giorgio II nel suo annuale viaggio nell'Hannover. Durante il viaggio egli tent\u00f2 di coltivarsi la fiducia di lord North (futuro Primo Ministro inglese) come alleato per la sua fazione politica ma senza riuscirvi, pur mantenendo con lui un fervido rapporto d'amicizia.\nAlla morte di Henry Pelham il 6 marzo 1754, Newcastle gli succedette come Primo Ministro. Egli inizialmente aveva pensato di rimanere in disparte come Segretario del Dipartimento del Nord in quanto preferiva gli affari esteri a quelli interni, ma venne persuaso dal re ad accettare la candidatura, segno di stima e riconoscenza per l'opera svolta.\nPrimo ministro \u2013 primo incarico.\nIl primo compito di Newcastle al suo nuovo incarico di Primo Ministro du quello di scegliere qualcuno a rappresentare il governo presso la Camera dei Comuni. Con grande sorpresa egli rigett\u00f2 il favorito William Pitt ed Henry Forz preferendo loro sir Thomas Robinson. Newcastle era largamente strumentale nel nominare uomini di governo da lui considerati deboli, di modo da poterli dominare.\nDurante il 1754 il duca di Newcastle vinse nuovamente col suo governo le elezioni garantendosi un'ampia maggioranza. La sua personale abilit\u00e0 nel direzionare le elezioni dei parlamentari raggiungeva cos\u00ec nuovi picchi. Egli sentiva ora la necessit\u00e0 di attuare nuove riforme economiche: egli propose delle misure per ridurre l'ammontare dell'interesse pagato dalla Banca d'Inghilterra sul debito nazionale. Tale decisione gli attir\u00f2 molte critiche dal momento che molti non lo ritenevano sufficientemente qualificato in materia finanziaria per ottenere il controllo della tesoreria nazionale.\nAmerica.\nLa rivalit\u00e0 tra Gran Bretagna e Francia nel Nord America era gi\u00e0 cresciuta da qualche tempo. Entrambe le potenze stavano ormai convenendo nell'Ohio che offriva enormi potenzialit\u00e0 per la fondazione di una ricca colonia e come era prevedibile in breve tempo entrambe le nazioni inviarono forze militari ad occupare il territorio. Mentre gli inglesi pensarono subito di stabilire un accampamento iniziale, vennero sconfitti dalla spedizione francese nella Battaglia di Fort Necessity del 1754 e nel contempo a Londra prese a crescere l'opposizione.\nDal 1755 venne dunque pianificata una pi\u00f9 forte spedizione contro i francesi in America secondo la quale delle forze britanniche si sarebbero poste nell'Ohio e altre nella Nuova Inghilterra prendendo anche il controllo della Nuova Scozia. Il nuovo comandante in capo, Edward Braddock venne nominato, prendendo il controllo delle forze e assemblando le potenzialit\u00e0 delle colonie. L'architetto di questo schema fu il principe Guglielmo, duca di Cumberland che si guadagn\u00f2 grande fama in quel frangente. In tutto questo il duca di Newcastle era dubbioso e temporaneamente si alle\u00f2 con Henry Fox il quale supportava la campagna di colonizzazione in America.\nDopo alcuni mesi dall'arrivo delle forze di Braddock in America, scoppi\u00f2 il disastro. Attaccate da forze francesi e indiane locali nei boschi dell'area, pi\u00f9 della met dei soldati incluso Braddock vennero uccisi. Le forze restanti si ritirarono a Filadelfia, lasciando alla Francia il pieno controllo dell'area interna. Lo schema di presa della Nova Scotia ebbe maggior successo, ma la \"Great Expulsion\" che ne segu\u00ec cre\u00f2 non pochi problemi a Newcastle.\nTutti questi eventi ebbero luogo senza che vi fosse una dichiarazione formale di guerra. Col declino della situazione americana, Newcastle venne forzato ad abbandonare i propri piani per una riforma finanziaria, preferendo invece spendere il denaro per le forze militari.\nLa perdita di Minorca.\nMentre il duca di Newcastle era impegnato nella campagna americana, in Europa altri eventi stavano reclamando la sua attenzione.\nL'Austria continuava nel suo risentimento verso l'Inghilterra per lo stato di abbandono nella quale era stata lasciata nei momenti cruciali della sua storia, a tal punto che nel 1756 l'Austria sigl\u00f2 un'alleanza con la Francia il che port\u00f2 ad un totale sbilanciamento delle potenze in Europa.\nNewcastle dunque volle evitare lo scoppio di altre guerre e circond\u00f2 la Francia di potenze a lei ostili. L'ostilit\u00e0 della Prussia alla nuova alleanza tra Francia e Austria, ad ogni modo port\u00f2 Federico il Grande ad invadere la Slesia nel 1756 e nel contempo si riaprirono i contrasti tra Francia e Inghilterra nelle colonie americane: era iniziata la Guerra dei sette anni.\nNewcastle vide questo susseguirsi di eventi come il fallimento della sua politica e nel novembre del 1756 egli venne rimpiazzato al posto di primo ministro da William Cavendish, IV duca di Devonshire. Alcuni avevano reclamato addirittura la sua esecuzione a seguito della perdita di Minorca nel 1756, ma al suo posto venne fucilato il comandante della flotta britannica John Byng il quale venne considerato da molti uno specchio per proteggere Newcastle da condanna sicura.\nPrimo Ministro - secondo incarico.\nIl ritorno.\nNel luglio del 1757 Pelham-Holles torn\u00f2 per la seconda volta a ricoprire la carica di primo ministro del Regno di Gran Bretagna dal momento che Pitt non poteva pi\u00f9 godere del pieno supporto del parlamento. Il rapporto tra i due and\u00f2 per\u00f2 sempre pi\u00f9 intensificandosi sino ad arrivare a stringere un'alleanza.\nQuesta alleanza, almeno sulla carta, era impareggiabile. Pitt era stato uno stridente critico per anni di Newcastle: il duca vedeva la miglior possibilit\u00e0 di vittoria per l'Inghilterra nel dirigere risorse alla guerra sul continente, mentre Pitt era intenzionato a badare di pi\u00f9 alle colonie nel Nord America, nell'Africa occidentale ed in Asia dove i Francesi erano pi\u00f9 vulnerabili. Malgrado queste differenze, erano entrambi ardenti Whigs e riuscirono a creare un'importante alleanza politica. Gi\u00e0 in precedenza ad ogni modo Newcastle aveva tentato di far nominare Pitt Segretario della Guerra nel 1745, ma Giorgio II aveva posto il proprio veto sulla questione.\nLa guerra dei sette anni.\nNewcastle fece tesoro della nuova alleanza costituita, unendo le due teorie sue e di Pitt organizzando spedizioni militari contro la Francia sul continente e nelle colonie. Col susseguirsi delle vittorie, gli sforzi vennero aumentati di conseguenza. Mentre per\u00f2 Newcastle era pi\u00f9 preoccupato della situazione politica del parlamento, Pitt colse l'occasione per dirigere personalmente le operazioni guadagnandosi grande fama. La coppia di governo, ad ogni modo, si avvalse anche di personaggi chiave per l'epoca come Philip Yorke, I conte di Hardwicke, George Anson, I barone Anson e Edward Ligonier, I conte Ligonier.\nIl duca di Newcastle si era reso conto che la perdita di Minorca e l'occupazione francese di alcuni porte chiave nei Paesi Bassi austriaci aveva compromesso parte della riuscita della guerra. Per cercare di riguadagnare importanti posizioni nel Mediterraneo, l'Inghilterra pianific\u00f2 ed attu\u00f2 l'invasione della Corsica, controllata dalla neutrale Repubblica di Genova, al fine di usarla come base navale militare. Pitt era allarmato da questa mossa in quanto avrebbe potuto prospettare un conflitto con l'Austria.\nIl successo.\nDal 1758 Pitt inizi\u00f2 a creare una serie di spedizioni militari coloniali per ridare una nuova immagine all'Inghilterra come potenza coloniale: le sue armate presero il Senegal ed il Gambia nell'Africa occidentale e ripresero Louisbourg nel nord America. Egli pianific\u00f2 anche spedizioni nelle Indie Orientali ed in Canada. Per fare questo, Pitt dovette parzialmente sguarnire la flotta inglese in madrepatria il che preoccupava fortemente il duca di Newcastle per la possibilit\u00e0 di invasioni straniere facilitate il che si reific\u00f2 nel tentativo di invasione dell'Inghilterra attuato dalla Francia nel 1759 che per\u00f2 fall\u00ec nella Battaglia di Quiberon Bay.\nIl crollo.\nSotto questo \"Broad bottom government\", la Gran Bretagna aument\u00f2 la propria fama internazionale come grande potenza, ma gradualmente il nuovo monarca Giorgio III inizi\u00f2 a legarsi sempre pi\u00f9 agli ideali di John Stuart, III conte di Bute, il quale dopo aver soppiantato Pitt, divenne primo ministro al posto di Newcastle nel maggio del 1762. Giorgio III aveva descritto Pitt come un \"serpente nell'erba\" e Newcastle come un suo compare. Malgrado la loro innegabile competenza nella guerra, il nuovo re non si fidava di loro per la conduzione del futuro della Gran Bretagna e questa fu l'ultima volta in cui un monarca inglese rimosse un primo ministro di propria spontanea volont\u00e0 senza farne debita richiesta al parlamento. Dal momento che Bute era della compagine parlamentare dei Tories, questo fatto sigl\u00f2 la fine del monopolio degli Whigs al governo che era perdurato dall'ascesa al trono inglese degli Hannover nel 1714.\nGli ultimi anni.\nAll'opposizione.\nIl duca, costretto alle dimissioni da primo ministro, si gett\u00f2 in una strenua opposizione e perse il privilegio di detenere il ruolo di Lord Luogotenente per la sua opposizione ai trattati di pace del 1763. Assieme a Pitt egli riteneva che i termini di pace fossero troppo favorevoli a Francia e Spagna, considerando invece la posizione forte dell'Inghilterra pi\u00f9 meritevole. Un gran numero di territori presi durante la guerra vennero restituiti anche se la presenza francese in Canada e India poteva dirsi completamente cancellata.\nDurante gli ultimi anni, il duca trascorse gran parte del suo tempo nella sua residenza di campagna a Claremont che amava sopra ogni cosa. Newcastle era stato al governo per quarantacinque anni continui.\nL'ultimo colpo di coda.\nNel 1765 il duca torn\u00f2 brevemente sulla scena politica divenendo Lord Privy Seal nel governo di Charles Watson-Wentworth, II marchese di Rockingham. Rockingham aveva molte cose in comune con Newcastle, ed entrambi erano ricchi Whigs. Newcastle a questo punto ricevette l'offerta dal re di tornare a ricoprire l'incarico di Segretario di Stato per il Dipartimento del Sud ma egli rifiut\u00f2. Egli rimase al suo incarico per alcuni mesi per poi cedere il posto al duca di Grafton dopo il grollo del governo.\nIl ritiro a vita privata.\nEgli rimase all'opposizione senza avere altri incarichi. Il duca continu\u00f2 a godere sempre di grandi patronati e di una grande influenza politica, ma la sua salute stava lentamente declinando ed egli mor\u00ec nel novembre del 1768. Nei suoi ultimi mesi di vita egli consigli\u00f2 degli atti coercitivi per l'America britannica. Dopo la sua morte, la residenza di Claremont venne venduta a Robert Clive il quale si era fatto un nome durante la Guerra dei sette anni.\nNel 1731, a Houghton Hall, la casa di campagna di sir Robert Walpole nel Norfolk, il duca, con Francesco Stefano di Lorena (poi imperatore del Sacro Romano Impero), era stato inoltre nominato Maestro Massone dal Gran Maestro della occasional Lodge, lord Lovell. Nel 1739, alla creazione del Foundling Hospital di Londra egli ne era divenuto uno dei principali amministratori.\nIl duca fu durante la sua lunga vita industrioso ed energetico, e fu indubbiamente lo statista che nel settecento monopolizz\u00f2 maggiormente il governo inglese assieme a Walpole.\nMatrimonio e successione.\nNel 1718 il duca spos\u00f2 Henrietta Godolphin, figlia di Francis Godolphin, II conte di Godolphin e nipote di John Churchill, I duca di Marlborough. La duchessa era di salute cagionevole e la coppia non ebbe figli.\nNon avendo avuto figli dal matrimonio, si delineava la prospettiva che alla sua morte il ducato di Newcastle upon Tyne si sarebbe estinto nuovamente e pertanto Giorgio II lo cre\u00f2 anche \"Duca di Newcastle-under-Lyne\" nel 1756, titolo che sarebbe poi passato a suo nipote, il IX conte di Lincoln, il quale ne eredit\u00f2 anche tutte le residenze.\nInoltre nel 1762 egli venne creato anche \"Barone Pelham di Stanmer\", titolo che pass\u00f2 in eredit\u00e0 a suo cugino Thomas Pelham ed ai di lui eredi maschi. Al cugino passarono anche diverse terre e carte private del duca e venne successivamente creato Conte di Chichester."}
{"id": "450671", "revid": "15756", "url": "https://it.wikipedia.org/wiki?curid=450671", "title": "That '70s Show", "text": "That '70s Show \u00e8 una sitcom statunitense i cui protagonisti sono un gruppo di adolescenti che vivono a Point Place (Fond du Lac), citt\u00e0 del Wisconsin vicino a Milwaukee, nella seconda met\u00e0 degli anni Settanta.\nLa prima puntata \u00e8 andata in onda negli USA il 23 agosto 1998, mentre l'ultima il 18 maggio 2006. In totale sono stati realizzati 200 episodi, suddivisi in otto stagioni, trasmessi su Fox, rete televisiva per la quale rimane uno dei programmi pi\u00f9 duraturi; in Italia tutte le stagioni sono state trasmesse da Jimmy (le prime due anche da MTV). Dal 2016 al 2020 la sitcom \u00e8 stata disponibile anche sulla piattaforma Netflix.\nIl telefilm \u00e8 molto conosciuto per avere lanciato molti degli attori protagonisti, come Topher Grace, Ashton Kutcher, Laura Prepon e Mila Kunis la quale, sebbene il provino fosse aperto solo ai maggiorenni, riusc\u00ec a parteciparvi all'et\u00e0 di 14 anni aggiudicandosi la parte di Jackie Burkhart.\nAspetti caratteristici.\nIl telefilm offre un'ottima ricostruzione degli anni settanta, ottenuta anche mediante la frequente apparizione, come \"guest star\", di veri personaggi protagonisti di quel periodo, nel campo musicale (come Alice Cooper e Ted Nugent) o in quello televisivo.\nUn'altra caratteristica dello show \u00e8 il \"cerchio\": si tratta delle scene in cui il gruppo fa uso di marijuana, coi protagonisti seduti lungo la circonferenza di una bobina per cavi elettrici usata come tavolo, e la telecamera, situata nel mezzo, che li riprende a uno a uno, ruotando a 360 gradi, mentre espongono pensieri pi\u00f9 o meno strampalati.\nSpin-off.\nIn Regno Unito, la rete televisiva ITV produsse una serie dal titolo \"Days Like These\" (\"Giorni come questi\"), riciclando i copioni di \"That '70s Show\", cambiandone solo poche battute e i riferimenti culturali. La cosa non ottenne per\u00f2 successo, tanto che il telefilm fu rimosso dai palinsesti prima della fine della prima stagione.\nNegli Stati Uniti, invece, nel 2002 fu realizzato \"That '80s Show\" che, con un cast diverso ma personaggi sostanzialmente identici, ruotava intorno alla vita di alcuni adolescenti negli anni Ottanta. Anche questo esperimento non ebbe successo e il telefilm fu cancellato precocemente.\nTitoli provvisori.\nNel corso della produzione, il titolo provvisorio del telefilm era \"Teenage Wasteland\", risultato poi inutilizzabile in modo definitivo, dato che si trattava di una citazione del gruppo musicale The Who dalla canzone \"Baba O'Riley\". Dopo altre idee, come \"The Kids Are Alright\", ancora di stampo Who, \"Feelin' Alright\", \"Reelin' in the Years\" e \"Movin' and Groovin\", la produzione decise di utilizzare il titolo che usavano tutti comunemente per riferirsi a \u00abquello spettacolo degli anni '70\u00bb, ovvero \u00abThat '70s show\u00bb.\nSigla iniziale.\nLa canzone della sigla iniziale \u00e8 il brano \"In the Street\", scritto da Alex Chilton e Chris Bell, membri del gruppo Big Star. Nella prima stagione \u00e8 cantata da Todd Griffin, ma negli anni successivi \u00e8 stata sostituita da una versione cantata dal gruppo Cheap Trick, intitolata \"That '70s Song (In the Street)\". Il testo recita come segue:\nNella versione della prima stagione le parole \"We're All Alright\" (tratte in realt\u00e0 dalla canzone \"Surrender\" sempre dei Cheap Trick) sono sostituite con \"Whooa Yeah!\". Le parole \"Hello Wisconsin!\" sono invece pronunciate da Danny Masterson, mentre nella versione su disco sono pronunciate dal cantante dei Cheap Trick, Robin Zander.\nNelle prime 7 stagioni, nella sigla vediamo i protagonisti della serie in un'automobile (la Vista Cruiser di Eric), che cantano la canzone, scambiandosi di posto; esistono piccole differenze tra una serie e l'altra (nella prima compaiono solo i sei ragazzi, nelle successive anche Kitty e Red, Bob e Midge, Laurie e Leo), mentre nelle puntate natalizie la musica viene suonata da campane.\nNell'ottava serie invece, la sigla cambia completamente: si svolge infatti nel seminterrato dei Forman, e ricorda i cerchi che formano i protagonisti quando fumano la marijuana; ogni attore canta un pezzo di canzone (anche se poi in realt\u00e0 la voce \u00e8 sempre quella di Robin Zander). La sequenza esatta in cui si succedono \u00e8: Jackie, Hyde, Donna, Fez, Kitty, Red (che non canta e ha l'aria scocciata), Randy, Bob e Leo (neanche lui canta, e quando sente le parole \"Hello, Wisconsin\" si guarda intorno perplesso)."}
{"id": "450677", "revid": "6923", "url": "https://it.wikipedia.org/wiki?curid=450677", "title": "William Cavendish, IV duca di Devonshire", "text": "Biografia.\nInfanzia e giovinezza.\nNato l'8 maggio 1720 a Londra, era figlio di William, III duca di Devonshire e di Catherine Hoskins.\nUno dei suoi avi era William Cavendish, I duca di Devonshire, uno dei redattori dell\"'Invito\" a Guglielmo III d'Orange-Nassau a salire sul trono d'Inghilterra.\nInizio della carriera politica.\nHorace Walpole lo descrisse come \"uno dei favoriti per discendenza degli Old Whig\" e \"errante bigotto della fazione di Pelham come Jacques Cl\u00e9ment fu per i Gesuiti\".\nPoich\u00e8 era stimato anche a corte Pelham lo nomin\u00f2 maestro di stalla, incarico che mantenne sino al 1755 e che lo obblig\u00f2 a lasciare la Camera dei comuni per assurgere alla Camera dei lord attraverso uno writ of acceleration come Barone Cavendish e divenne anche membro del Privy Council. Devonshire support\u00f2, inoltre, il Duca di Newcastle dopo la morte di Henry Pelham nel 1754 e divenne Lord luogotenente d'Irlanda dal 2 aprile 1755 al 3 gennaio 1757 durante l'amministrazione di Newcastle. Nell'aprile del 1755 fu uno dei Lord Justices del reame durante l'assenza del re, recatosi in visita ad Hannover.\nMatrimonio.\nIl Duca di Devonshire spos\u00f2 il 27 marzo 1748 a Pall Mall, Londra, Lady Charlotte Elizabeth Boyle, VI baronessa Clifford (1731 \u2013 1754), figlia ed erede di Richard Boyle, III conte di Burlington, famoso architetto e collezionista di oggetti d'arte. Attraverso di lei, i Duchi di Devonshire ereditarono le residenze di Chiswick House e Burlington House a Londra, Bolton Abbey e Londesborough Hall nello Yorkshire e Lismore Castle nella contea di Waterford, in Irlanda. Il Duca si serv\u00ec di Lancelot Brown per ridisegnare i giardini e il parco di Chatsworth House, che rese la sua primaria residenza londinese. Chiam\u00f2 al proprio servizio anche James Paine per disegnarne un nuovo ampliamento.\nDuca di Devonshire.\nDevonshire ascese, alla morte di suo padre nel dicembre del 1755, ai titoli paterni, tra cui quello di Duca di Devonshire.\nPrimo Ministro.\nLa guerra dei sette anni nel frattempo stava provocando ingenti perdite per la Gran Bretagna sotto la leadership del Duca di Newcastle e quando quest'ultimo venne costretto a dare le sue dimissioni nell'ottobre del 1756, Giorgio II chiese al Duca di Devonshire di tenere le redini del governo. Devonshire accett\u00f2 l'incarico alla condizione che il suo termine avesse fine dopo la conclusione della sessione parlamentare fino a nuove elezioni.\nIl Duca di Devonshire ottenne, dunque, il cavalierato dell'Ordine della Giarrettiera e venne nominato primo lord del tesoro nel novembre del 1756 e prest\u00f2 servizio a tale incarico sino al maggio del 1757 in un'amministrazione effettivamente guidata da William Pitt il Vecchio. L'amministrazione Devonshire assicur\u00f2 per\u00f2 la crescita di soldi utili alla guerra, le truppe vennero inviate in America e venne approvato il Militia Act.\nL'amministrazione si concluse per\u00f2 nel giro di breve tempo per una serie di motivi, inclusa l'opposizione di Giorgio II e la contestata esecuzione dell'ammiraglio John Byng. Dopo la fine del suo mandato il Duca di Devonshire venne rimpiazzato nuovamente dal Duca di Newcastle che includeva nella sua nuova formazione anche Pitt, Henry Fox e John Russell, IV duca di Bedford. Questo nuovo governo condusse la Gran Bretagna alla conclusione positiva della guerra e al termine delle ostilit\u00e0.\nLord Ciambellano.\nDevonshire, dopo le proprie dimissioni, venne nominato lord ciambellano nel governo del Duca di Newcastle e le sue relazioni con il suo successore si fecero sempre pi\u00f9 strette. Giorgio II mor\u00ec nell'ottobre del 1760 e venne succeduto da suo nipote Giorgio III, che era sospettoso nei confronti dei Duchi di Devonshire e Newcastle. Quando Newcastle diede le proprie dimissioni nel maggio del 1762, il Duca di Devonshire disse che egli avrebbe frequentato solo raramente i consigli indetti da Lord Bute. Quando nell'ottobre di quell'anno Giorgio III richiese che il gabinetto di governo stilasse le condizioni di pace della guerra da poco finita, Devonshire declin\u00f2 la partecipazione adducendo la scusa di avere conoscenze inadeguate in materia. Il 28 ottobre, viaggiando da Kew a Londra, il re vide una carrozza con a bordo i Duchi di Devonshire e Newcastle e pens\u00f2 che i due duchi si fossero rassegnati all'idea di dare le loro dimissioni e questo era lo scopo del Duca di Devonshire. Quando per\u00f2 il Duca giunse a Londra Giorgio III si rifiut\u00f2 di vederlo e come scrisse pi\u00f9 tardi \"Ordinai al paggio di dirgli che non volevo vederlo, e che se avesse chiesto se avesse potuto andarsene di rispondere che doveva ricevere dei miei ordini. Mentre se ne andava dissi ad alta voce \u00abDio vi benedica, passer\u00e0 molto tempo prima che noi ci rincontreremo\u00bb\". Durante un incontro con il suo consiglio privato quattro giorni pi\u00f9 tardi il re personalmente cancell\u00f2 il nome del Duca di Devonshire dalla sua lista di consiglieri. Secondo uno dei suoi biografi, John Brooke, \"Molte cose nella lunga vita di re Giorgio III lo misero in cattiva luce\".\nUltimi anni e morte.\nDevonshire diede le proprie dimissioni da Lord Luogotenente del Derbyshire in solidariet\u00e0 con il Duca di Newcastle e con il Marchese di Rockingham che fecero la medesima cosa.\nDa sempre egli aveva avuto una debole costituzione e gradualmente, crescendo, si era ammalato sempre pi\u00f9. Egli mor\u00ec nei Paesi Bassi austriaci a Spa (attuale Belgio) ove era solito recarsi per le cure termali. La sua morte fu una grande perdita per i suoi alleati politici. Morendo a 44 anni e 147 giorni di vita egli fu il Primo Ministro a morire pi\u00f9 giovane nella storia inglese.\nDiscendenza.\nLord Cavendish e Lady Charlotte Elizabeth Boyle ebbero quattro figli:"}
{"id": "450686", "revid": "287204", "url": "https://it.wikipedia.org/wiki?curid=450686", "title": "Henry Pelham", "text": "\u00c8 stato Primo Ministro del Regno di Gran Bretagna dal 27 agosto 1743 al 6 marzo 1754.\nBiografia.\nI primi anni.\nHenry Pelham, era il figlio minore di Thomas Pelham, I barone Pelham di Laughton e di sua moglie, lady Grace Holles, figlia di Gilbert Holles, III conte di Clare e di Grace Pierrepont. Egli venne educato alla Westminster School per poi passare al college di Hart Hall, Oxford che ancora oggi lo onora con una societ\u00e0 sportiva locale che porta il suo nome, la \"Sir Henry Pelham Gentlemen's Sporting Society\". Volontario nella Battaglia di Preston del 1715, egli trascorse anche del tempo sul continente e nel 1717 entr\u00f2 in parlamento in rappresentanza di Seaford, incarico che mantenne sino al 1722.\nL'inserimento nel governo.\nAttraverso l'influenza della famiglia e le raccomandazioni di Robert Walpole, Henry venne prescelto nel 1721 quale Lord of the Treasury e l'anno successivo fece ritorno nel Sussex. Nel 1724 divenne \"Secretary at War\", ma scambi\u00f2 questo incarico nel 1730 per quello di pi\u00f9 lucrativo di Paymaster of the Forces. Egli si avvalse per questo fortemente del supporto di Walpole anche nella questione delle tassazioni. Pelham, Newcastle e il primo ministro erano soliti incontrarsi a Houghton Hall, nel Norfolk, dove diressero gran parte della politica di quegli anni, al punto da denominare tale politica il Congresso di Norfolk. Con Walpole, egli fu patrocinatore e reggente del Foundling Hospital, un popolare ospedale di carit\u00e0 per bambini abbandonati aperto nel 1739.\nPrimo ministro.\nNel 1742 vi fu una coalizione di partiti di governo che scelse poi a primo ministro per l'anno successivo proprio Henry Pelham, affidandogli nel contempo anche gli incarichi di First Lord of the Treasury, Cancelliere dello Scacchiere e Leader della Camera dei Comuni.\nGuidando il paese in un forte periodo di pace, Pelham port\u00f2 avanti l'influenza inglese nella Guerra di successione austriaca sebbene la popolazione inglese accogliesse tale decisione come superficiale. Re Giorgio II, colpito negativamente dalla politica estera, aveva dal 1746 dimostrato sempre maggiori aperture verso William Pulteney, ma la sua proposta venne messa a tacere dall'immediata dimissione di Pelham che mise a nudo l'incapacit\u00e0 di lord Bath e la necessit\u00e0 di richiamare Pelham al governo su richiesta del re.\nNel 1749 venne approvato il Consolidation Act, riorganizzando la Royal Navy. Il 20 marzo 1751, venne riorganizzato il calendario britannico (ad esempio il New Year's Day venne ufficializzato il 1\u00ba gennaio); l'Inghilterra adott\u00f2 inoltre il Calendario gregoriano due anni pi\u00f9 tardi. Due degli ultimi atti finali del governo di Pelham furono il Jew Act of 1753, che consentiva agli Ebrei di venire naturalizzati inglesi, ed il Marriage Act of 1753, che stabiliva l'et\u00e0 minima per contrarre matrimonio. Alla sua morte, suo fratello il duca di Newcastle-upon-Tyne ottenne il governo come primo ministro inglese.\nMatrimonio e figli.\nPelham spos\u00f2 Lady Catherine Manners, figlia di John Manners, II duca di Rutland, nel 1726. La coppia ebbe quattro figlie:\nLe carte personali di Pelham vennero ereditate da suo genero come parte della Collezione Newcastle (oggi Clumber) conservata presso il dipartimento di Manoscritti e Collezioni Speciali dell'Universit\u00e0 di Nottingham."}
{"id": "450695", "revid": "1005847", "url": "https://it.wikipedia.org/wiki?curid=450695", "title": "Spencer Compton, I conte di Wilmington", "text": "\u00c8 stato Primo Ministro del Regno di Gran Bretagna dal 16 febbraio 1742 al 2 luglio 1743. Le citt\u00e0 statunitensi di Wilmington (Delaware) e Wilmington (Carolina del Nord) presero il nome in suo onore.\nBiografia.\nTerzogenito di James Compton, III conte di Northampton studi\u00f2 alla St Paul's School e al Trinity College di Oxford. Entr\u00f2 nella Camera dei Comuni per la prima volta nel 1698. Nonostante la sua famiglia fosse di tradizione Tory, egli si schier\u00f2 a favore dei Whig, fra le file dei quali divenne ben presto una figura importante, grazie anche alla sua amicizia e collaborazione con il grande statista britannico Robert Walpole che dur\u00f2 per oltre quarant'anni.\nNel 1707 divenne Paymaster of Pensions, carica che mantenne per i successivi sei anni a dispetto del fatto che abbandon\u00f2 il Parlamento inglese nel 1710 dopo essere caduto in disgrazia agli occhi del suo patrono, Lord Cornwallis, e dell'ascesa di un governo Tory al potere."}
{"id": "450700", "revid": "339392", "url": "https://it.wikipedia.org/wiki?curid=450700", "title": "Spencer Compton, Primo conte di Wilmington", "text": ""}
{"id": "450702", "revid": "287204", "url": "https://it.wikipedia.org/wiki?curid=450702", "title": "Sega-AM2", "text": "Sega Amusement Machine Research and Development Department 2 (conosciuta come Sega-AM2 o pi\u00f9 semplicemente AM2) \u00e8 un team di ricerca e sviluppo della casa di videogiochi SEGA. Originariamente conosciuta come \"Sega Amusement Developing Section 8\", AM2 \u00e8 stata in precedenza diretta dal game designer Yu Suzuki. Dei team AM di Sega, AM2 \u00e8 stato il pi\u00f9 conosciuto ed \u00e8 diventato il maggior sviluppatore Sega, all'inizio creando classici degli anni ottanta come \"After Burner II\", \"Out Run\" e \"Space Harrier\", che furono tutti dei grandi successi. Pi\u00f9 tardi, AM2 continu\u00f2 a creare serie come \"Virtua Fighter\" e \"Shenmue\".\nDopo l'uscita di \"OutRun 2\", AM2 \u00e8 stata assorbita dalla Sega vera e propria, il primo Luglio 2004. Diversamente dagli altri vecchi dipartimente AM, AM2 \u00e8 rimasta una divisione separata da Sega.\nLista dei giochi sviluppati da AM2.\nXbox 360.\nSviluppo continuato di franchigie di AM2"}
{"id": "450715", "revid": "4711", "url": "https://it.wikipedia.org/wiki?curid=450715", "title": "Trenton, New Jersey", "text": ""}
{"id": "450722", "revid": "729019", "url": "https://it.wikipedia.org/wiki?curid=450722", "title": "Charles Cousin-Montauban", "text": "Biografia.\nEntrato nell'esercito nel 1815, nel 1823 partecip\u00f2 alla spedizione in Spagna tesa alla restaurazione sul trono di Ferdinando VII. Serv\u00ec in Algeria dal 1831 al 1857 e ottenuta una rapida promozione, fu nominato generale di divisione nel 1855. Dal 1857 al 1860 svolse vari incarichi in Francia, prima di essere inviato in Cina nel 1860 al comando delle truppe francesi nella campagna congiunta anglo-francese avente l'obbiettivo di costringere i cinesi a rispettare il trattato di Tientsin del 1858. In questa veste sconfisse una grossa forza cinese a Pa-li-ch'iao (in francese Palikao), presso Pechino, il 21 settembre ed entr\u00f2 nella capitale cinese il 12 ottobre.\nIl suo nome fu coinvolto tra quello dei responsabili del saccheggio e dell'incendio dei palazzi d'estate al di fuori di Pechino, fatti che suscitarono grossa indignazione in tutto il mondo, messi in atto dalle sue stesse truppe. Egli tuttavia conserv\u00f2 ampia fama in patria e ottenne la nomina a senatore in dicembre e il titolo di \"Conte di Palikao\" nel 1862, conferitogli da Napoleone III.\nDopo lo scoppio della guerra franco-tedesca il 19 luglio del 1870, Palikao fu designato primo ministro dalla reggente imperatrice Eugenia il 9 agosto 1870, a seguito delle dimissioni di \u00c9mile Ollivier, giunte all'indomani dell'insuccesso francese presso Woerth. Il suo governo, che dur\u00f2 meno di un mese, fu testimone della caduta del Secondo Impero.\nPalikao fece pesare il proprio ruolo politico sulle personalit\u00e0 militari nel corso del conflitto: con la sua influenza pot\u00e9 costringere il maresciallo di Francia Patrice de Mac-Mahon, al comando dell'Armata di Ch\u00e2lons, ad operare un rischioso ricongiungimento con l'altra armata in cui era diviso l'esercito francese, quella di Fran\u00e7ois Achille Bazaine, costretta all'interno di Metz dall'accerchiamento prussiano. Il primo ministro spieg\u00f2 a Mac-Mahon che la sua strategia fu dettata dal timore dello scoppio della rivoluzione a Parigi. Essa si sarebbe potuta verificare qualora l'armata francese avesse realizzato un arretramento su Parigi e avesse abbandonato Bazaine al proprio destino. La decisione del capo dell'esecutivo imperiale avr\u00e0 effetti nefasti sull'esito della guerra e provocher\u00e0 il successivo attanagliamento delle forze di Mac-Mahon. Montauban sar\u00e0 spodestato dalla rivoluzione repubblicana del 4 settembre, seguita alla definitiva sconfitta a Sedan delle forze francesi, che condusse alla creazione della terza repubblica francese. In fuga verso il Belgio, si ritir\u00f2 a vita privata."}
{"id": "450730", "revid": "123255680", "url": "https://it.wikipedia.org/wiki?curid=450730", "title": "\u00c9mile Ollivier", "text": "Biografia.\nTrascorse un lungo periodo a Firenze, col padre Demostene, che era stato espulso dalla Francia per essersi opposto al colpo di Stato del 1851. Avvocato, si occup\u00f2 di processi politici e fu eletto deputato nel 1857 ed entr\u00f2 nel \"Gruppo dei Cinque\" che si opponevano alla politica di Napoleone III, sostenendo una trasformazione pi\u00f9 liberale del regime imperiale. Pubblic\u00f2 \"D\u00e9mocratie et libert\u00e9\" (1867) e \"Le 19 f\u00e9vrier\" (1868). \u00c8 stato il Primo ministro della Francia e ministro di Grazie e Giustizia, dal 2 gennaio al 9 agosto 1870, con l'incarico di elaborare una nuova Costituzione, che fu ratificata cl Plebiscito dell'8 maggio 1870.\nSi ritir\u00f2 in Italia, dopo la sconfitta della Francia e torn\u00f2 in Patria nel 1873, dedicandosi alla scrittura di opere di carattere politico e memorialistico. Pubblic\u00f2 \"L'\u00c9glise et l'\u00c9tat au Concile du Vatican\" (1879), \"Le Pape est-il libre \u00e0 Rome?\" (1882), \"1789 et 1889\" (1889), \"Solutions politiques et sociales\" (1894). Raccolse studi, articoli e ricordi in 17 volumi, che costituiscono l'\"Impero liberale\" (1891-1901). Fece parte dell'Acad\u00e9mie fran\u00e7aise dal 1870."}
{"id": "450735", "revid": "1342471", "url": "https://it.wikipedia.org/wiki?curid=450735", "title": "Biancosarti", "text": "Il Biancosarti \u00e8 un aperitivo dolce prodotto tramite distillazione di erbe, spezie e fiori, con un sapore caratterizzato dalla forte presenza di cortecce e radici. \nStoria.\nNel 1952, i fratelli Amedeo, Angelo e Mario Dalle Molle \u2013 gi\u00e0 produttori del VOV e del Cynar \u2013 acquisiscono la \"Luigi Sarti &amp; Figli\" di Bologna, nota soprattutto per la produzione del Biancosarti e dei pregiati brandy. Insieme alla \"Senatore\" \"Francesco Tenerelli\" di Catania, alla \"Freund Ballor &amp; C.\" di Torino e alla \"G.B. Pezziol\" di Padova, la Sarti entra cos\u00ec a far parte del Gruppo Grandi Marche Associate dei fratelli Dalle Molle; il quale, grazie un importante e mirato battage pubblicitario, pone alla ribalta l'aperitivo per tutto il tempo in cui resta proprietario del marchio. Con la scomparsa di Amedeo Dalle Molle (1971) e con l'insorgere di problematiche familiari che conducono alla scissione delle quote societarie, agli inizi degli anni Ottanta Angelo e Mario Dalle Molle cedono l'Azienda all'olandese \"Ervin Lucas Bols\". Dal 1995, il Biancosarti \u00e8 prodotto e distribuito dal Gruppo Campari.\nCaratteristiche.\nIl Biancosarti \u00e8 di colore chiaro e brillante e ha un sapore dolce. La sua gradazione alcolica \u00e8 del 28%.\nPu\u00f2 essere bevuto come aperitivo, liscio, con ghiaccio, con selz, oppure in cocktail e long drink.\nPubblicit\u00e0.\nL'aperitivo \u00e8 stato reso celebre dallo slogan \"Biancosarti: l'aperitivo vigoroso\", utilizzato in numerose pubblicit\u00e0 che hanno visto tra i testimonial personaggi come l'attore Amedeo Nazzari e il tenente Sheridan - Ubaldo Lay nel dopoguerra, e successivamente il tenente Kojak - Telly Savalas negli anni settanta. Anche Giorgio Gaber ha interpretato vari caroselli per il Biancosarti, nel 1967 e nel 1968, infine anche il compositore di ballo liscio Raoul Casadei \u00e8 stato testimonial del liquore Biancosarti.\nAll'inizio degli anni 2000 il regista Stefano Moro ha diretto uno spot pubblicitario per il liquore, in cui sono presenti numerose citazioni del cinema horror, tra cui Jason di \"Venerd\u00ec 13\"."}
{"id": "450742", "revid": "8596", "url": "https://it.wikipedia.org/wiki?curid=450742", "title": "Charles Cousin-Montauban, Comte de Palikao", "text": ""}
{"id": "450772", "revid": "124559155", "url": "https://it.wikipedia.org/wiki?curid=450772", "title": "Alphonse Henri d'Hautpoul", "text": "\u00c8 stato il primo ministro della Francia dal 31 ottobre 1849 al 10 aprile 1851."}
{"id": "450782", "revid": "4711", "url": "https://it.wikipedia.org/wiki?curid=450782", "title": "New Haven (Connecticut)", "text": ""}
{"id": "450787", "revid": "287204", "url": "https://it.wikipedia.org/wiki?curid=450787", "title": "Odilon Barrot", "text": "Biografia.\nNato da una famiglia di giuristi originaria di Tolosa, figlio di Jean-Andr\u00e9 Barrot (1753-1845), avvocato poi magistrato membro della Convenzione nazionale, fratello di Ferdinand e Adolphe Barrot, Odilon Barrot fu inizialmente inviato alla Prytan\u00e9e militaire a quel tempo situata a Saint-Cyr, prima di essere ammesso al Lyc\u00e9e Napol\u00e9on di Parigi per intraprendere lo studio del diritto.\nDivenne avvocato e fu ammesso all'esercizio della professione nel 1811; trov\u00f2 lavoro presso lo studio di un amico del padre, Jean-Baptiste Mailhe, avvocato al Consiglio del re e alla Corte di Cassazione. Quando questi, con la Restaurazione del 1814, venne proscritto come regicida, Barrot gli succedette in entrambi gli incarichi.\nDurante i Cento giorni, elev\u00f2 una protesta contro il ristabilirsi dell'Impero, e quello fu il suo primo atto politico.\nSotto la Seconda Restaurazione.\nMa la Seconda Restaurazione, e in particolare il Terrore bianco, non tardarono a suscitare il suo disincanto. Barrot si un\u00ec alle schiere dell'opposizione e divenne presto uno dei membri influenti del partito liberale. Si lega ad alcune figure principali del partito, come Benjamin Constant, La Fayette, il generale Foy e diversi dei pi\u00f9 celebri oratori dell'epoca; spos\u00f2, inoltre, la figlia di uno di loro, Guillaume-Xavier Labbey de Pompi\u00e8res.\nQuando alcuni cittadini protestanti di una piccola citt\u00e0 del centro, per aver rifiutato di addobbare la facciata delle proprie case per le processioni del Corpus Domini, furono condannati a pagare un'ammenda dal giudice di pace, Odilon Barrot ne prese la difesa (1818) davanti alla Corte di Cassazione e, in una clamorosa arringa, esclam\u00f2: \u00abLa legge deve essere atea\u00bb. Difese pure Wilfrid Regnauld, implicato per rancori politici in un caso d'omicidio, e present\u00f2 un'istanza nel processo al tenente colonnello Caron.\nNel 1820, essendosi opposto ad una legge secondo la quale ognuno poteva essere arrestato e incarcerato per un semplice mandato firmato da tre ministri, venne citato davanti alla corte di giustizia, ma fu assolto.\nSebbene molto legato a La Fayette e ad altri, non prese mai parte ai loro progetti per far cadere il governo, ma nel 1827 entr\u00f2 a far parte dell'associazione giacobina conosciuta sotto il nome di \"Aide toi, le ciel t'aidera\" (\"Aiuta te stesso, il cielo ti aiuter\u00e0\"), dove ritrov\u00f2 Audry de Puyraveau, B\u00e9ranger, Barthe, Duch\u00e2tel, Blanqui, Carrel e Guizot. Ne divenne il presidente e si sforz\u00f2 di mantenerla sulla direzione di un'opposizione pacifica e parlamentare. Presiedette il banchetto (il famoso banchetto delle Vendemmie di Borgogna) donato dalla societ\u00e0 ai 221 deputati firmatari della lettera del marzo 1830 a Carlo X e minacci\u00f2 di rispondere alla forza con la forza.\nSotto la Monarchia di Luglio.\nDopo le ordinanze del 26 luglio 1830 si un\u00ec alla Guardia nazionale e prese parte attivamente alla rivoluzione del 1830, sebbene non ne avesse mai dato l'avvio e ne fosse anche stato in un certo modo sorpreso. Come primo segretario della commissione municipale, che, insediatasi all'H\u00f4tel de Ville, si costitu\u00ec in governo provvisorio, Barrot ricevette l'ordine di trasmettere alla Camera dei deputati una protesta a puntualizzare le esigenze che i liberali avanzati volevano imporre al nuovo re prima di riconoscerlo. Sostenne l'idea di una monarchia costituzionale a favore del duca d'Orl\u00e9ans, contro i repubblicani, dissuadendo La Fayette dal proclamare la Repubblica.\nCon il maresciallo Maison e Auguste de Schonen, Barrot fu uno dei tre commissari scelti da Luigi Filippo per accompagnare Carlo X fuori dalla Francia. Inizialmente viene accolto molto male dal re decaduto, ma fin\u00ec col riuscire in maniera abbastanza completa nella sua missione, in modo che il sovrano stesso, in una dichiarazione, riconobbe le \u00abattenzioni\u00bb e il \u00abrispetto\u00bb che Barrot aveva dimostrato nei suoi confronti e nei confronti della famiglia reale.\nAl ritorno fu nominato prefetto della Senna; le sue concessioni alla popolazione parigina e la sua condiscendenza verso quelli che domandavano la messa in stato di accusa dei ministri di Calo X gli valsero il paragone con P\u00e9tion, il che non era un elogio, e causarono frequenti conflitti coi ministri dottrinari Guizot e Montalivet. La sua nomina fu revocata nel febbraio 1831.\nIl 28 ottobre 1830 fu eletto deputato dell'Eure e rieletto il 5 luglio 1831 simultaneamente per il 2\u00b0 collegio dell'Eure (Verneuil), il 2\u00b0 collegio dell'Aisne (Chauny) ed il 2\u00b0 collegio del Basso Reno (Strasburgo); fu successivamente eletto nel 1834, 1837, 1839, 1842 e 1846. Il regno di Luigi Filippo era ben lungi dal soddisfare i suoi desideri di riforma, e Barrot non cess\u00f2 di affermare che \u00aballargava le basi della monarchia\u00bb, nello stesso tempo protestando la propria lealt\u00e0 verso la dinastia difendeva l'idea di una monarchia contornata di istituzioni repubblicane, e divenne il capo dell'\"opposizione dinastica\" (monarchici costituzionali di sinistra, o \"partito del movimento\").\nFu un tenace oppositore del governo presieduto da Perier, fu incaricato del rapporto per la reintroduzione del divorzio, redatto con Cormenin, per conto della sinistra, il celebre \"Rendiconto\" di cui l'insurrezione democratica del 5-6 giugno 1832 fu la diretta conseguenza, e, dopo la sconfitta dei repubblicani, si scagli\u00f2, sebbene monarchico, contro le rappresaglie e le misure eccezionali. Il giorno dopo la manifestazione del giugno 1832 in occasione dei funerali del generale Lamarque, si fece indirettamente portavoce dei democratici in un colloquio con Luigi Filippo che ne riferisce lungamente nelle sue \"Memorie\". Subito dopo, nelle sue argomentazioni davanti alla Corte di Cassazione in favore dei sostenitori dei moti, domand\u00f2 ed ottenne l'annullamento del giudizio pronunciato dal consiglio di guerra, davanti a cui il governo aveva deferito gli accusati basandosi su un'ordinanza che aveva posto Parigi sotto stato d'assedio.\nDifese il diritto di associazione (aprile 1834), chiese l'amnistia per gli insorti di Lione e si oppose vanamente alle leggi del settembre 1835, unendo costantemente alle rivendicazioni in favore della libert\u00e0 l'attestazione della propria devozione alla monarchia costituzionale.\nFu inoltre uno dei principali azionisti del foglio d'opposizione \"Le Si\u00e8cle\", fondato da Armand Dutacq il 1\u00ba luglio 1836, il pi\u00f9 diffuso giornale dell'epoca.\nLa sua opposizione, come quella dei deputati che ne seguivano le idee, non cess\u00f2 che durante i governi Thiers (1836 e 1840), in cui faceva parte della maggioranza. Lott\u00f2 invece con forza contro il secondo governo Mol\u00e9, che dopo due anni (22 febbraio 1839) riusc\u00ec a far cadere formando una coalizione rimasta celebre. Si oppose ugualmente al terzo governo del maresciallo Soult e a Guizot, che ne era l'uomo forte, sforzandosi di ravvicinare l'opposizione dinastica, il centro-sinistra e il \"terzo partito\" ed appoggiando con i pronunciamenti ed i voti tutte le proposte di opposizione: vot\u00f2 contro il governo in occasione dellaffaire Pritchard\" e fu l'autore di un gran numero di proposte di legge ed emendamenti contro la corruzione politica, contro il proliferare nella Camera di deputati-funzionari, ecc.\nLa morte nel 1842 del duca d'Orl\u00e9ans, che abbracciava idee liberali, fu un duro colpo per il partito di Barrot, che cerc\u00f2 di rimpiazzare la reggenza della duchessa d'Orl\u00e9ans con quella del duca di Nemours.\nNel 1846 Barrot fece un viaggio nel Vicino Oriente, ma torn\u00f2 in tempo per prendere parte una seconda volta ai preliminari della rivoluzione. Sostenitore della riforma elettorale, nel 1847 fu uno degli organizzatori della Campagna dei banchetti per la riforma elettorale, che contribu\u00ec a provocare la rivoluzione del 1848. Assist\u00e9 a 16 di queste riunioni e, quando il governo volle mettervi termine, deposit\u00f2 a nome della sinistra una risoluzione d'accusa al governo.\nBarrot fu quindi, suo malgrado, uno degli artefici della caduta della monarchia, poich\u00e9 non seppe prevedere la forza del torrente al quale la sua eloquenza aveva preparato la via e continu\u00f2 ad aggrapparsi al programma del 1830. Il 24 febbraio, chiamato troppo tardivamente a formare un governo, tent\u00f2 di sostenere davanti alla Camera la reggenza della duchessa d'Orl\u00e9ans; invano cerc\u00f2, mostrandosi a cavallo sui \"boulevard\", di calmare il fermento generale e di salvare la monarchia. Non pot\u00e9 fare altro che constatare che il tempo delle mezze misure era ormai passato.\nSotto la Seconda Repubblica.\nGiacch\u00e9 il movimento popolare aveva portato sino alla proclamazione della Seconda Repubblica, Barrot, che ci\u00f2 non aveva auspicato, si sforz\u00f2 di imporre al nuovo Stato istituzioni conservatrici. Presidente del consiglio generale dell'Aisne ed eletto per lo stesso dipartimento all'assemblea costituente il 23 aprile 1848, si insedi\u00f2 fra i banchi della destra.\nFu nominato a maggioranza alla presidenza della commissione d'inchiesta sugli avvenimenti del 15 maggio e sulle giornate di giugno. Prese parte attiva ai dibattiti costituzionali e si sforz\u00f2 di far prevalere il bicameralismo. Vot\u00f2 per il mantenimento dello stato d'assedio, contro l'abolizione della pena di morte, contro l'incompatibilit\u00e0 delle funzioni, contro l'emendamento Gr\u00e9vy, contro il diritto al lavoro, a favore della proposta Rateau, a favore della spedizione di Roma, contro la soppressione della tassa sul sale e sulle bevande.\nLuigi Napoleone, che assunse le funzioni di presidente della Repubblica, lo nomin\u00f2 capo del governo e ministro della giustizia il 20 dicembre 1848. Ricevette l'incarico di approntare misure legislative di restrizione del diritto d'assemblea e della libert\u00e0 di stampa, e di difendere in parlamento, contro i montagnardi e il loro portavoce Ledru-Rollin, i crediti politici reclamati per la spedizione di Roma. Dopo le elezioni legislative del 1849 form\u00f2 un secondo governo. Le sue convinzioni liberali, quando il principe-presidente si orient\u00f2 verso l'autoritarismo, gli valsero la revoca dall'incarico il 30 ottobre 1849.\nNel maggio dello stesso anno venne eletto all'assemblea legislativa per il dipartimento dell'Aisne (68 782 voti su 112 795 votanti e 160 698 aventi diritto) e per quello della Senna (112 675 voti su 281 140 votanti e 378 043 aventi diritto). Appoggi\u00f2 la legge Falloux per il libero insegnamento e la legge del 31 maggio contro il suffragio universale.\nAl Colpo di Stato del 2 dicembre 1851, che non aveva previsto, fece parte dei 220 deputati che, cacciati \"manu militari\" dal Palazzo Borbone, si riunirono nel municipio del X \"arrondissement\" e tentarono di accusare il principe-presidente di alto tradimento prima che la riunione venisse interrotta dalla polizia. Brevemente imprigionato, Barrot si ritir\u00f2 dalla politica attiva.\nVenne eletto come membro aggiunto all'Acad\u00e9mie des sciences morales et politiques (1855) e si dedic\u00f2 agli studi di diritto. Col governo dell'Impero liberale retto da \u00c9mile Ollivier, accett\u00f2, dopo un colloquio con Napoleone III, la presidenza di un comitato extraparlamentare incaricato di studiare i progetti di decentralizzazione dello Stato (1869). Divenne membro titolare dell'Acad\u00e9mie des sciences morales et politiques nel 1870\nDopo la caduta del Secondo Impero, l'Assemblea nazionale lo nomin\u00f2 membro del riorganizzato Consiglio di Stato e Thiers, capo del potere esecutivo della Repubblica gliene affid\u00f2 la presidenza (27 luglio 1872) col titolo di vicepresidente. Ma le sue forze erano ormai in declino, e Barrot mor\u00ec poco dopo aver occupato il nuovo incarico.\nOpere.\nParallelamente alla sua attivit\u00e0 politica, Odilon Barrot si diede alla redazione di studi giuridici o amministrativi in cui afferm\u00f2 la propria ostilit\u00e0 alla centralizzazione, difese il primato della giustizia morale sulle giustizia sociale e si preoccup\u00f2 di associare i cittadini all'esercizio della giustizia attraverso l'introduzione della giuria pubblica. \u00c8 anche l'autore di interessanti \"Memorie\" pubblicate dopo la sua morte dall'amico Prosper Duvergier de Hauranne."}
{"id": "450794", "revid": "729019", "url": "https://it.wikipedia.org/wiki?curid=450794", "title": "Louis Eug\u00e8ne Cavaignac", "text": "Biografia.\nFiglio del convenzionale montagnardo Jean-Baptiste Cavaignac, partecip\u00f2 alla conquista francese dell'Algeria. Il governo repubblicano lo nomin\u00f2 governatore dell'Algeria e subito dopo ministro della guerra. In quella veste Cavaignac fu organizzatore della sanguinosa repressione della rivolta operaia del giugno 1848 contro il governo conservatore francese. Divenne subito dopo Primo Ministro, carica che tenne dal 28 giugno al 20 dicembre 1848. In quell'anno si present\u00f2 da indipendente alle elezioni presidenziali contro Luigi Napoleone nelle quali, nonostante fosse il favorito, ottenne solo il 19.81% dei voti. All'avvento del Secondo Impero, lasci\u00f2 l'esercito e si dedic\u00f2 al giornalismo. Fu direttore del giornale antibonapartista\u00a0\"Le Si\u00e8cle\".\nEra padre dell'uomo politico e ministro Jacques Marie Eug\u00e8ne Godefroy Cavaignac e nonno dello storico Eug\u00e8ne Cavaignac."}
{"id": "450839", "revid": "1005847", "url": "https://it.wikipedia.org/wiki?curid=450839", "title": "Achille Van Acker", "text": "\u00c8 stato primo ministro tre volte, dal 12 febbraio 1945 al 13 marzo 1946, dal 31 marzo al 3 agosto 1946 e dal 23 aprile 1954 al 26 giugno 1958."}
{"id": "450854", "revid": "177744", "url": "https://it.wikipedia.org/wiki?curid=450854", "title": "Tonga (hardware)", "text": "Tonga \u00e8 il nome in codice della secondo processore Intel pensato per l'utilizzo nei computer portatili, chiamato Pentium II-M e venne presentato il 2 aprile 1998 come successore del core Tillamook che veniva per\u00f2 commercializzato con il marchio Mobile Pentium MMX. A quei tempi, le CPU utilizzate nei sistemi mobile non erano ancora specificatamente progettate per questo scopo (cosa che \u00e8 avvenuta solo a partire dal 2003 con il primo Pentium M, Banias) ma si limitavano ad alcuni affinamenti progettuali delle versioni desktop (in questo caso il Pentium II basato sul core Deschutes) al fine di ridurne il consumo e poter quindi contribuire al contenimento dei consumi e quindi alla maggior durata delle batterie utilizzate in questo tipo di sistemi.\nCaratteristiche tecniche.\nSi trattava, come detto, di una particolare versione del core Deschutes alla base della seconda generazione del Pentium II impiegato nel settore desktop, in grado di funzionare a voltaggio ridotto, 1,6\u00a0V, e con consumi pi\u00f9 contenuti. Manteneva il pieno supporto alle istruzioni MMX e il processo produttivo a 250 nm, mentre il bus era limitato a 66\u00a0MHz; si trattava di caratteristiche che erano comuni anche al precedente modello Tillamook che per\u00f2 era basato sull'architettura P5 invece che sulla P6 dei Pentium II e Pentium II-M.\nEssendo destinato all'utilizzo nei pc portatili, non utilizzava lo Slot 1 dei Pentium II, ma un particolare \"modulo\" chiamato MMC-1, il quale conteneva oltre al core vero e proprio del processore, anche la cache L2 pari a 512\u00a0kB, che funzionava alla met\u00e0 della frequenza di BUS, e cio\u00e8 a 33\u00a0MHz, esattamente come nei Pentium II. Il modulo MMC-1 era poi collegato alla scheda madre mediante il Socket 615.\nModelli arrivati sul mercato.\nLa tabella seguente mostra i modelli di Pentium II-M, tutti basati sul core Tonga, arrivati sul mercato. Molti di questi condividono caratteristiche comuni pur essendo basati su core diversi; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:\n\"Nota: la tabella soprastante dovrebbe essere un estratto di quella completa contenuta nella pagina del Pentium II-M. Per\u00f2, dato che gli unici modelli di Pentium II-M erano tutti basati sul core Tonga, questa \u00e8 la \"copia\" di quella presente nella pagina del Pentium II-M.\"\nIl successore.\nTonga \u00e8 stato l'unico rappresentante della famiglia dei Pentium II-M, successivamente, gli inizi del 1999, Intel ha ricavato un altro processore mobile dal Pentium II, ma l'ha chiamato commercialmente Mobile Pentium II PE ed era basato sul core Dixon."}
{"id": "450864", "revid": "228587", "url": "https://it.wikipedia.org/wiki?curid=450864", "title": "Compile-time", "text": "In informatica il termine compile-time (in italiano tempo di compilazione) indica la fase di compilazione di un programma. \u00c8 usato principalmente in contrapposizione a run-time, che indica la fase di esecuzione.\nUn compilatore tipicamente effettua un controllo sulla sintassi, che include, tra gli altri, controlli sui tipi di dato e sulla visibilit\u00e0 delle variabili. Vengono inoltre eseguiti il binding statico, l'instanziazione dei template e l'ottimizzazione del codice. Queste azioni vengono anche chiamate analisi semantica. Il binding dinamico viene normalmente eseguito successivamente rispetto alla compilazione, normalmente a run-time oppure poco prima, per mezzo di un program loader. Anche i controlli sui limiti degli array non vengono normalmente eseguiti a compile-time.\nI compilatori multipiattaforma possono creare programmi che girano su differenti tipi di CPU, qualcosa che normalmente sarebbe molto lento fare a run-time, nonostante esistano sofisticate implementazioni che eseguono delle conversioni efficienti alla prima esecuzione, salvando il risultato in maniera quasi permanente, oppure ogni volta che l'eseguibile viene caricato. Queste implementazioni non sono efficienti quanto una vera compilazione multipiattaforma, ma sono l'unica soluzione pratica attuabile quando un rivenditore non produce una versione del programma per la CPU desiderata.\nQuando viene usato un interprete, normalmente non \u00e8 possibile eseguire una separazione netta tra compile-time e run-time. Potrebbe esserci una fase di interpretazione (spesso in bytecode) seguita da una di esecuzione, ma normalmente queste attivit\u00e0 sono eseguite dallo stesso software e sono trasparenti all'utente. Alcuni errori a compile-time in un programma che viene normalmente compilato potrebbero essere interpretati dal programmatore come errori a run-time: questo rende difficile controllarne il flusso di esecuzione senza un debug molto attento.\nProcessi che avvengono in compile-time sono, ad esempio, la dichiarazione di array statici e l'assegnazione dei loro valori nella dichiarazione.\nQuesti processi sono quindi irreversibili una volta compilato il progetto."}
{"id": "450866", "revid": "120856350", "url": "https://it.wikipedia.org/wiki?curid=450866", "title": "Difesa olandese", "text": "La difesa olandese \u00e8 un'apertura del gioco degli scacchi contro l'apertura di donna, sulla falsariga della siciliana contro l'apertura di re.\nIl nome deriva dall'olandese di origine alsaziana Elias Stein (1748-1811), che nel suo libro del 1789 \"Nouvel essai sur le Jeu des \u00e9checs, avec des r\u00e9flexions militaires relatives \u00e0 ce jeu\" la raccomandava come la miglior difesa contro l'apertura di donna.\nAnalisi.\nDa un punto di vista strategico 1\u2026f5, cos\u00ec come 1\u2026d5, impedisce al bianco di effettuare l'affiancamento d4-e4 che porterebbe il primo giocatore a controllare completamente il centro. Il maggiore inconveniente della spinta f7-f5 \u00e8 dato dal fatto che l'alfiere campochiaro del nero rimane bloccato dal proprio pedone in f5. \u00c8 vero che l'alfiere potrebbe essere collocato in fianchetto in b7 e proprio per questo il miglior antidoto alla difesa olandese \u00e8 considerato l'immediato fianchetto dell'alfiere campochiaro del bianco con 2. g3 seguito da 3. Ag2.\nLa difesa olandese porta solitamente a partite chiuse, caratterizzate da lunghe manovre per linee interne. Il nero deve stare attento soprattutto a non finire in posizione passiva o in posizione eccessivamente ristretta.\nTra le varianti pi\u00f9 comuni della difesa olandese ci sono:\nLa difesa olandese per anni \u00e8 stata poco considerata come fattibile per il nero per una presunta debolezza del lato di re. In realt\u00e0, se ben giocata, si tratta di una difesa senza dubbio interessante. La sua rinascita c'\u00e8 stata intorno alla met\u00e0 degli anni Ottanta, quando diversi grandi giocatori hanno mostrato che la variante Leningrado e lo Stonewall moderno offrivano buone possibilit\u00e0 di gioco per il nero.\nVarianti principali.\nStonewall.\nLo schema pi\u00f9 comune derivante dalla difesa olandese \u00e8 lo Stonewall, una struttura pedonale su casa chiara che, quindi, rende l'alfiere campochiaro (c8) molto difficile da portare in gioco. Solitamente il nero cerca di realizzare la manovra Ac8-d7-e8-g6 o Ah5 che ha per\u00f2 il difetto di essere molto lenta. Anche per questo motivo il nero cerca di arrivare a una posizione chiusa in cui le lunghe manovre che richiedono molti tempi per essere eseguite hanno un impatto minore.\nLe spinte d5 e f5 permettono un forte controllo sulla casa e4 che molto spesso viene occupata da un cavallo.\nOltre alla posizione dell'alfiere campochiaro un difetto rilevante dello Stonewall \u00e8 dato dalla debolezza della casa e5 dove spesso il bianco riesce a portare un cavallo, controllando cos\u00ec con questo avamposto molte case della posizione nera. Il bianco cercher\u00e0 di arrivare a sostenere il cavallo cos\u00ec posizionato con un altro cavallo (ad es. in f3).\nVariante di Leningrado.\nIn questa variante il nero cerca di evitare i problemi derivanti dallo Stonewall con una struttura basata sul fianchetto di re e dalla spinta d7-d6 sulla falsariga della difesa est-indiana. Il gioco pu\u00f2 continuare con:\n2. g3 g6 3. Ag2 Ag7 4. Cf3 Cf6 5. 0-0 0-0 6. c4 d6 7. Cc3 De8 o 7. ... Cc6 con gioco pari.\nGambetto Staunton.\n2. e4\n\u00c8 un tentativo di risolvere violentemente il problema del centro, ma non \u00e8 considerato particolarmente pericoloso per il nero, bench\u00e9 questi debba fare una certa attenzione come in tutti i gambetti. Il gioco pu\u00f2 continuare con:\n2. ... fxe4 3. Cc3 Cf6 4. f3 o 4. Ag5 con gioco pari\nVariante Rubinstein.\n1.d4 f5 2.c4 Cf6 3.Cc3 \"(variante Rubinstein)\"\nVariante Botvinnik.\n1.d4 f5 2.c4 Cf6 3.g3 e6 4.Ag2 Ae7 5.Cf3 0-0 6.0-0 d5 7.b3 \"(variante Botvinnik)\""}
{"id": "450891", "revid": "1305772", "url": "https://it.wikipedia.org/wiki?curid=450891", "title": "Shenmue II", "text": " \u00e8 un videogioco di avventura dinamica del 2001, sviluppato da Sega-AM2 e pubblicato da SEGA e Microsoft Game Studios per Dreamcast e Xbox. Si tratta del seguito di \"Shenmue\" (1999). \n\"Shenmue II\" \u00e8 uscito su Dreamcast il 6 settembre 2001 in Giappone e il 23 novembre 2001 in Europa. Successivamente Microsoft ottenne i diritti per la pubblicazione del gioco negli Stati Uniti su Xbox, e la versione americana per Dreamcast fu quindi annullata; la versione per Xbox usc\u00ec in Nord America il 28 ottobre 2002. \nDiversamente da \"Shenmue\", non venne realizzato un doppiaggio in lingua inglese nella versione per Dreamcast; per questo motivo al doppiaggio originale in lingua giapponese furono aggiunti i sottotitoli in inglese.\nTrama.\n\"Shenmue II\" \u00e8 ambientato sull'isola di Hong Kong, in quattro zone principali \u2013 il porto di Aberdeen, Wan Chai, la citt\u00e0 murata di Kowloon e Guilin. La storia continua l'avventura del diciottenne lottatore di arti marziali Ryo Hazuki nel cercare Lan Di, il misterioso cinese che uccise suo padre e rub\u00f2 uno strano specchio con un disegno di un drago, stavolta siamo in Cina.\nAll'inizio, l'obiettivo principale di Ryo \u00e8 di trovare il Maestro Lishao Tao e di imparare da lui che avrebbe potuto aiutarlo per trovare Yuanda Zhu, come spiegato verso la fine del primo episodio. Yuanda Zhu, d'accordo con Master Chen, pu\u00f2 aiutare Ryo a trovare Lan Di. Nel mezzo della ricerca di tracce per trovare Tao, Ryo conosce dei lavoratori del porto di Aberdeen e scopre l'esistenza di una gang chiamata The Heavens.\nRyo incontra Lishao Tao, che si scopre essere una donna chiamata Xiuying, che permette a Ryo di stare con lei e gli insegna grandi cose a proposito delle arti marziali e a proposito di s\u00e9 stesso. Inoltre prova a dimostrargli che non ha possibilit\u00e0 di sconfiggere Lan Di e che la sua avventura \u00e8 destinata a finire male.\nLishao Tao \u00e8 poco propensa ad aiutare Ryo nella sua ricerca di Yuanda Zhu e per questo Ryo si mette in proprio per trovarlo. Comunque, Tao aiuta Ryo lo stesso, vegliando su di lui. Ryo presto scopre che l'unica persona che sa dov'\u00e8 Zhu \u00e8 il leader dei The Heavens, Wuying Ren (al quale normalmente ci si riferisce come \"Ren\"). Con l'aiuto di Joy e Wong, Ryo riesce a localizzare il quartier generale dei The Heavens e poco dopo riesce a incontrare Ren. Tuttavia, Ren inizialmente prova a truffare Ryo, fino a che non si confronta con lui in un frenetico inseguimento che culmina con la rivelazione dell'esistenza del Phoenix Mirror e Ren intravede l'opportunit\u00e0 di arricchirsi e in cambio del denaro che si ricaver\u00e0 promette di aiutare Ryo.\nPoco dopo, Ryo incontra di nuovo Ren a Kowloon e la sua ricerca di Yuanda Zhu continua. Durante la ricerca, lui e Ren scoprono che non sono gli unici che stanno cercando Zhu e presto scoprono che Dou Niu, il capo di una gang chiamata The Yellowheads (nemici della gang di Ren) e il suo partner, una donna chiamata Yuan, stanno anch'essi inseguendo Zhu, per consegnarlo a Lan Di.\nDopo aver trovato abbastanza indizi, Ryo entra in un edificio apparentemente abbandonato a Kowloon. Al suo interno finalmente incontra Yuanda Zhu, ma il loro incontro dura poco perch\u00e9 Dou Niu, Yuan e altri membri dei Yellowheads compaiono alle loro spalle. Nel mezzo di uno scontro che costringe Ryo a buttarsi fuori dall'edificio, i Yellowheads catturano Zhu e lo imprigionano nel loro quartier generale in attesa dell'arrivo di Lan Di.\nRyo, con l'aiuto di Ren (e pi\u00f9 tardi di Wong e Joy), vuole salvare Zhu dalla prigionia. Insieme, lui e Ren si infiltrano nel quartier generale dei Yellowheads, dividendosi per cercare meglio. Dopo una lunga serie di eventi, Ryo arriva ad una arena di combattimento per mezzo di un ascensore dove scopre che Joy \u00e8 presa d'ostaggio da un potente combattente chiamato Baihu. Egli sfida Ryo in combattimento promettendogli che se avesse vinto, Joy sarebbe stata libera.\nRyo vince e Joy viene liberata. Subito proseguono verso il tetto poich\u00e9 \u00e8 l\u00ec che Dou Niu ha imprigionato sia Zhu che Wong. Appena Ryo arriva sul tetto, Ren si riunisce a lui e in quel momento Lan Di arriva appeso ad una scala di corde che penzola da un elicottero.\nSuperata la momentanea distrazione, Ryo ingaggia un combattimento con Dou Niu, sconfiggendolo. Subito dopo, riesce a salvare Zhu dalle grinfie di Lan Di ma non pu\u00f2 far nulla per fermarlo, e Lan Di vola via dal palazzo. In seguito, Ryo e Zhu discutono di molte cose mentre si trovano al nascondiglio di Ren a Kowloon.\nZhu rivela il vero nome di Lan Di (Longsun Zhao) e la funzione dei due specchi rappresentanti la fenice e il dragone, cio\u00e8 che dovrebbero rivelare il luogo del tesoro che \u00e8 destinato a condurre la resurrezione della Dinastia Qing. Zhu dice a Ryo che sarebbe meglio se cercasse informazioni al Bailu Village a Guilin. Ryo \u00e8 interessato dal luogo perch\u00e9 ha scoperto che Lan Di \u00e8 diretto l\u00ec.\nA Guilin, Ryo incontra una ragazza chiamata Shenhua, un abitante del Bailu Village (che si vede in alcuni sogni nel precedente episodio), ed \u00e8 qui che si rivela che il titolo \"Shenmue\" si riferisce ad un antico albero. Shenhua conduce Ryo a casa sua e appena arriva Ryo scopre che la sua famiglia \u00e8 in qualche modo connessa con gli specchi. Allora vanno alla cava di pietre dove il padre di Shenhua lavora ma trovano la miniera completamente abbandonata. Trovano una nota misteriosa e una strana spada al suo interno. Usando la spada e lo specchio Ryo sistema un meccanismo che rivela una rappresentazione gigante dei due specchi. Vicino alla fine del gioco le cose cominciano a cambiare con Shenhua che sembra avere un qualche potere sovrannaturale e il meccanismo della miniera che fa fluttuare in aria la spada.\nIl gioco finisce con questa suspense che fa intendere che la saga continuer\u00e0.\nDifferenze tra le versioni per Xbox e Dreamcast.\nQuando la versione americana del gioco fu pubblicata per Xbox nel 2002, essa presentava alcuni cambiamenti e miglioramenti apportati alla versione originale. La differenza pi\u00f9 significativa \u00e8 l'inclusione del doppiaggio inglese, con Corey Marshall che diede la voce a Ryo Hazuki (\u8449\u6708 \u6dbc \"Hazuki Ry\u014d\"). Vi furono due nuove aggiunte al gameplay: una modalit\u00e0 Snapshot per fare foto al mondo di gioco o catturare schermate dei filmati di intermezzo da salvare sull'hard disk dell'Xbox e, una modalit\u00e0 Filters per modificare i filtri di colore. La grafica ha subito un leggero miglioramento grazie al pi\u00f9 prestante hardware Xbox (per esempio furono migliorati gli effetti di luce durante scene notturne, la rappresentazione dell'acqua, ...), il frame rate \u00e8 stato fissato a 30 frame al secondo costanti (riducendo i cali che si verificavano quando il numero personaggi a schermo era notevole, nella versione per Dreamcast si verificava la scomparsa a video di questi ultimi durante le scene pi\u00f9 affollate), i caricamenti sono stati resi pi\u00f9 veloci. La versione per Xbox fece uso anche del sistema Quincunx Anti-Aliasing (come molti altri giochi Xbox).\nIl gioco in versione Xbox \u00e8 contenuto in un solo DVD ed \u00e8 stato venduto assieme a \"\". Nella versione Dreamcast invece, il gioco \u00e8 distribuito su 4 GD-ROM.\nAccoglienza.\nLa rivista \"Retro Gamer\" lo ha classificato come il miglior gioco uscito per Dreamcast assieme al capitolo precedente \"Shenmue\" su un massimo di venticinque titoli."}
{"id": "450892", "revid": "547034", "url": "https://it.wikipedia.org/wiki?curid=450892", "title": "Jean Van Houtte", "text": "\u00c8 stato primo ministro dal 15 gennaio 1952 al 23 aprile 1954."}
{"id": "450897", "revid": "1226", "url": "https://it.wikipedia.org/wiki?curid=450897", "title": "Mies van der Rohe", "text": ""}
{"id": "450900", "revid": "124123", "url": "https://it.wikipedia.org/wiki?curid=450900", "title": "Joseph Pholien", "text": "Biografia.\nFu eletto al Senato nel 1936 e tra il 1938 ed i 1939 fu ministro della Giustizia. Durante la seconda guerra mondiale fu ufficiale di fanteria e combatt\u00e9 contro i tedeschi. Sostenne il ritorno al trono del re Leopoldo III del Belgio. \u00c8 stato primo ministro dal 15 agosto 1950 al 15 gennaio 1952 e successivamente ministro della Giustizia."}
{"id": "450906", "revid": "103039627", "url": "https://it.wikipedia.org/wiki?curid=450906", "title": "Jean Duvieusart", "text": "\u00c8 stato Primo Ministro del Belgio dall'8 giugno al 15 agosto 1950 e Presidente del Parlamento europeo dal 1964 al 1965."}
{"id": "450909", "revid": "770813", "url": "https://it.wikipedia.org/wiki?curid=450909", "title": "Aviazione dell'Esercito", "text": "Il Comando Aviazione dell'Esercito (AVES, chiamata in passato Aviazione leggera dell'Esercito ALE e, per un breve periodo, Cavalleria dell'aria) sovrintende alla componente aerea dell'Esercito Italiano. L'AVES \u00e8 la pi\u00f9 giovane Specialit\u00e0 dell'Esercito Italiano ed \u00e8 l'unica specialit\u00e0 della Forza Armata che non appartiene a nessuna Arma o Corpo dell'Esercito ma \u00e8 formata da personale altamente qualificato proveniente da diversi Armi, Corpi o Specialit\u00e0.\nIl Comando AVES \u00e8 stato costituito nel 2003.\nStoria.\nL'AVES \u00e8 erede dei primi reparti di volo dell'Esercito della Grande Guerra, successivamente alla base della futura Aeronautica Militare e dell\"'Aviazione Ausiliaria del Regio Esercito\".\nCon la stesura del Trattato NATO, firmato il 4 aprile 1949 a Washington, l'Italia, che era tra i 12 Stati membri fondatori, cominci\u00f2 ad usufruire di un programma di aiuti istituito dagli statunitensi per far fronte alle esigenze operative delle forze militari facenti parte dell'organizzazione. Bench\u00e9 l'Aeronautica Militare, che in virt\u00f9 di una legge del 1937 deteneva il monopolio di tutti i velivoli militari, avesse esposto il suo parere negativo, nel 1950 vennero scelti quindici ufficiali dei vari reparti dell'Esercito per essere inviati negli Stati Uniti e ricevere una formazione per l'abilitazione al volo. Dopo gli esami che videro otto ufficiali superare il corso, venne assegnato all'Italia un quantitativo totale di 302 velivoli leggeri tra Piper L-18 ed L-21, dotazione surplus ex USAAF impiegati durante la Seconda guerra mondiale. Gli otto ufficiali costituirono il primo gruppo di istruttori che avrebbero poi formato nei reparti volo dell'Esercito Italiano le nuove generazioni di piloti. \nCostituzione.\nIl 10 maggio 1951 fu costituita presso la Scuola di Artiglieria di Bracciano con un campo di volo a Monte dell'Oro, il \"Reparto Aereo di Artiglieria\", con compiti di osservazione aerea del tiro, controllo e guida di unit\u00e0, trasporti di emergenza, collegamenti fra unit\u00e0 a terra, trasformato nel 1952 in \"Centro Addestramento Osservazione Aerea per l'Artiglieria\" (CAOAA), per l'istruzione di piloti e specialisti e contemporaneamente anche il \"Reparto riparazioni aerei leggeri\" (RRALE) per le riparazioni e la manutenzione dei velivoli presenti al campo di Monte dell'Oro. Venne cos\u00ec ufficialmente costituita l\"'Aviazione leggera dell'Esercito\" (ALE).\nNel 1954 furono istituite le prime \"Sezioni Aerei Leggeri\" (SAL) divenute poi nel 1956 \"Reparti Aviazione Leggera\" (RAL) nei quali furono ricomprese anche squadriglie di elicotteri. In quell'anno, fu varata una legge che limitava il monopolio dell'Aeronautica Militare ai soli velivoli ad ala fissa con peso superiore ai 1.500 chilogrammi, consentendo all'Esercito di costituire una propria componente aerea elicotteristica autonoma e la costituzione con velivoli L-21 di Sezioni aerei leggeri (SAL) assegnate ai comandi di corpo d'armata, di divisione e di brigata, e ai reggimenti di fanteria meccanizzata, di cavalleria e di artiglieria pesante e artiglieria pesante campale.\nNello stesso anno venne costituito a Casarsa della Delizia il \"Reparto sperimentale elicotteri\" con quattro elicotteri Agusta Bell AB 47 G2 Sioux, che nel 1958, con l'arrivo degli AB-47J Ranger, divenne la prima unit\u00e0 operativa su ala rotante dell'ALE prendendo il nome di \"1\u00ba Reparto elicotteri ALE\" e contemporaneamente vennero istituiti il \"2\u00ba Reparto elicotteri\" di Bolzano e il \"2\u00ba Reparto riparazioni ALE\" a Bologna.\nNel gennaio 1959 venne ufficialmente istituito l\"'Ispettorato dell'ALE\" e nei mesi successivi il Centro addestramento osservazione aerea per l'artiglieria divenne \"Centro addestramento dell'aviazione leggera dell'Esercito\" (CAALE) e trasferito da Monte dell'Oro a Viterbo, ricevendo la bandiera di combattimento il 4 maggio dello stesso anno.\nAgli inizi degli anni sessanta i velivoli presenti vennero affiancati dai Cessna L 19 E Bird Dog; nel 1963 arrivano 48 elicotteri Agusta Bell AB 204B Huey e nel 1965 105 AB 205 Huey. Con l'acquisizione nel 1963 degli AB-204B, il 1\u00ba Reparto elicotteri cambi\u00f2 la sua denominazione in \"V REUG (Reparto elicotteri uso generale)\" mentre il 2\u00ba Reparto elicotteri di Bolzano cambi\u00f2 la sua denominazione in \"IV Reparto elicotteri di uso generale\". Contestualmente vennero costituiti i \"Reparti aviazione leggera\" (RAL) per corpi d'armata, divisioni e brigate con Sezioni aerei leggeri (SAL) equipaggiate con L 21B o L 19E, Sezioni aerei leggeri per Enti particolari equipaggiate con aerei leggeri L 21N e \"Sezioni elicotteri da ricognizione\" (SER) equipaggiate con elicotteri AB 47G/J.\nNel 1963 l'Aviazione dell'Esercito aveva la seguente struttura:\nNel 1967 la componente elicotteristica venne potenziata con l'arrivo di 150 elicotteri Agusta Bell AB 206 Jet Ranger e tale incremento comport\u00f2 la necessit\u00e0 di avere nuovi da addestrare e di specialisti, con i piloti che prima di entrare nel CAALE venivano inviati a frequentare la \"Scuola di volo elicotteri dell'Aeronautica militare italiana\" di Frosinone, mentre per le aumentate esigenze di manutenzione presso l'aeroporto di Orio al Serio venne costituito il \"3\u00b0 RRALE\".\nNel 1971 tutti i componenti dell'ALE vennero dotati di basco e mostreggiature azzurre; nel 1973 la componente elicotteristica vide l'arrivo del primo di 24 elicotteri da trasporto Boeing CH-47 Chinook, mentre nel 1975 con l'entrata in servizio del primo di 80 aerei leggeri SIAI-Marchetti SM-1019, aereo da collegamento che ha progressivamente sostituito gli L-19 e gli L-21, venne avviato il rinnovamento della componente ad ala fissa.\nL'Aviazione dell'Esercito alla fine degli anni ottanta.\nAlla fine degli anni ottanta, l'Aviazione dell'Esercito era cos\u00ec strutturata: \nLa brigata.\nNel 1975 l'Esercito Italiano venne sottoposto ad un radicale processo di ristrutturazione passando dal livello ordinativo reggimentale a quello di brigata e tale ristrutturazione riguard\u00f2 anche l'ALE con la soppressione di RAL e REUG e la costituzione di Raggruppamenti e Gruppi Squadroni i quali, oltre al numero ordinativo, portavano il nome di una stella o di una costellazione.\nNel 1976 venne formato a Viterbo il \"4\u00b0 RRALE\" e, nello stesso anno, si ebbe l'arrivo del primo di 22 elicotteri Agusta A 109 Hirundo, utilizzato per la sperimentazione del lancio di missili controcarri BGM-71 TOW.\nNel 1983 vennero acquisiti 14 elicotteri Agusta Bell AB 212 Twin Huey, mentre nel 1984 furono dismessi gli AB 47\nIn questo periodo fu costituita anche l\"'Associazione nazionale Aviazione dell'Esercito\" che cura la pubblicazione della rivista \"Il Basco Azzurro\".\nNel 1987 entr\u00f2 in servizio il primo di 24 elicotteri AB 412 mentre nel 1988 fu ritirato dal servizio l'elicottero AB 204 e nel 1989 entr\u00f2 in servizio il primo di 60 Agusta A 129 Mangusta, elicottero da attacco di concezione e fabbricazione completamente italiana e furono poi acquistati tre aerei da collegamento Dornier DO 228 e tre Piaggio P180 Avanti.\nL'AVES.\nIl 12 giugno 1993 in virt\u00f9 della legge che fece decadere i limiti di peso di 1.500 chilogrammi, fino ad allora imposti dall'Aeronautica Militare, e a seguito di ristrutturazione degli organici dell\u2019Esercito, l'ALE perse l'aggettivo \"leggera\", e fu cos\u00ec denominata \"Aviazione dell\u2019Esercito\" (AVES).\nIl 31 ottobre 1997 pass\u00f2 alle dipendenze del Comando dei Supporti Forze Operative Terrestri (COMSUP).\nNel 1999 la situazione dell'Aviazione dell'Esercito era la seguente:\nNel gennaio del 2000, a seguito del decreto ministeriale della Difesa del 1\u00ba giugno 1999, l'Aviazione dell'Esercito divent\u00f2 una Specialit\u00e0 dell'Arma di Cavalleria, assumendo la denominazione di \"Cavalleria dell\u2019Aria\" (nell'Arma di Cavalleria) fino al 3 novembre 2003 quando ritorn\u00f2 a costituirsi e ad essere denominata Aviazione dell\u2019Esercito.\nIl 1\u00ba dicembre 2003 fu istituito il \"Comando Aviazione dell'Esercito\". Nel 2014 viene costituito il 3\u00ba reggimento elicotteri operazioni speciali \"Aldebaran\", alle dipendenze della brigata, per passare nel 2016 alle dirette dipendenze del Comando aviazione dell'esercito.\nCompiti.\nL'Aviazione dell'Esercito \u00e8 costituita dal complesso dei reparti che impiegano gli aeromobili di cui l'Esercito dispone in proprio per il soddisfacimento delle sue esigenze pi\u00f9 immediate e pi\u00f9 minute: elicotteri da trasporto,da ricognizione e da attacco oltre che velivoli ad ala fissa con i quali possono essere assolti compiti di osservazione del tiro, ricognizione, esplorazione, collegamento e combattimento.\nL'Aviazione dell'Esercito svolge quindi attivit\u00e0 di supporto aderenti alle forze di terra; non svolge quindi operazioni di supremazia aerea poich\u00e9 attivit\u00e0 peculiare dell'Aeronautica Militare.\nL'Aviazione dell'Esercito \u00e8 affidata completamente a personale dell'Esercito. Tale caratteristica permette un pi\u00f9 intimo collegamento fra le truppe operanti a terra e quelle del cielo, che sono perfettamente a conoscenza dei sistemi e degli scopi che le prime si ripromettono.\nIl ritmo operativo e le accentuate esigenze di comando, di collegamento e di manovra in ampi spazi trovano pertanto nell'AVES uno strumento di altissime prestazioni.\nOrganizzazione.\nIl Comando AVES.\nL'AVES \u00e8 coordinata dal Comando Aviazione dell'Esercito. Ha sede a Viterbo ed \u00e8 alle dipendenze del COMFOTER COE.\nFino al 2016 era posto alle dirette dipendenze del Capo di stato maggiore dell'Esercito come uno dei sei alti comandi dell'Esercito, di rango divisionale facente parte del COMFOTER e comandata da un generale di divisione appartenente alla specialit\u00e0.\nDipendono da tale alto comando due enti di livello brigata, ciascuno composto da 4 reggimenti, il 3\u00b0 R.E.O.S. e la componente addestrativa:\nReparti dipendenti.\nLa Brigata Aviazione dell'Esercito ha sede nell'Aeroporto di Viterbo.\nReparti non direttamente dipendenti dal Comando AVES.\nInfine, fanno parte dell'Aviazione dell'Esercito due reggimenti elicotteri inquadrati nella Brigata aeromobile Friuli e dipendenti dalla Divisione \"Vittorio Veneto\".\nMezzi aerei.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\""}
{"id": "450911", "revid": "8596", "url": "https://it.wikipedia.org/wiki?curid=450911", "title": "Jean Pierre Duvieusart", "text": ""}
{"id": "450919", "revid": "144796", "url": "https://it.wikipedia.org/wiki?curid=450919", "title": "Camille Huysmans", "text": "Biografia.\nOrigine, studio e attivit\u00e0 professionali.\nHuysmans \u00e8 nato come Camiel Hansen e si \u00e8 laureato in filologia germanistica all'Universit\u00e0 di Liegi. Dal 1893 al 1897 ha lavorato come insegnante prima di tornare all'Universit\u00e0 di Liegi per conseguire il dottorato in filosofia.\nGi\u00e0 da studente, ha preso contatti con il Partito Operaio (BWP), che in seguito divenne il Partito Socialista (PSB). Ha lavorato come giornalista per diverse riviste socialiste e ha assunto nel 1904 un lavoro nella federazione sindacale.\nAttivit\u00e0 nel Movimento fiammingo e politica.\n\u00c8 stata una figura importante del Movimento fiammingo. Nel 1911 ha scritto con i democristiani Frans Van Cauwelaert e Louis Franck un disegno legge per creare un'universit\u00e0 olandese a Gand.\n\u00c8 stato sindaco della citt\u00e0 di Anversa, presidente della Camera dei Rappresentanti e Primo Ministro.\nDurante la prima guerra mondiale, fugg\u00ec in Francia con i parlamentari di tutti i partiti e il governo. Huysmans fece parte di una conciliazione iniziata dai paesi socialisti in guerra. Nel 1916 a Stoccolma ha incontrato, ma sar\u00e0 breve la durata, i sostenitori della guerra.\nDurante la seconda guerra mondiale, Huysmans si \u00e8 unito al liberale Marcel-Henri Jaspar a Londra e con lui ha costituito un \"Comitato Nazionale belga\", responsabile di continuare la lotta contro la Germania a fianco degli Alleati. Poi si \u00e8 unito al primo ministro belga Hubert Pierlot e al ministro degli Esteri Paul-Henri Spaak, che fuggirono in Francia, sperando di patrocinare l\u00e0 la continuazione della guerra e che, costretti a lasciare la Francia durante l'armistizio franco-tedesco, arrivarono a Londra per formarvi il governo belga in esilio.\nDopo la liberazione, Huysmans ha assunto la funzione di capo del governo belga, dal mese dell'agosto 1946 al marzo 1947.\nCamille Huysmans nel 1926 ha fondato l'\u00c9cole sup\u00e9rieure de la Cambre, di cui \u00e8 stato primo direttore Henry van de Velde (1863-1957). Questa istituzione \u00e8 dedicata alle arti visive e ha contribuito a una nuova fioritura della pittura belga, della scultura e dell'architettura. Pi\u00f9 tardi, si aggiunger\u00e0 la scenografia e l'animazione. Chiamata all'inizio Scuola Nazionale Superiore di Arti Visive, la scuola ha annoverato tra docenti e studenti, i pittori Paul Delvaux, Jean-Michel Folon e Serge Creutz, gli architetti Leon Stijnen e Victor Bourgeois.\nFu membro della Massoneria. \nVita privata.\nAll'et\u00e0 di 26 anni spos\u00f2 Marthe d'Espagne, una brussellese, con la quale si accas\u00f2 a Bruxelles. La coppia ebbe tre figli:"}
{"id": "450932", "revid": "1226", "url": "https://it.wikipedia.org/wiki?curid=450932", "title": "Jacobus Johannes Oud", "text": ""}
{"id": "450958", "revid": "1442080", "url": "https://it.wikipedia.org/wiki?curid=450958", "title": "Feliks \u0116dmundovi\u010d Dzer\u017einskij", "text": "\u00c8 principalmente noto per essere stato il fondatore e il primo direttore della \u010ceka, la polizia segreta sovietica che diresse negli anni successivi alla Guerra civile russa.\nBiografia.\nNato in una famiglia dell'aristocrazia polacca, presso la tenuta di famiglia \"Dzer\u017einovo\", a circa 15\u00a0km di distanza dalla piccola citt\u00e0 di Ivjanec, situata nella regione di Minsk, all'interno dell'ex Impero russo (odierna Bielorussia), Dzer\u017einskij ader\u00ec giovanissimo al marxismo e venne espulso da tutte le scuole di Vilnius nel 1896 per \"propaganda rivoluzionaria\". Fondatore, membro ed attivista di numerosi gruppi di estrema sinistra, pass\u00f2 undici anni della sua vita in prigione: ad esempio fu deportato in Siberia dal 1897 al 1900 su ordine della polizia zarista.\nEvaso dal confino siberiano, nel 1901 si trasfer\u00ec a Berlino, salvo poi tornare in patria nel 1905 per prendere parte alla sollevazione dello stesso anno: fu per questo nuovamente arrestato, rilasciato nel 1910 e ancora imprigionato (stavolta per un periodo brevissimo); dal 1912 fino alla fine dei suoi giorni soggiorn\u00f2 a Mosca: nella capitale russa ader\u00ec al bolscevismo; per la sua dedizione alla causa venne soprannominato \"Feliks di Ferro\".\nDal 1917 al 1918, dopo il successo della rivoluzione russa di cui fu entusiasta sostenitore, divenne il capo della \u010ceka, la polizia politica dei bolscevichi, che si trasform\u00f2 successivamente in GPU. Dapprima fu un grande amico nonch\u00e9 collega di Lenin (che lo scelse come Ministro dell'Interno e delle comunicazioni, cariche che ricopr\u00ec dal 1921 al 1924) e dopo la morte di quest'ultimo si schier\u00f2 dalla parte di Stalin e mor\u00ec proprio mentre stava pronunciando un discorso contro l'opposizione trockijsta.\nLe sue caratteristiche di onest\u00e0 personale e incorruttibilit\u00e0, insieme all\u2019adesione incondizionata all\u2019ideologia bolscevica, gli valsero un rapido riconoscimento e l\u2019attribuzione del soprannome \u201cFeliks di ferro\u201d. Victor Serge lo descrive cos\u00ec: \u201c\u201d idealista probo, implacabile e cavalleresco, dal profilo emaciato da inquisitore, fronte grande, naso ossuto, baffi ruvidi, un viso che esprime stanchezza e durezza. Il partito aveva pochi uomini di questa tempra\u201d\u201d .\nLa creazione della polizia segreta.\nLenin considerava Dzer\u017einskij un eroe della Rivoluzione e lo design\u00f2 per organizzare la lotta contro i \u00abnemici interni\u00bb. Dzer\u017einskij espose il proprio credo in una riunione del \"Sovnarkom\" nel 1918: \u00abNon crediate che io ricerchi le forme per una giustizia rivoluzionaria: attualmente siamo impegnati in un corpo a corpo fino alla morte, fino alla fine! Io propongo, esigo l\u2019organizzazione della repressione rivoluzionaria contro gli agenti della controrivoluzione\u00bb . Il 20 dicembre 1917, il Consiglio dei commissari del popolo fonda la \u2018\u2019Ve\u010deka\u2019\u2019, acronimo di \u00abCommissione straordinaria panrussa per combattere la controrivoluzione e il sabotaggio\u00bb (pi\u00f9 conosciuta come \u010ceka, pronuncia delle due lettere \u0427\u041a, abbreviazione di \u0447\u0440\u0435\u0437\u0432\u044b\u0447\u0430\u0439\u043d\u0430\u044f \u043a\u043e\u043c\u0438\u0441\u0441\u0438\u044f - \"\u010drezvy\u010dajnaja komissija\", \"Commissione straordinaria\", in russo).\nQuando la guerra civile investe tutto il paese, Dzer\u017einskij organizza reparti di sicurezza interna per rafforzare l\u2019autorit\u00e0 delle sue milizie. Lenin gli accorda pieni poteri per la lotta contro le opposizioni (liberali, anarchiche, agrarie o nazionaliste). Questa lotta si concretizza nella soppressione della libert\u00e0 di stampa (furono chiusi d\u2019autorit\u00e0 tutti gli organi di stampa non bolscevichi, ossia il 95% della stampa russa) e nello scioglimento di tutti i partiti politici a parte il Partito comunista costituito nel 1918 dai bolscevichi.\nDurante la guerra civile, che caus\u00f2 tra 3 e 10 milioni di morti, secondo un calcolo che comprende le vittime delle carestie, Dzer\u017einskij si distingue per la determinazione implacabile nell\u2019affrontare le situazioni pi\u00f9 difficili . \u00c8 considerato uno degli artefici principali del sistema repressivo noto come Terrore rosso . Sotto la direzione di Dzer\u017einskij, in un contesto di guerra civile e di repressione generalizzata di ogni opposizione, la \u010ceka pratica su larga scala arresti arbitrari, torture ed esecuzioni sommarie .\nDzer\u017einskij participa anche al dibattito nella direzione del partito. Contrario al Trattato di Brest-Litovsk, si oppone con violenza a Lenin, fino a chiedere la sua destituzione. All\u2019inizio politicamente vicino a Lev Trockij, si avvicina a Stalin a partire dal 1921 in occasione della \u00abQuestione georgiana\u00bb, quando Lenin considera Stalin e Dzer\u017einskij responsabili della brutale politica di russificazione . Sostiene Stalin nella lotta contro l\u2019opposizione dopo l\u2019elezione a segretario generale del partito nel 1922, convinto com\u2019era che nel partito non si potesse ammettere alcuna forma di democrazia senza mettere in pericolo l\u2019esistenza stessa del Partito.\nLa \u010ceka (dopo il 1923 \"GPU\", sezione della NKVD ), invia continuamente nei campi di concentramento i \u00abnemici del popolo\u00bb, definizione abbastanza vaga da poter comprendere chiunque fosse considerato un potenziale nemico del regime .\nInfluenza crescente e scomparsa improvvisa.\nDopo la fine della guerra civile, la \u010ceka si trasforma in GPU, una sezione del ministero degli Interni (NKVD). Dal 1921 al 1924, Dzer\u017einskij cumula gli incarichi di commissario del Popolo agli Interni, di responsabile della GPU e di Presidente del Consiglio superiore dell'economia nazionale o \"Vesencha\" ruolo cui fu nominato il 31 gennaio 1924. In questa posizione fu uno degli artefici della Nuova politica economica (NEP) decisa da Lenin per ridare slancio ad una economia stremata da sette anni di guerra.\nNikolaj Valentinov, nelle memorie sul suo lavoro alla \"Vesencha\", descrive Feliks Dzer\u017einskij come un dirigente calmo e ragionevole, che cercava di non terrorizzare i suoi collaboratori pur sapendo dare prove di fermezza: \u00abApplicher\u00f2 i principi del piano con mano di ferro. Molti sanno che ho una mano pesante che pu\u00f2 colpire duro. Non permetter\u00f2 che il lavoro sia fatto come \u00e8 stato fatto sinora, cio\u00e8 in modo anarchico .\u00bb\nDopo la morte di Lenin nel gennaio 1924 Dzer\u017einskij mantenne la sua posizione di sostegno alla politica di Stalin. Il 20 luglio 1926 mor\u00ec improvvisamente per un attacco cardiaco, dopo una tempestosa riunione del Comitato Centrale nella quale, visibilmente piuttosto malato, aveva pronunciato un violento discorso contro Trotsky, Kamenev e Pjatakov, avversari di Stalin.\nEredit\u00e0 culturale.\nDavanti alla Lubjanka, ovvero il futuro palazzo del KGB, sorgeva una grande statua raffigurante Dzer\u017einskij che venne per\u00f2 abbattuta dopo il fallimento del tentativo di colpo di Stato dell'agosto 1991. L'abbattimento della statua del fondatore della polizia segreta sovietica, fu messa in opera, con l'aiuto di due gru, tra una folla festosa sventolante la nuova bandiera bianca blu e rossa a strisce orizzontali della Federazione Russa, utilizzata proprio dall'agosto 1991 e che aveva sostituito quella in uso durante il periodo dell'U.R.S.S., la bandiera rossa con falce e martello . Nella stessa piazza aveva sede la fabbrica, da lui fondata, delle calcolatrici meccaniche \"Feliks\", le pi\u00f9 diffuse nell'URSS prima dell'avvento dell'elettronica. Anch'esse erano chiamate \"Feliks di Ferro\".\nAncora, ad esempio, il punto pi\u00f9 alto della Bielorussia, il Monte Dzer\u017einskij, nonch\u00e9 le citt\u00e0 ucraine di Dniprodzer\u017eyns'k e Dzer\u017eyns'k (nomi che hanno mantenuto fino al 2016) vennero cos\u00ec chiamati in suo onore. Il centro abitato di Aygevan (in Armenia), fondato nel 1946, fu chiamato in suo onore Dzer\u017einskij fino al 1991."}
{"id": "450963", "revid": "11771", "url": "https://it.wikipedia.org/wiki?curid=450963", "title": "Dimetilchetone", "text": ""}
{"id": "450965", "revid": "11771", "url": "https://it.wikipedia.org/wiki?curid=450965", "title": "Propanone", "text": ""}
{"id": "450968", "revid": "11771", "url": "https://it.wikipedia.org/wiki?curid=450968", "title": "Beta-chetopropano", "text": ""}
{"id": "450973", "revid": "599013", "url": "https://it.wikipedia.org/wiki?curid=450973", "title": "Mek", "text": ""}
{"id": "450974", "revid": "1564499", "url": "https://it.wikipedia.org/wiki?curid=450974", "title": "BACC", "text": ""}
{"id": "450979", "revid": "56392", "url": "https://it.wikipedia.org/wiki?curid=450979", "title": "Usfl", "text": ""}
{"id": "450989", "revid": "92920", "url": "https://it.wikipedia.org/wiki?curid=450989", "title": "Difesa Gunderam", "text": "La difesa Gunderam \u00e8 un'apertura scacchistica poco utilizzata. Segue dalle mosse:\nLa teoria giudica dubbia l'idea di difendere il pedone con la donna, tanto pi\u00f9 che una sua prematura uscita pu\u00f2 essere molto nociva per il nero; la donna nera risulta inoltre malposizionata, in quanto ostruisce lo sviluppo all'alfiere camposcuro.\nQuesta apertura non si trova mai ad alti livelli, a causa del rallentamento subito dallo sviluppo nero per l'ostruzione creata dalla donna.\nIl bianco per trovarsi in vantaggio deve semplicemente sviluppare i propri pezzi in maniera naturale, per esempio con Cc3, Ac4."}
{"id": "450997", "revid": "628767", "url": "https://it.wikipedia.org/wiki?curid=450997", "title": "Cantone di Nandayure", "text": "Il cantone di Nandayure \u00e8 un cantone della Costa Rica facente parte della provincia di Guanacaste.\nConfina ad est con Puntarenas, a nord e a sud-ovest si affaccia sull'Oceano Pacifico, ad ovest con Hojancha e Nicoya.\nIl cantone di Nandayure fu creato per decreto nel 1961 nell'area territoriale conosciuta come \"Colonia Carmona\". \nI primi insediamenti risalgono all'anno 1910; il nome \"Nandayure\" deriva da una leggendaria principessa india \"chorotega\".\nL'economia si basa sull'agricoltura: cereali, allevamento di bestiame e sul turismo. Alcune delle pi\u00f9 belle spiagge della Penisola di Nicoya sono in territorio cantonale, e pi\u00f9 precisamente: Playa San Miguel, Playa Coyote, Caletas, Comosalito, e La Isla.\nGeografia antropica.\nSuddivisioni amministrative.\nIl cantone \u00e8 suddiviso in 6 distretti:"}
{"id": "451004", "revid": "11771", "url": "https://it.wikipedia.org/wiki?curid=451004", "title": "Antigene australia", "text": ""}
{"id": "451013", "revid": "1745361", "url": "https://it.wikipedia.org/wiki?curid=451013", "title": "Lincoln", "text": ""}
{"id": "451014", "revid": "339392", "url": "https://it.wikipedia.org/wiki?curid=451014", "title": "U.S. Imperia 1923", "text": ""}
{"id": "451016", "revid": "767487", "url": "https://it.wikipedia.org/wiki?curid=451016", "title": "Chi uccider\u00e0 Charley Varrick?", "text": "Chi uccider\u00e0 Charley Varrick? (\"Charley Varrick\") \u00e8 un film del 1973, diretto da Don Siegel e tratto dal romanzo \"The Looters\" di John H. Reese.\nTrama.\nCharley Varrick, un ex pilota acrobatico che si esibiva nelle fiere paesane, dedicatosi poi all'ormai poco redditizio mestiere di disinfestatore con aerei agricoli, decide di darsi alle rapine in banca insieme alla moglie Nadine e ad un paio di complici. Sceglie, per minimizzare i rischi, di colpire piccole filiali bancarie di paese: la loro scarsa protezione rende semplici le rapine e il limitato bottino che si riesce ad ottenere desta scarso interesse sia nei procuratori distrettuali sia negli sceriffi poco propensi, quindi, ad approfondire le indagini.\nIl colpo ad una banca del paese di Tres Cruces, una cittadina sita poco lontano da casa sua, Albuquerque, per\u00f2 gli va storto. La polizia, giunta inaspettata, scatena una sparatoria nel corso della quale muoiono uno dei complici di Charles, un poliziotto e un sorvegliante; la stessa Nadine rimane gravemente ferita allo stomaco. Charley e l'altro complice, Harman Sullivan, riescono a fuggire, unitamente alla moribonda Nadine. I tre si rifugiano in un bosco vicino, ma qui la donna muore e i due fanno esplodere l'auto utilizzata per la rapina per rendere irriconoscibile il corpo della complice. Successivamente salgono nel furgone da disinfestazione di Charley e fuggono verso la loro base, una grossa roulotte parcheggiata stabilmente in un camping sito in una zona isolata, che riescono a raggiungere indisturbati.\nContato il denaro rapinato, i due scoprono di avere in realt\u00e0 molto di pi\u00f9 di quanto si erano aspettati: anzich\u00e9 qualche migliaio di dollari, i sacchi ne contengono pi\u00f9 di 750.000, una cifra decisamente superiore a quanto normalmente \u00e8 depositato in quel tipo di banche. Charley si insospettisce e le sue perplessit\u00e0 vengono confermate dai notiziari televisivi che riferiscono di un importo rapinato molto modesto, ammontante a qualche migliaio di dollari. Il navigato Charley intuisce che il bottino \u00e8 parte di un'operazione di riciclaggio di denaro: \u00e8 una somma di provenienza illegale, depositata in cassaforte clandestinamente, che il direttore dell'istituto non aveva registrato nei libri contabili.\nI suoi sospetti vengono accresciuti da uno strano evento: il suicidio del direttore della filiale rapinata, la cui eventuale colpa per non aver reagito alla rapina non giustifica certo un simile gesto. In realt\u00e0 il direttore si \u00e8 suicidato dopo che Maynard Boyle, il \"responsabile\" della finanza della malavita, lo ha avvisato che i proprietari del denaro lo avrebbero ritenuto complice dei rapinatori, essendo lui e Boyle gli unici a conoscenza della presenza del denaro. Morto il direttore, la malavita organizzata non esita a mettere alle calcagna dei rapinatori un segugio, violento e senza scrupoli, Molly.\nTemendo molto di pi\u00f9 la malavita che la polizia, Charley raccomanda ad Harman di astenersi dallo spendere anche solo una minima parte del bottino, ma questi non vuol sentir ragioni: ubriacato dall'improvvisa ricchezza vuole spassarsela. Cos\u00ec Charley, mentre il complice \u00e8 in preda all'alcol, fa sparire e si tiene alla larga dalla roulotte, combinando una serie di mosse per prepararsi a ricevere l'inevitabile visita dei malavitosi, i quali, nella persona di Molly, non tardano a giungere. Harman viene ucciso di botte, mentre Charley riesce a combinare la riconsegna del denaro in modo particolare: giunge all'appuntamento con un piccolo aereo e, giocando sulla sua abilit\u00e0 di pilota acrobatico, riesce a mettere nel sacco il malavitoso assassino, tenendo per s\u00e9 il bottino e facendo in modo che il complice ucciso da Molly venga identificato con il nome di Charlie Varrick."}
{"id": "451022", "revid": "767487", "url": "https://it.wikipedia.org/wiki?curid=451022", "title": "Joey Tempest", "text": "Biografia.\nGli inizi.\nFrequenta la Odenslunda skola, ma gi\u00e0 da piccolissimo \u00e8 appassionato di musica. Il suo primo idolo fu Elton John. Grazie all'aiuto della sorella incomincia a suonare il piano e la chitarra, suonando poi per i suoi compagni di classe o per i suoi amici nella cantina di casa. La sua prima band sono i Made in Hong Kong, notevolmente influenzata dallo stile dei Sweet e dei Slade: canta e suona la chitarra, il basso all'occorrenza.\nLa tappa successiva sono i Roxanne, i cui intenti erano davvero seri. Incontra casualmente John Norum: nel 1979, a soli sedici anni, si unisce ai Force; di l\u00ec a poco avr\u00e0 inizi\u00f2 la storia, quella che porter\u00e0 gli Europe ai vertici della scena musicale internazionale. Tra le altre vicende riguardanti gli Europe, \u00e8 da ricordare che nel 1985 Joey fa il suo debutto come produttore della sorella di John Norum, Tone Norum: oltre a ci\u00f2, canta nei cori e suona tutti gli strumenti, eccetto alcuni assoli di chitarra e batteria. Il singolo \"Stranded\" diviene una hit, una canzone sullo stile degli Europe, molto pi\u00f9 soft e tendente al pop.\nNello stesso anno Joey scrive la canzone \"Give a helping hand\", in favore dei disagiati etiopi, registrata dalla Swedish Metal Aid, una band composta dai migliori hardrockers svedesi. Il produttore del singolo \u00e8 Kee Marcello. Nel 1992 invece, il cantante collabora ancora con John Norum in \"Face the Truth\", con Joey che canta in \"We Will Be Strong\" e partecipa alla scrittura di \"Counting on your love\": un risultato oltremodo piacevole.\nNell'anno 1997 pubblic\u00f2 insieme al soprano Anna Maria Kaufmann il singolo \"Running with a dream\", che divenne l'inno ufficiale della Nazionale di calcio della Germania e vide lo stesso come direttore della Royal Philharmonic Orchestra, per l'occasione. Complessivamente, cant\u00f2 in 5 brani dell'album \"Blame It On The Moon\".\nIl successo.\nLe sue vicende sono dunque intimamente legate a quelle degli Europe essendo stato lui il principale autore di musiche e testi. Gli anni '90 lo hanno visto impegnato in un progetto solista basato su un cambio di stile, con il passaggio dall'hard rock al country rock.\nLa reunion degli Europe con l'album \"Start from the Dark\" ha riscosso un buon successo globale. \nIl 27 ottobre 2006 \u00e8 uscito l'album \"Secret Society\" e, a settembre 2009, l'album \"Last Look at Eden\".\nLa nuova reunion degli Europe con il chitarrista John Norum ha portato le ultime composizioni del cantante in sonorit\u00e0 nuovamente pi\u00f9 Heavy in stile con il genere della band e la sua presenza in pubblico ha un look pi\u00f9 essenziale e \"scuro\", decisamente heavy e che richiama i tempi del primo album \"Europe\" del 1983.\nAd ottobre del 2007 ha avuto un figlio, James Joakim (che lui chiama Jamie), nel 2014 \u00e8 nato il suo secondo figlio, Jack.\nNel mese di aprile 2012 gli Europe hanno pubblicato l'album \"Bag of Bones\" (che ha debuttato al secondo posto nella classifica svedese, ed entrato in classifica in Gran Bretagna, la UK top 40 rock album charts). Il 3 marzo 2015 \u00e8 la data scelta per l'uscita italiana del decimo album da studio degli Europe, \"War of Kings\" (su etichetta Hell&amp;Back/Warner).\n\"Walk the Earth\" \u00e8 l'undicesimo album discografico degli Europe. \u00c8 stato pubblicato il 20 ottobre 2017 dalla casa discografica Hell &amp; Back. \u00c8 stato prodotto da Dave Cobb. Gli Europe hanno scelto per la registrazione i prestigiosissimi \"Abbey Road Studios\" di Londra."}
{"id": "451028", "revid": "83531", "url": "https://it.wikipedia.org/wiki?curid=451028", "title": "Hans Furler", "text": "Membro della CDU, \u00e8 stato Presidente del Parlamento Europeo due volte: dal 1956 al 1958 e dal 1960 al 1962."}
{"id": "451040", "revid": "1919892", "url": "https://it.wikipedia.org/wiki?curid=451040", "title": "Dev\u011btsil", "text": "Dev\u011btsil \u00e8 un gruppo ceco di artisti d'avanguardia.\nCome nome comune la parola indica il farfaraccio, il primo fiore che sboccia in primavera, metafora dell'intento innovatore del movimento. Il nome ceco del questo fiore significa \"nove forze\" e fu eletto perch\u00e9 il gruppo aveva nove affiliati. Fondato nel 1920 a Praga, dal 1923 ebbe una succursale a Brno.\nGli artisti del Dev\u011btsil si orientarono inizialmente verso l'arte proletaria, scoprirono poi il realismo magico e sfociarono nel poetismo.\nI padri fondatori furono il Premio Nobel Jaroslav Seifert, il critico Karel Teige e il poeta V\u00edt\u011bzslav Nezval, cui si unirono le voci di Konstantin Biebl, Franti\u0161ek Halas, Jind\u0159ich Ho\u0159ej\u0161\u00ed e Ji\u0159\u00ed Wolker.\nDopo alcuni anni di fervida attivit\u00e0, sono del 1922 gli almanacchi fondamentali \"Dev\u011btsil\" e \"Vita\", il Dev\u011btsil si spense a Brno nel 1927 e a Praga nel 1930.\nDel gruppo e dei suoi aderenti Seifert rievocher\u00e0 incontri, situazioni e luoghi di attivit\u00e0 in \"Tutte le bellezze del mondo\"."}
{"id": "451042", "revid": "547034", "url": "https://it.wikipedia.org/wiki?curid=451042", "title": "Walter Behrendt", "text": "Membro della SPD, \u00e8 stato Presidente del Parlamento Europeo dal 1971 al 1973."}
{"id": "451053", "revid": "125002776", "url": "https://it.wikipedia.org/wiki?curid=451053", "title": "Pat Cox", "text": "\u00c8 stato europarlamentare dal 1988 al 2004, iscritto al gruppo ELDR; dal 2002 al 2004 \u00e8 stato inoltre presidente del Parlamento Europeo.\nBiografia.\nNato a Dublino, ma cresciuto a Limerick, si trasfer\u00ec nella citt\u00e0 natale per studiare al Trinity College. Successivamente divenne giornalista e presentatore televisivo. Lasci\u00f2 il mondo del giornalismo per dedicarsi alla politica. Nel 1988 entr\u00f2 nel Parlamento Europeo.\n\u00c8 membro del Gruppo Spinelli per il rilancio dell'integrazione europea."}
{"id": "451061", "revid": "148107", "url": "https://it.wikipedia.org/wiki?curid=451061", "title": "Benjamin Sisko", "text": "Benjamin Lafayette Sisko \u00e8 un personaggio dell'universo fantascientifico di \"Star Trek\", interpretato dall'attore statunitense Avery Brooks. Sisko \u00e8 l'ufficiale comandante della base Deep Space Nine e delle due astronavi \"Defiant\" nella serie \"Star Trek - Deep Space Nine\"\nCarriera.\nPrimi anni.\nNato nel 2332 a New Orleans, Benjamin \u00e8 il figlio di Joseph Sisko, di etnia cajun/creola, cuoco e proprietario del ristorante \"Sisko's\". Sua madre si chiamava Sarah. In realt\u00e0, il suo corpo fu posseduto dai Profeti di Bajor allo scopo di unirsi a Joseph Sisko e concepire Benjamin, designato dai Profeti come futuro loro emissario. Sarah scomparve due giorni dopo il primo compleanno di Ben, allorquando la forma di vita lasci\u00f2 il suo corpo. Mor\u00ec in un incidente alcuni anni dopo. Joseph si spos\u00f2 nuovamente con un'altra donna che crebbe Benjamin come un suo figlio: questi infatti non venne a sapere della verit\u00e0 sulla propria nascita finch\u00e9 non gli venne rivelata dai Profeti. Ben ha anche una sorella di nome Judith e almeno due fratelli.\nSisko entra all'Accademia della Flotta Stellare nel 2350. Viene assegnato alla base stellare 137 durante gli anni di addestramento. Poco dopo la conclusione degli studi, incontra e sposa Jennifer, dalla quale avr\u00e0 il figlio Jake. La prima assegnazione di Sisko come ufficiale della Flotta Stellare \u00e8 sulla USS Livingston, dove incontra Curzon Dax, un Trill che rappresenta la Federazione presso l'Impero Klingon. Dax far\u00e0 da mentore a Sisko nei suoi primi anni di carriera. Dopo la sua morte, essendo un Trill, il simbionte di Curzon verr\u00e0 impiantato poi in Jadzia Dax mantenendo i ricordi della vita passata.\nJadzia Dax verr\u00e0 assegnata come ufficiale scientifico su Deep Space Nine.\nSisko viene quindi promosso ufficiale sulla USS Okinawa ai comandi del capitano Leyton, che subito vede nel giovane la stoffa del comando. Leyton promuove Sisko tenente comandante e fa di lui il primo ufficiale della nave. In queste vesti, Sisko combatte insieme a Leyton sulla Okinawa nella guerra tra la Federazione e gli Tzenkethi. Dopo questo incarico, Sisko viene trasferito come primo ufficiale sulla USS Saratoga. Nel 2367 la nave viene coinvolta insieme al grosso della Flotta nella tremenda battaglia di Wolf 359 contro i Borg. Come molte altre astronavi, anche la Saratoga viene distrutta e nel conflitto muore la moglie di Ben, Jennifer (le vittime saranno pi\u00f9 di 11.000). Dopo questi eventi Sisko medita di abbandonare la Flotta Stellare; nel frattempo, si trasferisce presso i cantieri marziani di Utopia Planitia dove supervisiona lo sviluppo di nuove navi, inclusa la USS Defiant, create specificamente contro future minacce Borg.\nDeep Space Nine.\nNel 2369, Sisko viene assegnato al comando della stazione spaziale Terok Nor, al largo dell'orbita del pianeta Bajor. Abbandonata dai Cardassiani, precedenti occupanti di Bajor, la stazione viene ribattezzata dalla Flotta come Deep Space Nine. Il compito di Sisko \u00e8 quello di rappresentare la Federazione su Bajor, coordinare gli aiuti alla popolazione martoriata dopo lunghi anni di occupazione e incentivarne lo sviluppo al fine di un futuro ingresso del pianeta nella Federazione. Quando scopre le condizioni poco ospitali della stazione (adibita, sotto i Cardassiani, a base militare e allo sfruttamento della forza lavoro bajoriana), Sisko medita di rassegnare l'incarico non volendo far crescere suo figlio Jake in quell'ambiente. Ad acuire la sua frustrazione avviene l'incontro con il capitano Jean-Luc Picard, incaricato dalla Flotta di preparare Sisko al compito sulla stazione: Sisko nutre infatti rancore verso Picard per il ruolo avuto nella battaglia di Wolf 359, in quanto furono le sue informazioni carpite dai Borg a permettere l'ecatombe e, tra gli altri, la morte della moglie.\nTuttavia, le cose cambiano radicalmente in seguito alla prima visita di Sisko su Bajor: qui, la leader religiosa Kai Opaka lo definisce \"Emissario dei Profeti\" e gli consegna una delle \"Lacrime dei Profeti\", un misterioso manufatto che si suppone essere stato creato dalle divinit\u00e0 bajoriane. Utilizzando il manufatto, Sisko e Jadzia Dax scoprono il primo tunnel spaziale stabile conosciuto, che consente loro di giungere nel Quadrante Gamma. Sisko scopre che il tunnel spaziale \u00e8 abitato da misteriose forme di vita aliene, i Profeti, che entrano in contatto con lui e lo esortano a restare su Bajor. Sisko comprende che le leggende bajoriane che designano il tunnel spaziale come il \"Tempio celeste\" sono in parte vere, e si convince a restare su Deep Space 9 per approfondire il mistero dei Profeti e il suo ruolo come Emissario. Il trasferimento di Deep Space 9 all'imbocco del tunnel spaziale trasforma rapidamente la stazione in un centro scientifico, culturale e politico di primo piano. Sisko a poco a poco si convince della necessit\u00e0 di accettare il ruolo di Emissario dei Profeti che i bajoriani gli impongono.\nLo scoppio della guerra contro il Dominio vede la stazione spaziale assumere una rilevanza strategica chiave in quanto prima difesa della Federazione contro le flotte d'invasione del Quadrante Gamma. Sisko riesce a convincere i Profeti a cancellare un'enorme flotta del Dominio durante il suo passaggio nel tunnel spaziale, e a ottenere dalle divinit\u00e0 aliene l'interdizione all'uso da parte delle forze del Dominio del tunnel. \u00c8 un colpo fondamentale a favore della Federazione, che contribuisce a mettere in luce Sisko davanti agli ammiragli della Flotta Stellare. Quando il suo ex capitano, l'ammiraglio Leyton, lo richiama sulla Terra per assumere il comando delle difese planetarie in vista di un possibile attacco del Dominio, Sisko e Odo scoprono per\u00f2 il tentativo di colpo di Stato dell'ammiraglio e Sisko, rifiutandosi di seguire gli ordini del suo superiore, costringe Leyton a consegnarsi alle autorit\u00e0. Aiutato dal cardassiano Elim Garak, Sisko ottiene inoltre l'ingresso in guerra dei Romulani a fianco delle forze alleate della Federazione e dei Klingon. Successivamente, la Flotta Stellare affida a Sisko, nominato intanto capitano, la direzione dell'attacco allo spazio cardassiano e la pianificazione dell'invasione di Cardassia, base del Dominio nel Quadrante Alfa.\nSisko adempie infine al destino designato dai Profeti, confrontandosi con Gul Dukat, l'ex comandante cardassiano della stazione spaziale che nel frattempo \u00e8 riuscito, attraverso un rituale demoniaco, a colpire duramente i Profeti venendo per\u00f2 posseduto da un'entit\u00e0 diabolica. Nel corso dello scontro, Sisko riesce a gettare Dukat nell'abisso infuocato delle Cave di Fuoco Bajoriane, dove tuttavia cade anch'egli. Sisko viene per\u00f2 salvato dai Profeti, i quali gli concedono cos\u00ec di vivere con loro per trasmettergli il loro sapere. Cos\u00ec, Benjamin Sisko deve separarsi dal figlio e della nuova amata moglie, Kasidy Yates, informandoli di non sapere quando potr\u00e0 ritornare a vivere con loro."}
{"id": "451065", "revid": "933835", "url": "https://it.wikipedia.org/wiki?curid=451065", "title": "Nicole Fontaine", "text": "Membro dell'UMP, \u00e8 stata Presidente del Parlamento Europeo dal 1999 al 2002. Nel 2000 ha vinto il Premio Nazionale Alghero Donna di Letteratura e Giornalismo per la sezione \"Premio Speciale della Giuria\".\nBiografia.\nNata in Normandia, figlia di un medico e nipote di insegnanti di scuola elementare, si \u00e8 laureata in giurisprudenza nel 1962 all'et\u00e0 di 20 anni, quindi ha preso una nuova laurea in Sciences Po nel 1964 e un dottorato in diritto pubblico nel 1969. La sua tesi di dottorato sui rapporti tra lo Stato e gli istituti di insegnamento privati collegati per contratto al settore pubblico \u00e8 stata pubblicata quattro volte e ampiamente diffusa, diventando il lavoro di riferimento standard nel dipartimento di Hauts-de-Seine.\nMuore, all'et\u00e0 di 76 anni, il 17 maggio 2018 a Neuilly-sur-Seine dopo una lunga malattia."}
{"id": "451069", "revid": "767487", "url": "https://it.wikipedia.org/wiki?curid=451069", "title": "Cantone di Carrillo", "text": "Il cantone di Carrillo \u00e8 un cantone della Costa Rica, ubicato nella Penisola di Nicoya, nella provincia di Guanacaste, con capoluogo Filadelfia. Il capoluogo cantonale \u00e8 ubicato a pochi chilometri da Santa Cruz, sulla strada panamericana che collega quest'ultima a Liberia.\nConfina ad Est con il cantone di Bagaces, a Sud con il cantone di Santa Cruz (Costa Rica), ad Ovest con l'Oceano Pacifico, a Nord con il cantone di Liberia.\nIl cantone fu istituito con decreto nel 1877; il nome Carrillo fu attribuito in onore all'ex presidente Braulio Carrillo Colinas.\nL'economia si basa sull'agricoltura (riso, cotone, frutta), sull'allevamento del bestiame e sul turismo. Alcune spiagge sono assai frequentate dagli amanti del surf, dello snorkeling, delle immersioni: Golfo de Papagayo, Guacamaya, Playas del Coco, Bahia Culebra, Playa Hermosa.\nIl capoluogo Filadelfia \u00e8 ubicato su un tratto di terreno pianeggiante (pampa del Guanacaste), tra i fiumi Tempisque e Palmas.\nFiladelfia \u00e8 anche conosciuta, come recita un arco eretto all'uscita del nucleo urbano, \"citt\u00e0 archeologica della Costa Rica\". Nei pressi dell'attuale insediamento sono stati infatti ritrovati molti reperti della civilt\u00e0 precolombiana chorotega, soprattutto monili in giada, adesso esposti nel \"Museo de Jade\" di San Jos\u00e9.\nGeografia antropica.\nSuddivisioni amministrative.\nIl cantone \u00e8 suddiviso in 4 distretti:"}
{"id": "451077", "revid": "767487", "url": "https://it.wikipedia.org/wiki?curid=451077", "title": "Il clan dei Barker", "text": "Il clan dei Barker (\"Bloody Mama\") \u00e8 un film del 1970 diretto da Roger Corman.\nTrama.\nI Barker sono una famiglia americana di campagna, formata da quattro fratelli, una mamma e un padre; proprio quest'ultimo verr\u00e0 abbandonato dalla propria famiglia in cerca di fortuna nel campo malavitoso. Siamo alle porte della crisi della borsa degli anni trenta e in quegli anni le rapine alle banche erano all'ordine del giorno, e proprio i Barker si specializzano in questo tipo di crimini, arraffando qua e l\u00e0 qualche \"centone\"; tra gli altri crimini commessi \u00e8 da ricordare anche il sequestro di persona con richiesta di riscatto a una ricca famiglia di industriali. Ma gli sfortunati e tristi avvenimenti portano prima alla morte del pi\u00f9 piccolo dei fratelli per overdose e, in seguito a un intervento della polizia in uno dei loro nascondigli, anche alla morte degli altri fratelli, di un amico di famiglia e infine della madre, vedendo cos\u00ec svanire i sogni di ricchezza e di prosperit\u00e0 per la sua famiglia.\nCritica.\nIl ritratto \u00e8 quello di una famiglia sanguinaria sostenuto da un buon ritmo e una buona caratterizzazione; come scriver\u00e0 Giuseppe Turroni, il film \u00e8 allo stesso tempo una satira nei confronti dei miti della societ\u00e0 americana, condito da una piet\u00e0 e da un moralismo tipici dell'epoca e un tentativo di utilizzare il cinema per narrare la storia."}
{"id": "451081", "revid": "8596", "url": "https://it.wikipedia.org/wiki?curid=451081", "title": "Jo Cals", "text": ""}
{"id": "451082", "revid": "1005847", "url": "https://it.wikipedia.org/wiki?curid=451082", "title": "Jozef Maria Laurens Theo Cals", "text": ""}
{"id": "451088", "revid": "1516566", "url": "https://it.wikipedia.org/wiki?curid=451088", "title": "Fontana (araldica)", "text": "In araldica la fontana simboleggia dottrina e benevolenza. Se ha pi\u00f9 bacini o conche o ha pi\u00f9 getti, si blasona in dettaglio enumerando\nBisante \"fontana\".\nIl termine \"fontana\" \u00e8 utilizzato anche per indicare una particolare figura costituita da un bisante d'argento, caricato da tre fasce ondate d'azzurro e, spesso, bordato da un sottile cerchio di colore. Nella blasonatura si indica solo il termine \"fontana\" e il colore del bordo.\nIn qualche caso la fontana \u00e8 costituita da un bisante d'oro caricato da tre fasce ondate di rosso. In questi casi la blasonatura deve indicare gli smalti della \"fontana\", oltre quello del bordo.\nL'araldica francese usa, per questa figura, il termine \"fontaine anglaise\" (fontana inglese).\nQuest'uso non \u00e8 riportato dal Volpicella."}
{"id": "451089", "revid": "125589388", "url": "https://it.wikipedia.org/wiki?curid=451089", "title": "Guido Picelli", "text": "Biografia.\nLa grande guerra.\nIn giovent\u00f9 lavor\u00f2 come apprendista orologiaio ma ben presto scapp\u00f2 di casa per seguire una compagnia di guitti al cui seguito viaggi\u00f2 in tutto il nord Italia. Recit\u00f2 forse anche con Ermete Zacconi, il pi\u00f9 noto attore dell'epoca.\nDopo aver aderito al Partito Socialista Italiano, allo scoppio della prima guerra mondiale assunse, inizialmente, posizioni neutraliste. Infine si arruol\u00f2 in guerra come volontario della Croce Rossa Italiana finendo nel 112\u00ba Reggimento fanteria della 103\u00aa Divisione fanteria \"Piacenza\" come sottotenente di complemento. Fu decorato con la medaglia di bronzo al valor militare e la medaglia di bronzo della Croce Rossa Italiana. In seguito decise di frequentare il corso ufficiali dell'Accademia militare di Modena.\nGli anni di Parma e la lotta armata contro il fascismo.\nRientrato a Parma ader\u00ec alla sezione locale della \u00ab\"Lega proletaria mutilati, invalidi, reduci, orfani e vedove di guerra\"\u00bb, un'emanazione del Partito Socialista Italiano, di cui nel 1919 divenne segretario.\nNel 1920 fond\u00f2 le Guardie Rosse, organizzazione che non ebbe uno sviluppo rilevante e che fu maltollerata dal PSI parmense. L'azione pi\u00f9 eclatante fu il tentativo di impedire la partenza di un treno che trasportava i \"Granatieri di Sardegna\" diretti in Albania, azione per la quale fu incarcerato.\nFu eletto alle elezione politiche del 1921 con il PSI, favorito anche dal fatto che la locale federazione comunista aveva volutamente presentato in ritardo le liste elettorali per farsi escludere dalla tornata elettorale e favorire cos\u00ec alcuni candidati socialisti tra cui lo stesso Picelli.\nNella convinzione che lo scontro con le squadre fasciste avrebbe dovuto essere anche sul piano militare, nell'estate del 1921, dopo l'esperienza delle Guardie Rosse, Picelli costitu\u00ec gli Arditi del Popolo nonostante la contrariet\u00e0 della dirigenza del Partito Socialista Italiano e del Partito Comunista d'Italia. Il 27 settembre 1921, a seguito di una perquisizione nella propria casa, Picelli fu per breve tempo arrestato per detenzione abusiva di armi. Essendo deputato, fu scarcerato e sulla sua scheda parlamentare, alla voce relativa alla professione scrisse: \"carcerato\". Nei mesi seguenti Picelli fu arrestato ancora il 5 marzo 1922 e il 31 ottobre 1922 sempre con l'accusa di possesso illegale di armi ma scarcerato per mancata autorizzazione a procedere da parte della Camera.\nSotto la guida di Picelli la sinistra social-comunista riprese l'iniziativa politica tanto da far proclamare a Picelli il 1\u00ba maggio 1922:\nIl 31 luglio 1922 fu proclamato dall'Alleanza del Lavoro lo sciopero legalitario in tutta Italia. Nella citt\u00e0 di Parma Picelli, insieme al fratello Vittorio guid\u00f2 un fronte unico antifascista (anarchici, comunisti, popolari, repubblicani e socialisti).\nIl Partito Nazionale Fascista, dopo aver fatto fallire lo sciopero in tutta Italia, invi\u00f2 Italo Balbo a Parma dove invece lo sciopero continuava. Italo Balbo arriv\u00f2 a Parma il 4 agosto per studiare la situazione. Radunati gli squadristi delle provincie limitrofe la mattina del 4 agosto presso la stazione ferroviaria tent\u00f2 un primo attacco contro il quartiere di Oltretorrente dove si erano asserragliati i socialisti.\nL'assalto fu respinto e Balbo lanci\u00f2 un ultimatum al prefetto Federico Fusco in base al quale se le forze armate non avessero ripreso il controllo del quartiere e si fossero fatte consegnare le armi sarebbe penetrato con le squadre d'azione. Il prefetto mosse l'esercito nell'Oltretorrente accolto festosamente dagli assediati dopo aver promesso che i fascisti avrebbero abbandonato il campo se fosse stato ripristinato l'ordine confiscando qualche arma.\nBalbo si irrit\u00f2 per la soluzione trovata e dichiar\u00f2 di non riconoscerne pi\u00f9 l'autorit\u00e0 e, dopo che il suo comando sub\u00ec un fallito attentato, il giorno seguente guid\u00f2 di persona un attacco a sorpresa riuscendo a varcare i ponti con la complicit\u00e0 dei soldati del \"Novara\" ma la strada gli fu sbarrata dall'esercito davanti alla chiesa di Santa Maria delle Grazie e Balbo che aveva ordine di non ingaggiare si ferm\u00f2. Durante gli scontri nel rione Naviglio si distinse l'anarchico Antonio Cieri, che Picelli aveva nominato vicecomandante degli Arditi del popolo.\nLo stesso Balbo espresse ammirazione per i propri avversari e per Picelli:\nA questo punto il Governo per sbloccare la situazione decise di destituire il prefetto e fu proclamato lo Stato d'assedio e i poteri conseguentemente passarono nelle mani dei militari. Balbo e le squadre d'azione quindi abbandonarono il campo\nIl 14 dicembre 1922, dopo la Marcia su Roma, Picelli sciolse gli arditi del popolo e, sempre a Parma, cre\u00f2 i Gruppi segreti di azione o Soldati del popolo che operarono nei primi mesi del 1923.\nIl 5 maggio 1923 Picelli e altri trentasei comunisti furono arrestati con l'accusa di aver organizzato un complotto contro i poteri dello Stato, si tratterebbe del controverso \"complotto delle cappe nere\" che port\u00f2 alla decapitazione dei vertici comunisti parmensi. Per Picelli la Camera neg\u00f2 nuovamente l'autorizzazione a procedere.\nPicelli abbandon\u00f2 il PSI diventando di fatto il leader del Partito Comunista d'Italia del parmense, passaggio che formalizz\u00f2 in Parlamento solo dopo le elezioni politiche del 1924. Per conto del partito gir\u00f2 tutta l'Italia, in particolare il Meridione, per mantenere i collegamenti con le strutture periferiche sfruttando i vantaggi dell'immunit\u00e0 parlamentare. Le elezioni del 1924 a Parma videro per la prima volta la partecipazione di una lista comunista che si un\u00ec con una parte di socialisti in \"Unit\u00e0 Proletaria\" e raccolsero il 3,6% complessivo nella provincia di Parma e il 9,8% in citt\u00e0 contendendo nella sinistra il primato al Partito Socialista Unitario.\nIl 1\u00ba maggio 1924, fu arrestato una quinta volta da parlamentare per aver esposto dal balcone della Camera dei deputati una grande bandiera rossa per protestare contro l'anticipazione al 21 aprile, della Festa dei lavoratori.\nDopo il rapimento e la scomparsa di Matteotti, Picelli prese parte alla secessione dell'Aventino (giugno 1924). A Roma sub\u00ec pi\u00f9 volte aggressioni da parte dei fascisti.\nIl confino.\nNel novembre 1926, a seguito della promulgazione delle Leggi fascistissime, Picelli e gli altri deputati aventiniani furono dichiarati decaduti dal mandato parlamentare. Picelli fu arrestato e condannato a cinque anni di confino che scont\u00f2 a Lampedusa e a Lipari, dopo sette mesi di carcere a Siracusa e Milazzo.\nDopo il rilascio dal confino di Dante Gorreri fu a quest'ultimo affidata la guida della federazione provinciale di Parma. A tale proposito il prefetto di Parma, sulla scorta di notizie tratte dal \"Notiziario della colonia di Lipari\", ritiene che Picelli avesse perso ascendente sui propri compagni per aver preteso per s\u00e9 una quota maggiore del denaro che la moglie di Gorreri era riuscita ad introdurre nella colonia penale da destinare ai confinati e che quando si decise per protesta di non ritirare pi\u00f9 le indennit\u00e0 giornaliere per i confinati dopo che erano state abbassate da 10 lire a 5 lire, Picelli si sarebbe ugualmente recato a riscuotere il pagamento facendo fallire la protesta.\nIl 9 novembre 1931, fu liberato e da Roma, si trasfer\u00ec a Milano con un nulla osta del capo della polizia Arturo Bocchini, dove si spos\u00f2 con la compagna Paolina Rocchetti. Da Milano Picelli espatri\u00f2 in Francia.\nEsilio in Francia e in Unione Sovietica.\nNel marzo 1932 fugg\u00ec dall'Italia, aiutato da \"Soccorso Rosso\", un'organizzazione di stampo comunista. La moglie Paolina Rocchetti lo raggiunse in Francia. Qui tenne infuocati comizi tra gli esuli italiani, parlando pi\u00f9 volte della resistenza di Parma. Nel luglio 1932 fu arrestato ed espulso dalla Francia. Si rifugi\u00f2 prima in Belgio e, successivamente, in Unione Sovietica.\nIn Russia fu incaricato di insegnare \"strategia militare\" alla scuola Leninista Internazionale, l'universit\u00e0 per i rivoluzionari di tutto il mondo. Svolse attivit\u00e0 politica per il Comintern, tenne i contatti tra gli esuli italiani e collabor\u00f2 a riviste politiche. Scrisse anche tre lavori teatrali che vennero rappresentati a Mosca tra i fuoriusciti e nelle fabbriche: \"Le barricate di Parma\", \"Gramsci in carcere\" e \"La rivolta delle Asturie\". Fu deluso dal comunismo stalinista, e dalle purghe staliniane tra le cui vittime erano anche molti comunisti italiani, tra i quali Dante Corneli, suo compagno di emigrazione, accusato di trotskismo e come tale rinchiuso nei campi di lavoro siberiano. Picelli rimase anche negativamente colpito da come lo stato russo trattava molti cittadini.\nSospettato anche lo stesso Picelli, nel marzo 1935 fu dapprima licenziato dalla scuola perdendo sia i buoni per acquistare i beni alimentari sia lo stipendio per pagare l'affitto infine fu inviato in fabbrica. Sentendosi in grave pericolo Picelli richiese l'intervento di Palmiro Togliatti con una lettera autografa del 9 marzo 1935, e custodita negli archivi del Comintern, in cui chiedeva sostegno contro l'umiliazione di ritornare in fabbrica. \nTogliatti fece rispondere a Roasio di rientrare \"per ora\" nella fabbrica Kaganovic a Mosca ma qui il 17 gennaio 1936 sub\u00ec ancora un processo all'interno della fabbrica con l'accusa di essere un \"frazionista\". Completamente isolato anche all'interno della fabbrica, con i propri compagni di lavoro che non gli rivolgevano pi\u00f9 la parola, A Picelli venne chiesto dal Centro Estero del Partito Comunista d'Italia, che si trovava a Parigi, un articolo sulla battaglia di Parma del 1922 che fu pubblicato nell'ottobre 1934 su \"Lo Stato Operaio\" rivista ufficiale del Partito. Nello stesso mese Picelli inoltre si rivolse nuovamente a Togliatti per chiarire la propria posizione e per sottolineare la propria opposizione ai compagni di partito sospetti di trotskismo:\nNel giugno del 1936, in un documento firmato da Stella Blagoeva (dirigente di primo piano dell'apparato del Comintern), Domenico Ciufoli e Antonio Roasio (dirigenti del Partito Comunista) si arriva alla conclusione che \"il compagno Ferro Carlo (pseudonimo di Picelli) \u00e8 politicamente buono, si orienta bene. E' necessario dargli la possibilit\u00e0 di vivere in Urss come riserva del PCI e come cittadino sovietico\", facendo in tal modo cadere ogni sospetto nei suoi confronti.\nPartecipazione alla guerra civile spagnola e morte.\n Nel luglio 1936 scoppi\u00f2 la guerra civile spagnola e Picelli chiese ufficialmente di poter uscire dall'Unione Sovietica, per combattere il franchismo. Nell'agosto del 1936 sottoscrisse il documento noto come appello ai \"fratelli in camicia nera\" pubblicato dal PCd'I con l'obbiettivo di aprire delle contraddizioni nella base di consenso del fascismo. Contemporaneamente invi\u00f2 anche una lettera agli amici parmensi in Francia, nella quale esprimeva il proprio desiderio di venire a battersi \"nel Fronte Popolare contro il fascismo e contro la guerra\", ma da \"militante disciplinato\" attendeva le disposizioni del Partito. Inoltre affermava la sua solidariet\u00e0 con il Fronte popolare che \"colle armi in pugno\" difendeva la \"Repubblica democratica spagnola\", utilizzando formule in sintonia con la posizione espressa dall'Internazionale Comunista..\nDopo un permesso negato nel settembre 1936 le pressioni del dirigente del Komintern Manuilski e il visto di Togliatti fecero s\u00ec che a Picelli fosse accordato il permesso di uscire ma fu specificato che non avrebbe in alcun modo rappresentato il Comintern in Spagna.\nPicelli lasci\u00f2 l'URSS nell'ottobre del 1936 e raggiunse Parigi, dove prese contatto con Juli\u00e1n Gorkin del POUM, un partito comunista spagnolo antistalinista accusato di essere trotskista. Gorkin lo invit\u00f2 a recarsi in Spagna per prendere il comando di un battaglione di miliziani del POUM.\nRaggiunta Barcellona i dirigenti comunisti gli inviarono un suo amico, Ottavio Pastore con l'incarico di farlo desistere dall'assumere il comando di un battaglione del POUM. Ciononostante, preso contatto con Andr\u00e9s Nin, pochi giorni dopo Picelli si arruol\u00f2 e assunse il comando di una colonna di 500 volontari del IX battaglione delle Brigate Internazionali (cosiddetta \"Colonna Picelli\").\nPicelli avrebbe dichiarato a Nin, prima di aderire alle Brigate Garibaldi, secondo una ricostruzione di Arrigo Petacco:\nAd Albacete, Picelli addestr\u00f2 i volontari della sua colonna per il fronte madrileno. Il 13 dicembre 1936, a seguito dell'accordo firmato a Parigi per la formazione di un'unica legione antifascista italiana sotto il patronato politico dei partiti socialista, comunista e repubblicano e con il concorso delle organizzazioni aderenti al comitato italiano pro Spagna, la \"Colonna Picelli\" fu inglobata nel Battaglione Garibaldi. Picelli vide in se stesso e nei volontari internazionali la realizzazione del sogno di vedere finalmente combattere per il fronte popolare antifascista, riavvicinandosi al Partito Comunista, come scrisse l'Avanti, organo del PSI massimalista.\n, conquist\u00f2 Mirabueno, villaggio strategico sul fronte di Guadalajara, suscitando l'ammirazione del comandante in capo della 12\u00aa Brigata, il generale Lukacs (l'ungherese Mate Zalka).\nQuattro giorni dopo, il 5 gennaio 1937, a 47 anni, Picelli, fu colpito a morte da una raffica di mitragliatrice nemica durante un combattimento sul fronte di Mirabueno mentre tentava di posizionare una mitragliatrice. Il corpo fu quindi abbandonato e recuperato solo pi\u00f9 tardi a causa del pericolo rappresentato dalla presenza di postazioni franchiste. La testimonianza di Anacleto Boccalatte, combattente e commissario politico della 1\u00aa compagnia del \"Garibaldi\", rilasciata su un giornale nel 1938 e riportata dalla \"Gazzetta di Parma\", \u00e8 la seguente: \u00abIl 4 gennaio [1937] riprendemmo l\u2019avanzata. Assieme al Battaglione polacco, marciammo alla conquista del Monte di San Cristobal. Su una piccola altura [El Matoral] \u2013 dopo qualche chilometro di marcia \u2013 sorprendemmo una compagnia di fascisti che si rifugi\u00f2 nelle trincee costruite sulla cresta. Pacciardi ordin\u00f2 al grosso delle truppe di fermarsi mentre la nostra prima sezione si trovava in un posto avanzato. Brevi secondi di riflessione: dovevamo proseguire o ritirarci? Noi ci trovavamo in basso; se il nemico fosse arrivato prima di noi sulle alture della colline, ci avrebbe falciati tutti con il fuoco delle sue mitragliatrici. Decidemmo di proseguire, costasse quello che costasse. A marcia forzata, ci slanciammo all\u2019attacco, e inviammo un agente di collegamento a Pacciardi per dirgli che facesse proseguire il grosso della truppa. Cos\u00ec fu fatto. Picelli, coraggioso e gagliardo come sempre, alla testa dei militi della nostra compagnia, ci guidava all\u2019attacco ... Fu lui che ci fece rimarcare che su una cresta che dominava una parte delle alture dove ci trovavamo, vi era un nido di mitragliatrici. Dette subito l\u2019ordine di piazzare una mitragliatrice pesante per non essere preso ai fianchi. Io e Picelli con tre o quattro volontari andammo a piazzare la mitragliatrice. Ma prima che ci raggiungesse il grosso della compagnia fummo scoperti e fatti segno a scariche nemiche. Picelli cadde colpito a morte. Accorsero i porta-feriti, ma le scariche di mitragliatrice impedirono il trasporto del nostro capitano. Fummo costretti a metterlo nella barella e attendere la notte per trasportare la sua salma. Cos\u00ec cadde Guido Picelli, eroe purissimo\u00bb. Anche un soldato del Battaglione Garibaldi, Giovanni Bruno Passeri, di Casalmaggiore dichiar\u00f2 di essere stato testimone oculare della morte in combattimento di Guido Picelli.\nIl governo repubblicano spagnolo fece celebrare i funerali di stato a Barcellona, a Madrid e Valencia.\nDubbi sulla versione ufficiale della morte di Picelli.\nIl comandante degli \"Arditi\" del Battaglione Garibaldi, Giorgio Braccialarghe, che aveva preso parte al recupero, in prima linea, della salma di Picelli, rifer\u00ec: \"La pallottola che l'ha fulminato, l'ha colpito alle spalle, all'altezza del cuore\" e tale affermazione, gi\u00e0 all'epoca, sembr\u00f2 ventilare l'ipotesi che il parmense fosse stato colpito da \"fuoco amico\", anche se Braccialarghe precis\u00f2 che ci\u00f2 era dovuto al fatto che si era girato verso i suoi compagni esponendosi al fuoco nemico..\nLa dinamica del singolo colpo al cuore sparato alle spalle \u00e8 stata ripresa anche da fonti pi\u00f9 recenti che si sono chiesti se ci\u00f2 potesse configurare l'ipotesi di \"fuoco amico\" casuale oppure premeditato.\nIn particolare, il regista Giancarlo Bocchi, dopo lunghe ricerche effettuate negli archivi sovietici e spagnoli, pur in mancanza di prove documentali attendibili, sposa l'ipotesi dell'omicidio politico premeditato, ritenendo la versione ufficiale sulla morte di Picelli \"una versione costruita\" a seguito di un ordine impartito da Mosca. La polizia segreta stalinista, infatti, si era gi\u00e0 interessata di Picelli quando questi si trovava in URSS e, in Spagna, si stava occupando dell'eliminazione dei dissidenti. Secondo Bocchi, Anacleto Boccalatte, il testimone principale dell'uccisione del parmense, sarebbe stato un agente che lavorava a stretto contatto con l'NKVD (Polizia segreta sovietica). Un altro combattente a Mirabueno, Antonio Eletto, anch'egli comunista, avrebbe inoltre dichiarato -secondo Bocchi -che in realt\u00e0, quel giorno, il reparto di Picelli non aveva a disposizione alcuna mitragliatrice, mettendo in crisi tutta la ricostruzione della meccanica dell'uccisione. Anche secondo l'opinione di Arrigo Petacco la morte di Picelli andrebbe attribuita ad emissari comunisti del Comintern che, in seguito, si coprirono inserendo il combattente antifascista nell'albo dei caduti in battaglia .\nTale interpretazione, in circolazione gi\u00e0 dagli anni '50, nell'ambito della propaganda politica legata al contesto della guerra fredda, non ha trovato finora alcuna prova documentale certa a suo sostegno. Per tale motivo finora non \u00e8 accreditata dagli storici che si sono occupati con criteri scientifici della vicenda.\nIl ricordo.\nDurante la Resistenza venne formato in provincia di Parma il \"Battaglione Picelli\", suddiviso in due formazioni, di cui una al comando di Dante Castellucci, dove combatt\u00e9 pure la compagna di Castellucci, Laura Seghettini.\nIn Friuli venne formata la divisione partigiana \"Picelli-Tagliamento\" e la 157\u00aa Brigata Garibaldi \"Guido Picelli\". La citt\u00e0 natale di Guido Picelli, Parma, gli ha intitolato una piazza cos\u00ec come altre numerose localit\u00e0, fra cui Bibbiano, in provincia di Reggio Emilia, Montechiarugolo, in provincia di Parma, Sorbolo, in provincia di Parma, Ferrara, Melito di Napoli.\nIn borgo Cocconi di Parma vi \u00e8 una lapide dedicata a Picelli con su scritto\nUn monumento a ricordo di Guido Picelli \u00e8 stato inaugurato in Oltretorrente.\nRiferimenti nella cultura di massa.\nGuido Picelli e la sua compagna sono i protagonisti del romanzo di Alberto Bevilacqua \"Una citt\u00e0 in amore\", ambientato a Parma, dalla fine dell'Ottocento agli anni cinquanta del Novecento. Lo stesso Bevilacqua lo precisa nella nota finale del libro: \u00abIl Guido del romanzo \u00e8 Guido Picelli, una figura che potremmo definire simbolica rispetto a ci\u00f2 che ha rappresentato Parma nel nostro secolo, ma nella proiezione mitica, fantastica, di coloro che videro e lottarono al suo fianco. Il Picelli cos\u00ec com'\u00e8 ricordato ancora oggi in certi quartieri di Parma vecchia\u00bb.Alberto Bevilacqua ricorda Picelli anche nel suo film \"Questa specie d'Amore\", dove fa recitare Ugo Tognazzi nelle due parti di padre e figlio. Il padre \u00e8 un vecchio partigiano e durante una manifestazione con comizio scopre una lapide dedicata alla memoria di Guido Picelli.\nOnorificenze.\n Medaglia di bronzo al merito della Croce Rossa (servizi in zona di guerra)"}
{"id": "451091", "revid": "219110", "url": "https://it.wikipedia.org/wiki?curid=451091", "title": "SysOp", "text": "SysOp (o sysop) \u00e8 un neologismo nato come parola macedonia dei termini inglesi \"System Operator\" (traducibile in italiano come \"operatore di sistema\"). Con esso si intende l'amministratore di un sistema informatico multi-utente, come un \"bulletin board system\" (BBS), una comunit\u00e0 virtuale di servizi \"online\" o una generica rete di servizi basata su Internet.\nStoricamente, il termine \"system operator\" veniva utilizzato in lingua inglese per riferirsi al gestore di qualunque tipo di sistema di \"computer\", in particolare i \"mainframe\". L'uso del termine si espanse a cavallo fra gli anni ottanta e novanta, inizialmente per riferirsi agli operatori BBS."}
{"id": "451101", "revid": "123348070", "url": "https://it.wikipedia.org/wiki?curid=451101", "title": "Carrillo", "text": ""}
{"id": "451106", "revid": "770685", "url": "https://it.wikipedia.org/wiki?curid=451106", "title": "Appello Cristiano Democratico", "text": "Appello Cristiano Democratico (in olandese: Christen-Democratisch App\u00e8l, CDA) \u00e8 un partito politico di orientamento cristiano democratico fondato nei Paesi Bassi nel 1980. Esso si \u00e8 affermato dalla confluenza di tre distinti soggetti politici:\nStoria.\nPrima del 1980.\nFin dal 1880 l'ARP ed il KVP collaborarono attivamente in parlamento, anche per difendere la libert\u00e0 d'insegnamento e la possibilit\u00e0 di costituire scuole confessionali - il nome del primo di questi due, il Partito Anti-Rivoluzionario, rievoca proprio questa impostazione anti-secolarista. Il CHU nacque solo nel 1894 per iniziativa di alcuni protestanti fuoriusciti dall'ARP, che non condividevano i rapporti tra Paesi Bassi e Santa Sede. Ci\u00f2 nonostante dal 1918 i tre partiti ebbero in parlamento la maggioranza dei deputati e due, su tre, presero quasi sempre parte ai vari governi.\nAnche nell'immediato dopoguerra i partiti cristiani confermarono il proprio peso nel 1963, ottenendo il 51% dei suffragi. Consapevoli, per\u00f2, che la societ\u00e0 olandese cominciava a secolarizzarsi e grazie alle aperture cattoliche del Concilio Vaticano II, diedero vita alla \"Commissione dei 18\" (sei per ogni partito), un \"pensatoio\", con il compito di delineare comuni linee di azione. Alle elezioni del 1972, i tre partiti raccolsero, per\u00f2, solo il 32% dei voti. Questo calo fu dovuto anche dalla nascita, nel 1968, del Partito Politico dei Radicali (PPR), che raccolse sia la sinistra cattolica che quella protestante e che poi conflu\u00ec nel partito \"Sinistra Verde\".\nNel 1973, i tre partiti diedero vita ad un federazione e ad un unico gruppo parlamentare, presero anche parte al governo del socialdemocratico Den Uyl, che per\u00f2 rifiut\u00f2 ministri del CHU. Questo rifiuto rese pi\u00f9 tesi i rapporti in seno alla federazione. Nelle elezioni del 1977, i tre partiti mantennero invariati i propri consensi e guidarono, con Dries van Agtun del KVP, un nuovo governo insieme ai liberali conservatori. L'inatteso governo con i liberali determin\u00f2 la frattura tra progressisti e conservatori in seno alla federazione, i primi rimasero nella federazione e furono detti \"lealisti\". Nel 1980 i partiti si fusero nell\"'Appello Cristiano Democratico\".\nDal 1980.\nDopo le elezioni del 1981 il CDA non pot\u00e9 continuare nell'alleanza con il VVD, si alle\u00f2 con i socialdemocratici del PvdA e Van Agt divenne nuovamente primo ministro, ma il governo dur\u00f2 appena un anno. Alle elezioni del 1982 il CDA fu guidato da Lubbers che port\u00f2 il partito alla vittoria e ad un governo con il VVD. Il governo di centro-destra fu riconfermato nel 1986. In questi anni il governo si impegn\u00f2 nella riforma delle pensioni e nella liberalizzazione dei servizi pubblici. Nel 1989, il CDA mantenne i consensi delle elezioni precedenti, ma visto il non brillante risultato del VVD fu costretto a dar vita al terzo governo Lubbers, questa volta di centro-sinistra, con il PvdA. Nelle elezioni del 1994, il CDA scese al 22,23% a causa delle sue divisioni interne. Fu quindi creata una coalizione che escludeva il CDA; per la prima volta dal 1918 si aveva una coalizione governativa senza un partito confessionale. Nel 1998 il partito raggiunse il suo minimo storico, scendendo al 18,37%. Nonostante ci\u00f2, le elezioni del 2002 punirono duramente la coalizione al governo ed il CDA, in quanto all'opposizione, ne benefici\u00f2 guadagnando dieci punti percentuali e tornando primo partito olandese. Il CDA diede vita, allora, ad un governo di centro-destra, guidato dal suo leader Jan Peter Balkenende, insieme sia al VVD che alla Lista Pim Fortuyn. Il governo dur\u00f2 solo pochi mesi; nelle elezioni del 2003, la LPF ridusse fortemente i suoi consensi; il CDA, ancora primo partito, cerc\u00f2, allora, di dar vita ad un esecutivo con la PvdA, ma non riuscendovi cre\u00f2 un esecutivo \"centrista\" insieme al VVD e ai D66, liberali progressisti.\nAlle politiche anticipate del 2006, il quadro politico olandese si complic\u00f2 particolarmente. Nelle elezioni si rafforz\u00f2, infatti, il Partito Socialista, il partito pi\u00f9 a sinistra, che guadagn\u00f2 ben 25 seggi, ed ottenne un buon risultato il Partito per la Libert\u00e0, liberal-conservatore nato da una scissione dei liberali, che conquist\u00f2 9 seggi. Persero consensi tutti i partiti maggiori: il CDA (-3), il PvdA (-10), il VVD (-6) e la Lista Pim Fortuyn che perse la propria rappresentanza in parlamento. Il CDA scese dal 28,62% al 26,51%, ottenendo 41 seggi. Il calo dei democristiani sembra aver avvantaggiato l'Unione Cristiana (CU), socio-conservatori, che con il 2,1% dei voti pass\u00f2 da 3 a 6 seggi. Nonostante il calo dei consensi, il CDA rest\u00f2 comunque il primo partito olandese e torn\u00f2 a guidare il paese con Balkenende, sostenuto anche dai socialdemocratici del PvdA e dai socio-conservatori della CU.\nLe politiche 2010 segnarono un ulteriore e forte calo per i democristiani del CDA (- 12,9%), che divennero il quarto partito in Parlamento. A crescere furono i liberali del VVD (+5,8%), i socio-liberali di D66 (+4,9%), gli ecologisti di GL (+2%), ma soprattutto i liberal-populisti del Partito per la Libert\u00e0 (+9,4%). Sonora sconfitta la sub\u00ec anche il Partito Socialista Olandese (- 7,7%). Ci\u00f2 nonostante il CDA entra a far parte di una coalizione di minoranza con il VVD, sostenuta esternamente dal PVV.\nIl 21 aprile 2012 il PVV ritira il suo appoggio all'esecutivo, provocando la crisi di governo.\nLe successive elezioni, nel settembre 2012, risultano estremamente negative per il CDA, che conquista appena all'8,51% dei voti espressi (-5,1%) e 13 seggi alla Camera (-8), scivolando in quinta posizione. In tal modo i democristiani sono gradualmente passati dal 28,62% dei consensi del 2003 all'8,51% del 2012 e la perdita di ben 31 seggi.\nNel 2017, dopo cinque anni all'opposizione, i democristiani registrano una discreta ripresa salendo al 12,23%. Il risultato permetter\u00e0 al CDA di tornare al governo all'interno del terzo esecutivo guidato dal liberale Mark Rutte.\nIl CDA manterr\u00e0 gli stessi numeri per le europee del 2019, stabilizzandosi al 12,18%.\nIdeologia.\nIl CDA, pur essendo nato come un partito d'ispirazione cristiana, oggi raccoglie tra i suoi membri anche Ebrei, Musulmani, Ind\u00f9. Si caratterizza come un partito di centro con tendenze conservatrici essenzialmente in campo etico. Il CDA \u00e8 contrario alla legalizzazione delle droghe e della prostituzione e chiede una restrizione della legislazione su aborto ed eutanasia.\n\u00c8 membro del Partito Popolare Europeo e dell'Internazionale Democratica Centrista.\nA partire dal congresso avvenuto il 21 gennaio 2012, il partito assume posizioni sempre pi\u00f9 centriste.\nAlcune politiche proposte sono:\nValori principali.\nLe posizioni di partito del CDA sono in gran parte in linea con quelle di altri importanti partiti democratici cristiani europei. Quattro concetti chiave, che traducono i valori fondamentali della Bibbia, svolgono un ruolo importante:\nCome vengono applicati questi valori.\nIn pratica, i valori fondamentali si traducono nelle seguenti posizioni:\nBasato sul principio della responsabilit\u00e0 estesa, il CDA \u00e8 stato a favore di un governo che si \u00e8 ritirato negli ultimi vent'anni, dando alle persone pi\u00f9 spazio per assumersi le proprie responsabilit\u00e0. In questo, tuttavia, il CDA va meno del VVD, che vuole colmare il \"gap\" che il governo precedente lascia dietro di s\u00e9 dal mercato anzich\u00e9 dalle organizzazioni della societ\u00e0 civile. Sebbene il CDA non rigetti il capitalismo e sostenga gli sforzi per introdurre pi\u00f9 forze di mercato nel settore pubblico, il CDA non vede il mercato come la soluzione definitiva ai problemi in termini di efficienza e relazioni sociali.\nAl fine di creare una societ\u00e0 in cui le persone sappiano dove si trovano e ricevano rispetto, il CDA attribuisce grande valore al ripristino di norme e valori dal principio di giustizia.\nSebbene il CDA sia stato una delle forze trainanti dell'austerit\u00e0 della sicurezza sociale, il valore fondamentale della solidariet\u00e0 viene alla luce nel desiderio di mantenere le tasse e le indennit\u00e0 dipendenti dal reddito. Da questo principio, il CDA \u00e8, ad esempio, contro l'ulteriore liberalizzazione del mercato degli affitti. Anche il rimborso del debito nazionale in una generazione viene difeso dal punto di vista della solidariet\u00e0 (verso le generazioni future).\nSulla base del principio di buona amministrazione, il CDA vuole ridurre le emissioni di CO2. Da questo punto di vista, il CDA non si oppone alla generazione di energia nucleare a medio termine. Sulla base del principio di buona amministrazione, il CDA \u00e8 a favore di norme europee pi\u00f9 rigide per quanto riguarda il benessere degli animali."}
{"id": "451108", "revid": "78273", "url": "https://it.wikipedia.org/wiki?curid=451108", "title": "Christen-Democratisch App\u00e8l", "text": ""}
{"id": "451117", "revid": "1372005", "url": "https://it.wikipedia.org/wiki?curid=451117", "title": "Adolfo di Nassau", "text": "Biografia.\nAdolfo era figlio del conte Valderamo II e di Adelaide von Katzenelnbogen. Suo fratello, Diether, fu arcivescovo di Treviri.\nElezione a re.\nAll'epoca della sua elezione Adolfo aveva poco pi\u00f9 di quarant'anni. La sua attivit\u00e0 politica si era sin ad allora limitata all'alleanza con l'arcivescovo di Colonia. Non disponeva neppure dell'intero patrimonio della famiglia dei conti di Nassau, situato in principalmente a nord e nord-ovest di Francoforte sul Meno. Adolfo non disponeva di una propria cancelleria, ma, grazie ai suoi rapporti con gli arcivescovi di Treviri e Colonia, aveva probabilmente una buona conoscenza della situazione politica nella zona del medio Reno e di Magonza. Parlava, oltre al tedesco, anche francese e latino, cosa che per l'epoca era insolita persino tra i nobili.\nRodolfo I, predecessore di Adolfo, non era riuscito a convincere il re di Boemia, Venceslao II a sostenere l'elezione a re di Alberto d'Asburgo, figlio di Rodolfo. Le perplessit\u00e0 di Venceslao e degli altri principi tedeschi rispetto ad un'elezione di Alberto non vennero meno con la morte di Rodolfo. Solamente il conte palatino Ludovico il Severo assicur\u00f2 il proprio voto ad Alberto. Secondo un documento del secolo XIV i risentimenti verso Alberto erano tanto profondi che l'arcivescovo di Colonia, Siegfried von Westerburg, fece del rifiuto una questione di principio, argomentando che non era giusto che il figlio succedesse al padre.\nInoltre Venceslao e Siegfried si accordarono con Gerhard II von Eppstein, arcivescovo di Magonza, acch\u00e9 il futuro re servisse principalmente i loro interessi. Venceslao riusc\u00ec a portare dalla propria parte anche il margravio di Brandeburgo e il duca di Sassonia, mentre il Conte palatino del Reno e l'arcivescovo di Colonia non opposero resistenza.\nGli impegni di Adolfo verso i principi.\nUna volta assicuratasi la maggioranza, l'arcivescovo di Colonia propose ai principi tedeschi riuniti nel collegio elettorale il nome di Adolfo di Nassau. Questi era disposto, nell'eventualit\u00e0 di una sua elezione a re tedesco, a fare vaste concessioni ai principi, e a far proprie le loro indicazioni politiche.\nIl primo a valersi di questa disponibilit\u00e0 fu l'arcivescovo di Colonia, il quale, il 27 aprile 1292, ancor prima dell'elezione di Adolfo, si fece confezionare da quest'ultimo un documento (\"capitulatio\") nel quale, in caso di elezione, venivano confermate una lunga lista di propriet\u00e0, di sequestri di citt\u00e0 e castelli imperiali, nonch\u00e9 la somma di 25.000 marchi d'argento. Inoltre Adolfo assicurava all'arcivescovo il proprio sostegno contro eventuali avversari, e si impegnava a che nessun avversario dell'arcivescovo entrasse a far parte del consiglio imperiale. Adolfo si impegnava a dare, dopo l'elezione, assicurazioni sufficienti dell'adempimento dei propri impegni, e se fosse stato altrimenti a rinunciare al trono.\nAnche gli altri principi ottennero analoghe assicurazioni da Adolfo, anche se successivamente all'elezione. Chi ottenne i maggiori vantaggi fu il re di Boemia Venceslao: Adolfo gli promise di revocare ad Alberto d'Asburgo i ducati d'Austria e Stiria. Questa manovra doveva avvenire secondo la falsariga della lotta tra Rodolfo I e Ottocaro II (re di Boemia e padre di Venceslao): dapprima Alberto doveva essere chiamato a presentarsi di fronte ad un tribunale imperiale. Se non avesse accettato di comparire, le decisioni del tribunale dovevano essere eseguite, anche facendo uso della forza. Cos\u00ec Venceslao avrebbe avuto di ritorno i territori che il padre aveva dovuto cedere agli Asburgo.\nA principato vescovile di Magonza furono promesse le citt\u00e0 imperiali di M\u00fchlhausen e Nordhausen, in Turingia, oltre a vantaggi di natura finanziaria. Come il collega di Colonia, anche l'arcivescovo di Magonza pretese che nessuna persona a lui sgradita facesse parte del consiglio imperiale.\nIn confronto ai vantaggi ottenuti dagli arcivescovi di Magonza e Colonia e dal re di Boemia, le richieste del conte palatino e dell'arcivescovo di Treviri furono molto limitate.\nIl 5 maggio 1292 Adolfo venne eletto re, e l'incoronazione ebbe luogo il 24 di giugno ad Aquisgrana. Ma il re aveva ben pochi margini di manovra, proprio per l'entit\u00e0 delle promesse fatte.\nPromesse non mantenute.\nCome aveva convenuto con l'arcivescovo di Colonia, Adolfo, dopo l'incoronazione, rimase per quattro mesi nei territori dell'arcidiocesi. Ma, a dispetto degli accordi fatti, Adolfo si emancip\u00f2 ben presto dalle promesse fatte a chi lo aveva sostenuto, senza esitare ad allearsi con i loro nemici al fine di perseguire i propri interessi. Per esempio conferm\u00f2 e addirittura estese i diritti della nobilt\u00e0 e della citt\u00e0 di Colonia, che si erano rivolti a lui in opposizione all'arcivescovo. In questo modo veniva frustrato il tentativo dell'arcivescovo di riacquistare la propria influenza nella citt\u00e0.\nAnche le assicurazioni a Venceslao riguardo ai ducati d'Austria e Stira vennero rapidamente dimenticate. Alberto seppe gestire con un abile diplomazia il confronto con il nuovo re, e, nel novembre 1292 ottenne l'investitura ufficiale sui ducati d'Austria, di Stiria, sulla Marca vindica e sulla citt\u00e0 di Pordenone, in cambio della restituzione del tesoro imperiale, che era rimasto in suo possesso. Il possesso di tali gioielli, insegne e reliquie dell'Impero, erano un indizio importante per la legittimit\u00e0 dell'autorit\u00e0 del sovrano, ma non una \"condicio sine qua non\". Adolfo, con ogni sua decisione, si allontanava sempre pi\u00f9 dalle promesse fatte ai principi, ma in modo tale che nessuno potesse accusarlo di aver violato i patti.\nCome sovrano Adolfo seppe agire con grande sicurezza. La sua corte divenne una calamita per chi cercava una tutela dai principi imperiali, che diventavano di giorno in giorno pi\u00f9 potenti. Egli tenne diverse diete, e rinnov\u00f2 il Landfrieden di Rodolfo I d'Asburgo per altri dieci anni, oltre a promuovere almeno altri due Landfrieden regionali.\nUno degli strumenti pi\u00f9 importanti del potere di Adolfo era il diritto feudale. Dai principi ecclesiastici egli pretendeva un compenso per l'investitura di regalie, e questa richiesta era talvolta esorbitante. I contemporanei videro in quest'atteggiamento una sorta di simonia. Gli storici moderni considerano ci\u00f2 piuttosto una maniera innovativa di individuare fonti d'entrate statali, come, del resto, fecero anche altri monarchi in Europa occidentale. Adolfo riusc\u00ec inoltre, tramite un'accorta politica matrimoniale, a riportare nella disponibilit\u00e0 del regno beni imperiali andati perduti.\nL'acquisizione della Turingia.\nNel 1294 il potere di Adolfo era all'apogeo. Si alle\u00f2 con Edoardo I, re d'Inghilterra contro la Francia, ottenendo in cambio 60.000 sterline, equivalenti a 90.000 marchi d'oro. Questa alleanza, considerata un'operazione mercenaria, unita al fatto che poi Adolfo non mantenne i propri impegni, danneggiarono la fama del sovrano, ma, dapprincipio, non rimase priva di conseguenze. Adolfo decise infatti di intervenire in Turingia, dilaniata da lotte intestine, acquistando il langraviato di Alberto il degenere. Adolfo approfitt\u00f2 della lotta tra Alberto e suo figlio Federico l'audace. L'acquisizione venne fatta in qualit\u00e0 di sovrano, e certamente grazie anche ai finanziamenti ottenuti dal re d'Inghilterra. Dal punto di vista giuridico si trattava di un atto ineccepibile, perch\u00e9 Adolfo aveva convinto un suo vassallo a rinunciare ai propri diritti sul feudo, il cui territorio era ritornato all'impero. Rese feudo imperiale anche il margraviato di Mei\u00dfen, divenuto vacante per l'estinguersi di un ramo secondario dei Wettiner, e che era occupato da uno dei figli di Alberto il degenere.\nMa l'acquisizione della Turingia e della marca di Mei\u00dfen venivano in conflitto con gli interessi di quattro grandi principi. L'arcivescovo di Magonza eccep\u00ec che parte della Turingia non era feudo imperiale, bens\u00ec infeudata al principato ecclesiastico di Colonia. La Boemia certo non vedeva di buon occhio l'accrescersi della potenza imperiale al suo confine settentrionale, e inoltre Adolfo aveva promesso il magraviato di Mei\u00dfen a Venceslao. Infine tutti i principi speravano di acquisire vantaggi dal caos in Turingia. Anche se il movente dell'azione di Adolfo era in primo luogo il rafforzamento del potere regio, non \u00e8 da escludere che egli fosse mosso anche da interessi dinastici. In un primo tempo Adolfo riusc\u00ec, con la diplomazia, ad ottenere il riconoscimento delle sue acquisizioni, e a convincere sia l'arcivescovo di Magonza, sia il duca di Sassonia, ad una tacita accettazione del fatto compiuto.\nDue anni, e due sanguinose campagne militari, pi\u00f9 tardi, nell'estate del 1296, Adolfo proclamava orgoglioso che i suoi atti avevano aumentato in maniera significativa il patrimonio imperiale.\nDeposizione.\n\"Dopo che, in conseguenza di quanto prima detto, ha avuto luogo un'attenta disamina alla presenza di tutti i principi elettori, i vescovi, i prelati, i duchi, i conti, i signori ed i saggi, dichiariamo in comune consiglio e con la volont\u00e0 di tutti, all'unanimit\u00e0 dei presenti, che il predetto signor Adolfo, che si \u00e8 dimostrato tanto indegno della corona, e che a cagione delle sue ingiustizie e per i sopraddetti motivi, \u00e8 stato reietto dal Signore Iddio che gli revoc\u00f2 il regno che finora egli detenne; Noi dichiariamo quindi che il regno gli \u00e8 stato revocato, e a lui lo revochiamo anche noi, per sentenza unanime dei sopra indicati principi elettori, applicando tale sentenza, noi, che a lui eravamo legati per giuramento di fedelt\u00e0, da tale giuramento ci sciogliamo per sempre e solennemente vietiamo, che qualcuno in futuro gli obbedisca o gli renda omaggio reale.\"\ndal documento di deposizione di re Adolfo, 23 giugno 1298, citaz. da Prietzel, pag. 33\nLa causa immediata del conflitto fu la politica di Adolfo in Turingia. Nel giorno di pentecoste del 1297 il margravio di Brandeburgo, il duca di Sassonia e il re di Boemia si accordarono per la difesa dei propri interessi. L'arcivescovo di Colonia era molto vicino a questo gruppo.\nNel febbraio del 1298 la situazione di Adolfo inizi\u00f2 a farsi minacciosa, perch\u00e9 Venceslao II e Alberto d'Asburgo cessarono il loro lungo conflitto sui ducati d'Austria e Stiria, e presero accordi per il caso che Adolfo venisse deposto ed Alberto eletto re in sua vece. Probabilmente vi era gi\u00e0 stato un incontro dei principi in occasione dell'incoronazione di Venceslao a re di Boemia, nel giugno 1297. Nel gennaio del 1298 Alberto d'Asburgo venne citato dall'arcivescovo di Magonza in un tribunale imperiale, per costringere Alberto e Adolfo a trovare un compromesso. Ma non si giunse a nulla, anzi, vi furono scontri sanguinosi tra i due, nell'alta valle del Reno, che per\u00f2 non furono risolutivi. Nel maggio 1298 fu Adolfo ad essere citato di fronte ad un tribunale imperiale, per decidere col\u00e0 del conflitto. Ma essendo il re stesso parte in causa, non poteva essere giudice. Inoltre Adolfo non poteva non considerare una tale citazione altro che una provocazione, in quanto era stato Alberto a prendere le armi contro il legittimo sovrano. Per cui non si giunse ad alcun incontro tra i due.\nIl 23 giugno 1298 ebbe luogo un incontro tra l'arcivescovo di Magonza, il duca di Sassonia e tre margravi del Brandeburgo, da cui scatur\u00ec un procedimento contro lo stesso sovrano. L'arcivescovo di Colonia e il re di Boemia avevano delegato l'arcivescovo di Magonza ad agire in loro nome. Durante il processo Adolfo venne accusato di svariati reati, tra cui la violazione del Landfrieden in Turingia, e il mancato adempimento degli impegni verso l'arcivescovo di Colonia. Adolfo venne dichiarato indegno della sua carica e spogliato della dignit\u00e0 reale.\nAspetti giuridici.\n\u00c8 degno di nota il fatto che Adolfo non fosse stato scomunicato prima della sua deposizione. Probabilmente il papa non era nemmeno stato messo a parte delle manovre dei principi elettori. Principi i quali tentarono di formulare le proprie argomentazioni in maniera simile a quelle impiegate da papa Innocenzo IV nella bolla con la quale veniva deposto Federico II, ma ciononostante tutta la procedura rappresenta, per l'epoca, un'aberrazione. Infatti Adolfo, con l'elezione a re e la successiva incoronazione, era re per volont\u00e0 di Dio, e i principi, deponendolo, rompevano un giuramento con il quale, di fronte al Signore, avevano giurato la loro fedelt\u00e0 al sovrano. Per questo, tra i capi d'accusa vi compaiono anche singolari imputazioni d'empiet\u00e0, per esempio l'oltraggio all'ostia consacrata, o la simonia. A parte tutto questo, non esisteva nessuna normativa che regolasse la deposizione di un sovrano. Per questo i principi si appellarono al loro diritto di eleggere il re, dal quale (con un azzardo interpretativo) derivarono anche quello di deporlo. Infatti il precedente di Federico II statuiva che solamente il papa aveva la potest\u00e0 di deporre il re di Germania.\ndal documento di deposizione di re Adolfo, 23 giugno 1298, citaz. da Prietzel, pag. 33\nElezione di Alberto e morte di Adolfo.\nSubito dopo la deposizione di Adolfo, Alberto I d'Asburgo venne eletto nuovo re. I particolari di questa elezione non sono noti, perch\u00e9 i cronisti sono estremamente avari di notizie. Rimane per esempio incerto se Alberto inizialmente non volesse accettare la corona, come pi\u00f9 tardi egli confid\u00f2 a papa Bonifacio VIII.\nDecidere la deposizione di Adolfo era una cosa, tradurre nei fatti questa decisione un'altra. Ma il conflitto tra il re e l'opposizione dei principi si decise ben presto sul campo di battaglia. Il 2 luglio 1298 l'esercito di Adolfo e quello di Alberto si scontrarono nella battaglia di G\u00f6llheim, una localit\u00e0 nel Palatinato settentrionale tra Kaiserslautern e Worms. Adolfo mor\u00ec in battaglia, e alla sua morte segu\u00ec la rotta del suo esercito.\nAlberto rifiut\u00f2 di permettere ai seguaci di Adolfo di seppellire il re caduto nella cattedrale di Spira. Pertanto, Adolfo fu inizialmente sepolto vicino a G\u00f6llheim nel monastero cistercense di Rosenthal e solo pi\u00f9 tardi trasferito a Spira, ove fu sepolto assieme ad Agnese di Hohenstaufen, una figlia morta infante di Federico Barbarossa, fino a quando nel 1902 questa non fu posta nella tomba della madre Beatrice di Borgogna.\nMatrimonio e figli.\nSpos\u00f2 Imagina di Isenburg-Limburg dalla quale ebbe otto figli:"}
{"id": "451118", "revid": "1005847", "url": "https://it.wikipedia.org/wiki?curid=451118", "title": "Victor Marijnen", "text": ""}
{"id": "451119", "revid": "125735920", "url": "https://it.wikipedia.org/wiki?curid=451119", "title": "Con Air", "text": "Con Air \u00e8 un film del 1997 diretto da Simon West, con Nicolas Cage, John Cusack e John Malkovich, prodotto da Jerry Bruckheimer.\nIl film venne nominato ai Premi Oscar 1998 per la miglior canzone (\"How Do I Live\") e il miglior sonoro, ma perse in entrambe le categorie contro \"Titanic\".\nTrama.\nCameron Poe \u00e8 un ranger pluridecorato dell'esercito americano. Un giorno parte per tornare da sua moglie, Tricia, che aspetta un bambino. Cameron la trova in un bar e conversa con lei ballando. Intanto un gruppo di bulli mette gli occhi su sua moglie e vengono respinti, ma quella stessa sera, nel parcheggio sotto la pioggia, la banda di uomini sbeffeggia Cameron e scoppia una rissa. Tricia va a chiamare rinforzi, mentre Cameron viene ferito e umiliato. Un uomo cerca di colpire Cameron con un coltello, ma viene contrattaccato e accidentalmente ucciso, mentre gli altri scappano e Tricia arriva coi rinforzi, alla vista del marito sanguinante, con un coltello in mano ed un cadavere ai piedi.\nCameron Poe viene arrestato e portato in tribunale. Essendo stato un ranger, Cameron non ha il diritto della legittima difesa, ma continua a sostenerlo. Pertanto accetta di dichiararsi colpevole di omicidio preterintenzionale e dover quindi scontare una condanna ad otto anni durante i quali sceglier\u00e0 di non vedere sua figlia che sta nascendo. In carcere Cameron si fa un amico, Bimbo. Inoltre impara lo spagnolo e scrive e riceve lettere da sua moglie e da sua figlia, che vede crescere attraverso le sue foto. Sua figlia Casey compie otto anni proprio il giorno della scarcerazione del padre.\nIl Jailbird, un aereo per il trasporto prigionieri, \u00e8 pronto per partire. Lo U.S. Marshal Vince Larkin elenca i carcerati che devono salire sull'aereo, tra cui: i due ergastolani Nathan \"Cane mastino\" Jones e Cyrus Grissom, ritenuto il peggior delinquente sull'aereo; lo stupratore seriale Johnny 23, Flipper, William \"Billy Bedlam\" Bedford, Cameron Poe e il suo amico. Il capo della DEA Duncan Malloy incarica un altro agente, Sims, di salire come finto carcerato per carpire quante pi\u00f9 informazioni possibili da Cindino, un boss colombiano che si unir\u00e0 agli altri detenuti durante lo scalo a Carson City, e lo arma di nascosto con una pistola sebbene a bordo non siano ammesse armi a parte un'unica pistola a disposizione dei piloti e un piccolo arsenale nella stiva.\nPoco dopo la partenza, Flipper crea un diversivo dando fuoco al suo vicino di posto, mentre nel frattempo Cyrus e Nathan si liberano dalle manette con dei fili di ferro che si erano nascosti sottopelle. Nel trambusto che ne consegue Flipper apre le loro gabbie e i galeotti prendono subito il controllo dell'aereo. Quando anche gli altri detenuti vengono liberati, Sims cerca di salvare la situazione, ma viene ucciso da Cyrus.\nIl piano di Cyrus \u00e8 di atterrare a Carson City come da programma, dove dovranno scendere sei carcerati e ne dovranno essere imbarcati dieci, per poi ripartire verso un paese senza estradizione. Ma siccome tre dei sei uomini sono stati accidentalmente uccisi da lui stesso nel precedente scontro con il co-pilota, Cyrus chiede tre volontari che scenderanno al loro posto. Poe si offre volontario, volendo approfittare dell'occasione per avvertire le guardie a terra del dirottamento. Quando per\u00f2 scopre che verranno imbavagliati, decide di restare, in quanto rischierebbe di lasciarli scappare tutti ed inoltre lasciar morire Bimbo, che soffre di diabete, e la guardia Sally Bishop, che verrebbe sicuramente stuprata da Johnny 23.\nLa messinscena riesce, complice una tempesta di sabbia e i detenuti incappucciati. Tra i nuovi criminali saliti a bordo figurano Francisco Cindino, il serial killer psicopatico Garland Greene e il nuovo pilota, Scalpo, che smonta il transponder dell'aereo e Flipper lo va a posizionare all'interno di un altro aereo. Nel frattempo, le guardie che indagano all'interno della cella di Cyrus scoprono del materiale inerente alla fuga in un buco del muro. Quando chiamano Larkin, quest'ultimo scopre un messaggio cifrato che dice \"Appuntamento a Carson City\". Mentre se ne va per avvertire Malloy, le guardie innescano per sbaglio una bomba artigianale posizionata da Cyrus, esplodendo con essa. Poco dopo che il bus della prigione parte con i falsi detenuti, un agente scopre l'inganno e invia delle pattuglie, ma non riescono a fermare l'aereo, che riparte con i fuggitivi a bordo. In seguito, l'agente Malloy decide di ordinare l'attacco di elicotteri da guerra, intenzionato a fermare il velivolo con qualsiasi mezzo. Vince \u00e8 contrario, ricordandogli che ci sono degli innocenti a bordo.\nNell'aereo, Cane mastino ordina a Poe di andare a controllare il carrello dell'aereo, che non \u00e8 rientrato del tutto. Qui Poe scopre il cadavere impigliato di Flipper, che non \u00e8 riuscito a risalire in tempo a bordo a Carson City, e ci scrive sopra un messaggio per avvertire Larkin, prima di lasciarlo precipitare nel vuoto. Larkin avverte la moglie di Poe dell'accaduto, quando viene informato del messaggio sul cadavere, precipitato sulla citt\u00e0 di Fresno. Intuendo che vogliano atterrare a Lerner, avverte Malloy, che nel mentre sta inseguendo con una flotta di elicotteri il segnale del transponder, che si trova su un aereo da turismo che sta andando da tutt'altra parte. Malloy non gli crede, cos\u00ec Vince prende la sua macchina e si dirige a Lerner, seguito anche dalla Guardia Nazionale. Frattanto Poe \u00e8 costretto ad uccidere uno dei carcerati che si era insospettito, Billy, dopo che quest'ultimo ha scoperto che non era un evaso come loro.\nLarkin arriva alla base aerea di Lerner, trovando l'addetto alla torre di controllo morto. In quell'istante arriva anche l'aereo, che riesce ad atterrare. Dopo essere sbarcati, Poe riesce a convincere Cyrus e Cane mastino a non uccidere le guardie che avevano preso in ostaggio, poi i fuggiaschi si dividono i compiti per disincagliare l'aereo dal terreno, mentre Garland si allontana e fa amicizia con una bambina in un campo roulotte. Poe, con la scusa di cercare carburante, va a cercare delle siringhe per Bimbo, ma incappa nei soci di Cindino, che si trovano l\u00ec con il jet pronti a scappare con il boss. Larkin arriva e, dopo averli messi fuori combattimento, si alleano per salvare la situazione. Gli altri si accorgono dell'arrivo della cavalleria e si apprestano a fuggire, mentre Cindino cerca di scappare da solo con il suo jet, ma viene fermato da Larkin mediante una gru. Cyrus, arrabbiato, lo uccide per aver mentito sul fatto di farlo scappare insieme a lui.\nQuando l'esercito arriva, i detenuti sono pronti ad attenderli, facendo esplodere delle bombole di propano e poi scaricando loro addosso una pioggia di proiettili grazie alle armi trovate nella stiva. Poe riesce a iniettare l'insulina a Bimbo e a salvare l'agente Bishop da Johnny 23, tuttavia Larkin e i suoi uomini non riescono a impedire che l'aereo parta con i tre ancora a bordo. Qui Bimbo si becca una pallottola da Cyrus, quando quest'ultimo scopre la lettera della figlia di Poe e il cadavere di Billy e intuisce il tradimento da parte di Poe. Ma vengono subito incalzati dagli elicotteri, e mentre sorvolano il deserto, Malloy \u00e8 a un pelo dall'abbattere l'aereo. Viene per\u00f2 convinto da Larkin a farlo atterrare a Las Vegas, dopo aver sentito Cameron via radio, il quale nel frattempo aveva preso il controllo dell'aereo. Ma siccome il motore \u00e8 danneggiato e l'aereo \u00e8 senza carburante, Scalpo, anzich\u00e9 farlo atterrare all'Aeroporto di Las Vegas, lo fa invece atterrare nella via principale della citt\u00e0, causando ingenti danni.\nMentre i carcerati sopravvissuti all'impatto vengono arrestati e Bimbo trasportato via in ambulanza, Cyrus fugge su di un camion dei pompieri insieme a Scalpo e Mastino: in un rocambolesco inseguimento, Larkin e Poe riescono a ucciderli. Finalmente, Cameron pu\u00f2 riabbracciare la moglie e vedere per la prima volta sua figlia.\nSi scopre infine che Garland Greene, l'unico criminale ad essere riuscito ad evadere, ora fa bella vita al casin\u00f2.\nRiprese.\nPer girare il film sono stati utilizzati due aerei Fairchild C-123 Provider. Quello usato per le scene in rullaggio \u00e8 stato donato all'aeroporto di Wendover e ora \u00e8 esposto sul raccordo come attrazione turistica. L'altro \"Jailbird\" in condizioni di volo \u00e8 stato ceduto a una compagnia commerciale in Alaska ed \u00e8 andato distrutto il 1\u00ba agosto 2010 in un incidente nel Parco nazionale di Denali.\nColonna sonora.\nLa colonna sonora del film include il singolo \"How Do I Live\", una canzone scritta da Diane Warren ed eseguita da Trisha Yearwood per il film ma originariamente registrata da LeAnn Rimes.\nUna canzone ripetuta pi\u00f9 volte durante il film \u00e8 \"Sweet Home Alabama\" dei Lynyrd Skynyrd. Nel corso del film i detenuti si mettono a festeggiare cantando la canzone e vedendoli, Garland Greene commenta: \"Quando si dice l'ironia: un branco di idioti che cantano e ballano un motivo reso celebre da un gruppo scomparso in un incidente aereo\".\nLa musica strumentale \u00e8 stata composta ed eseguita da Mark Mancina e Trevor Rabin ed \u00e8 stata pubblicata da \"Hollywood Records\" in un'edizione costituita da 17 tracce (45 minuti di musica).\nAccoglienza.\nIncassi.\nProdotto con un budget di 75 milioni di dollari, il film debutt\u00f2 al primo posto del botteghino nordamericano con un incasso di oltre 24 milioni nel suo primo weekend. Divenne un successo finanziario, incassando 101.117.573 nei soli Stati Uniti e 122.894.661 all'estero, per un totale di 224.012.234 in tutto il mondo.\nCritica.\nIl film ricevette critiche miste. Su Metacritic ha un punteggio di 52 su 100, mentre su Rotten Tomatoes registra una valutazione pari al 55% delle recensioni professionali favorevoli.\nRoger Ebert nella sua recensione sul \"Chicago Sun-Times\" scrisse che \"il film \u00e8 essenzialmente una serie di battute rapide, dialoghi vivaci e sequenze d'azione elaborate\"."}
{"id": "451122", "revid": "729019", "url": "https://it.wikipedia.org/wiki?curid=451122", "title": "Jan de Quay", "text": ""}
{"id": "451127", "revid": "1005847", "url": "https://it.wikipedia.org/wiki?curid=451127", "title": "Louis Beel", "text": ""}
{"id": "451133", "revid": "2043251", "url": "https://it.wikipedia.org/wiki?curid=451133", "title": "Luigi Maglione", "text": "Biografia.\nGli studi.\nLuigi Maglione nacque a Casoria (NA) da famiglia di possidenti.\nInizi\u00f2 gli studi presso il Seminario diocesano di Cerreto Sannita, dove ancora oggi una lapide lo ricorda come il pi\u00f9 illustre fra i suoi studenti. Studi\u00f2 successivamente all'Almo collegio Capranica ed in diverse universit\u00e0 romane; si laure\u00f2 sia in filosofia sia in teologia. Fu ordinato sacerdote il 25 luglio 1901 per l'Arcidiocesi di Napoli e, fino al 1908, lavor\u00f2 come vicario nell'Arcidiocesi di Napoli.\nNel contempo prosegu\u00ec gli studi ed entr\u00f2, nel 1908, nel servizio diplomatico vaticano, dove lavor\u00f2 fino al 1918 presso la Segreteria di Stato.\nNel periodo 1915-1918 a tali impegni aggiunse pure l'insegnamento presso la Pontificia Accademia.\nLa carriera diplomatica.\nNel 1918 Papa Benedetto XV lo nomin\u00f2 rappresentante papale temporaneo presso la Societ\u00e0 delle Nazioni e inviato in Svizzera. In questo paese Maglione sar\u00e0 inviato come nunzio nel 1920, anno in cui egli viene nominato vescovo con il titolo di Cesarea di Palestina. L'ordinazione episcopale gli sar\u00e0 impartita dal Cardinal Segretario di Stato Pietro Gasparri.\nDal 1926 al 1935 \u00e8 sempre attivo come nunzio, ora per\u00f2 in Francia: gli accordi Briand-Maglione per la questione degli onori liturgici riservati alla Francia dalla Santa Sede producono, nel regime fascista, l'accusa di \"francofilia\" che avrebbe animato la segreteria di Stato, nella quale egli esercitava un ruolo importante. Secondo Luigi Federzoni addirittura \"durante il Consiglio dei ministri del 3 gennaio 1927 Mussolini (...) ha manifestato la sua giusta indignazione per la condanna dell\u2019\"Action fran\u00e7aise\",\nunico movimento serio (egli ha aggiunto) contro la Massoneria e contro il Cartel, dopo il\npietoso naufragio di Valois. La condanna \u00e8 stata poi ribadita dall\u2019incredibile discorso filobrandista e filosocietario pronunciato da monsignor Maglione il giorno di Capodanno, a nome del corpo diplomatico, a elogio e sostegno di un regime scristianizzatore, qual \u00e8 quello della Repubblica di Doumergue e compagni\".\nPio XI lo crea cardinale con il titolo di Santa Pudenziana nel 1935 e lo nomina in seguito, nel 1938, Prefetto della Congregazione del Concilio. Partecip\u00f2 al conclave del 1939 e fu anche inserito nella lista dei papabili, con i cardinali Elia Dalla Costa e Ildefonso Schuster.\nSegretario di Stato.\nNel 1939 Pio XII \u2013 appena salito al soglio di Pietro\u00a0\u2013 lo nomin\u00f2 Cardinale Segretario di Stato; dallo stesso anno diresse pure il Pontificio Istituto di Archeologia Cristiana.\nQuale principale collaboratore di Pio XII durante la Seconda guerra mondiale, si adoper\u00f2 per la diffusione alle famiglie di informazioni sui soldati e i civili prigionieri e internati. Dopo il 25 luglio 1943, chiese ai rappresentanti diplomatici di Spagna, Portogallo, Argentina e Ungheria di impegnarsi per ottenere dai tedeschi che, in caso di uscita dell\u2019Italia dalla guerra, la Germania rispettasse Roma.\nDopo l'occupazione tedesca, il Segretario di Stato Maglione, ai primi di ottobre del 1943, incontr\u00f2 l\u2019ambasciatore germanico Ernst von Weizs\u00e4cker rappresentandogli che i tedeschi, in qualit\u00e0 di protettori di Roma e del Vaticano, avevano la responsabilit\u00e0 di schierare forze di polizia sufficienti a prevenire o reprimere un moto insurrezionale partigiano.\nNel corso del rastrellamento del Ghetto di Roma (16 ottobre 1943), Maglione fu incaricato da Papa Pio XII perch\u00e9 prendesse informazioni e si interessasse della questione. Egli convoc\u00f2 l\u2019ambasciatore von Weizs\u00e4cker per chiedergli \u00abdi salvare tanti innocenti\u00bb. L\u2019ambasciatore, dopo aver chiesto cosa avrebbe fatto il Vaticano \u00abse le cose avessero [avuto] a continuare\u00bb, si sent\u00ec rispondere: \u00abLa Santa Sede non vorrebbe essere messa nella necessit\u00e0 di dire la sua parola di disapprovazione\u00bb. L\u2019ambasciatore allora continu\u00f2: \u00abIo penso alle conseguenze, che provocherebbe un passo della Santa Sede [\u2026] Le note direttive vengono da altissimo luogo [\u2026] Vostra eminenza mi lascia libero di non \u201cfaire \u00e9tat\u201d di questa conversazione?\u00bb.\nL\u2019incontro fin\u00ec con le parole di Maglione: \u00abIntanto ripeto: V. E. mi ha detto che cercher\u00e0 di fare qualche cosa per i poveri ebrei. La ringrazio. Mi rimetto, quanto al resto, al suo giudizio. Se crede pi\u00f9 opportuno di non far menzione di questa nostra conversazione, cos\u00ec sia\u00bb\".\nWeizs\u00e4cker propose in seguito e ottenne che la protesta vaticana fosse affidata a una lettera del rettore della Chiesa tedesca a Roma Alois Hudal, indirizzata al generale comandante militare di Roma Reiner Stahel, in cui il prelato auspicava la \"non reiterazione degli arresti, per evitare un intervento pubblico del Papa contro di questi\".\nMaglione fu comunque protagonista degli sforzi della Santa Sede per salvare il massimo numero possibile di ebrei dallo sterminio nazista. Dagli 11 volumi dei documenti di archivio vaticani relativi al periodo della guerra, gli \"Actes et documents du Saint Siege relatifs a la Seconde Guerre Mondiale\", emerge che spesso Maglione diede espressamente ai rappresentanti diplomatici vaticani istruzione di intervenire a favore degli ebrei che erano perseguitati o che vivevano sotto la minaccia di essere deportati.\nNel periodo della malattia che poi lo condusse alla morte, contatt\u00f2 il generale Charles De Gaulle perch\u00e9, dopo la disfatta di Vichy, il nuovo governo francese non infierisse sugli ecclesiastici francesi che avevano assunto posizioni collaborazioniste con i nazisti.\nMor\u00ec a Casoria il 22 agosto 1944 all'et\u00e0 di 67 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "451134", "revid": "1005847", "url": "https://it.wikipedia.org/wiki?curid=451134", "title": "Willem Drees", "text": "Primo Ministro dal 7 agosto 1948 al 22 dicembre 1958, fu membro del PvdA.\nBiografia.\nDopo aver completato gli studi secondari, lavora come impiegato in banca e in seguito come stenografo.\nNel 1904 entra nel Partito Socialdemocratico dei Lavoratori e dal 1910 al 1941 \u00e8 consigliere municipale a L'Aia.\nNel 1946 aderisce alla nuova formazione socialdemocratica ovvero il Partito del Lavoro (PvdA).\nDopo vari incarichi provinciali e nazionali viene nominato Primo ministro il 7 agosto 1948, guider\u00e0 il paese fino al 22 dicembre 1958.\nDurante il suo governo i Paesi Bassi vivono una grandissima crescita economica e in questi anni, viene a crearsi e a maturarsi il welfare state tipico dello stato olandese.\nInoltre i Paesi Bassi aderiscono alle maggiori organizzazioni internazionali come il Benelux, la NATO e la CEE.\nWillem Drees muore il 14 maggio 1988 a L'Aia."}
{"id": "451135", "revid": "1543377", "url": "https://it.wikipedia.org/wiki?curid=451135", "title": "Nazionale di calcio dell'Islanda", "text": "La nazionale di calcio dell'Islanda (in islandese \"Karlalandsli\u00f0 \u00cdslands \u00ed knattspyrnu\") \u00e8 la squadra di calcio che rappresenta l'Islanda ed \u00e8 posta sotto l'egida della Federazione calcistica dell'Islanda. Rappresenta il paese in tutte le competizioni internazionali dal 1946.\nLa squadra ha ottenuto i primi risultati di rilievo nella seconda met\u00e0 degli anni duemiladieci. Il 6 settembre 2015 consegu\u00ec la sua prima qualificazione al campionato europeo. Presente nella fase finale di Euro 2016, l'Islanda super\u00f2 la fase a gironi come seconda classificata ed ebbe accessi alla fase a eliminazione diretta e, dopo aver eliminato agli ottavi di finale l'Inghilterra, fu estromessa dal torneo dalla Francia ai quarti. Il 9 ottobre 2017, dopo la vittoria per 2-0 sul al Laugardalsv\u00f6llur di Reykjav\u00edk, guadagn\u00f2 per la prima volta nella sua storia la qualificazione ai campionato mondiale, classificandosi prima nel proprio girone eliminatorio. Al 2018, l'Islanda \u00e8 lo Stato meno popoloso al mondo la cui nazionale si sia qualificata alla fase finale della massima competizione calcistica per nazionali. La partecipazione della squadra islandese al mondiale si \u00e8 conclusa al primo turno, con un pareggio (contro l'Argentina) e due sconfitte (contro Nigeria e Croazia).\nLa sua migliore posizione nella classifica mondiale della FIFA per nazionali \u00e8 il 19\u00ba posto, raggiunto nel luglio 2017, mentre la peggiore \u00e8 il 131\u00ba posto, toccato a giugno 2012. Nel giugno del 2020 si trova al 62\u00ba posto della graduatoria.\nStoria.\nDagli esordi agli anni duemila.\nSebbene la KS\u00cd fosse stata fondata gi\u00e0 nel 1921, il primo match internazionale di una selezione islandese fu disputato soltanto il 29 luglio 1930 contro le in quella che era un'amichevole interna al Regno di Danimarca. L'Islanda vinse fuori casa 1-0. La partita non \u00e8 ritenuta ufficiale perch\u00e9 entrambe le squadre e federazioni non erano affiliate alla FIFA. Quello che \u00e8 considerato il primo match ufficiale della nazionale islandese, riconosciuto quindi anche dalla FIFA, \u00e8 quello disputato a Reykjav\u00edk contro la Danimarca il 17 luglio 1946, perso dagli islandesi per 3-0. Di fatto per i primi 20 anni di esistenza della KS\u00cd, la squadra non partecip\u00f2 ad alcuna qualificazione n\u00e9 ai Mondiali n\u00e9 agli Europei. La prima partecipazione islandese si registr\u00f2 alle qualificazioni per i mondiali del 1958: il risultato fu abbastanza deludente, con l'Islanda ultima del proprio gruppo, mai vincente e un passivo di 26 gol. Con l'eccezione del Campionato Europeo del 1964 l'Islanda non prov\u00f2 altre qualificazioni ai tornei maggiori. Solo dal 1974 la squadra ha preso parte a tutte le successive qualifiche, senza tuttavia successo per numerosi anni. Nel 1994 la squadra raggiunse un primo traguardo, ottenendo un premio per la loro miglior posizione, allora, di sempre nel ranking FIFA, quando raggiunsero il 37\u00ba posto.\nTra i pi\u00f9 eclatanti risultati precedenti agli anni Duemila ricordiamo una vittoria contro la per 2 reti a 1 nel 1975 e due contro la nel 1988.\nIl 24 aprile 1996 Ei\u00f0ur Gu\u00f0johnsen debutt\u00f2 in Nazionale sostituendo il padre Arn\u00f3r nel secondo tempo di un'amichevole tra Islanda ed , entrando nella storia del calcio dato che mai prima di allora un padre e un figlio avevano giocato entrambi in una partita internazionale.\nGli anni duemila e gli investimenti sul calcio.\nLe cose migliorano durante le qualificazioni per l'europeo 2000. Gli islandesi, con Gu\u00f0j\u00f3n \u00de\u00f3r\u00f0arson, raggiungono il quarto posto nel girone a sei squadre, con 15 punti (cinque in meno rispetto all'Ucraina, che pu\u00f2 partecipare ai play-off): un successo rispetto agli scarsi risultati ottenuti in precedenza. Da ricordare il pareggio strappato alla , allora campione del mondo, e la vittoria sulla per 1 a 0.\nFu dopo quella campagna che il governo islandese punt\u00f2 sullo sport ed in particolare il calcio per combattere il dilagante alcolismo e tabagismo che imperversava tra le fasce giovani della popolazione: si punt\u00f2 alla costruzione di vari campi da calcio, in particolare \"indoor\" per ovviare il problema del clima inclemente al di fuori dei periodi estivi, si incoraggi\u00f2 la pratica tra i giovani e si attu\u00f2 ed organizz\u00f2 dei corsi di formazione per allenatori e dirigenti.\nPrima del 2013, il risultato migliore in una competizione internazionale avvenne alle qualificazioni per l'europeo del 2004, quando la nazionale, guidata da \u00c1sgeir Sigurvinsson, sfior\u00f2 per un punto il secondo posto nel girone preliminare: questo piazzamento avrebbe condotto la squadra ai play-off per la fase finale.\nIl 18 agosto 2004 l'Islanda batt\u00e9 in amichevole per 2-0 l' in occasione dell'esordio del commissario tecnico azzurro Marcello Lippi (che nel 2006 port\u00f2 gli italiani a vincere la Coppa del Mondo). Fu una partita da record anche perch\u00e9 allo stadio Laugardalsv\u00f6llur di Reykjav\u00edk accorsero 20.034 spettatori, mai cos\u00ec tanti per una partita in Islanda. Le due squadre si ritrovarono il 30 marzo 2005, sempre in un test amichevole, che stavolta termin\u00f2 senza reti.\nLe prime qualificazioni europee e mondiali (2014-2018).\nSovvertendo i pronostici, l'Islanda arriv\u00f2 a giocarsi la qualificazione per il nello spareggio contro la Croazia. Dopo un pari senza reti all'andata, soltanto la sconfitta per 2-0 nel ritorno impedisce l'accesso alla fase finale. I progressi degli ultimi anni vengono confermati durante la fase eliminatoria del , in cui l'Olanda viene battuta per 2-0 nell'andata, e poi 1-0 nella partita di ritorno: lo 0-0 finale contro il assicura all'Islanda una storica qualificazione a un evento di calcio internazionale. Nel girone F della fase finale i nordici rimangono imbattuti, pareggiando contro e e poi battendo l' accedendo cos\u00ec agli ottavi al secondo posto dietro all'Ungheria e davanti al Portogallo (che si qualifica come migliore terza). Negli ottavi, accade l'inaspettata eliminazione dell', decisamente pi\u00f9 quotata ma battuta per 2-1 per gli islandesi; nei quarti, l'Islanda viene battuta dai padroni di casa della con un sonoro 5-2.\nUn anno pi\u00f9 tardi, l'Islanda si qualifica per la prima volta anche al campionato mondiale, quello di Russia 2018, vincendo a sorpresa il girone I davanti alla . Questo risultato rende la nazionale islandese la selezione dello stato pi\u00f9 piccolo in termini di abitanti a essersi qualificata per un mondiale, con i suoi abitanti, e pi\u00f9 in generale l'unico paese con meno di un milione di abitanti ad aver disputato una fase finale di Coppa del mondo. Dopo un buon esordio a tramite un pari per 1-1 contro la quotata di Leo Messi, che si fa parare un rigore dall'estremo difensore avversario, l'Islanda perde per 2-0 contro la (match in cui fall\u00ec un rigore nel finale di gara) e viene sconfitta per 2-1 anche dalla , e termina il mondiale all'ultimo posto del girone, totalizzando un solo punto in tre partite.\nLa crisi (dal 2018).\nTerminata l'esperienza al mondiale, l'Islanda viene affidata al CT svedese Erik Hamr\u00e9n e partecipa alla nuova competizione europea, la UEFA Nations League 2018-2019, dove, grazie agli ottimi risultati dell'ultimo biennio, \u00e8 stata sorteggiata nel gruppo 2 della Lega A insieme a e . Con quattro sconfitte i nordici retrocedono nella Lega B, ma vengono poi riammessi in Lega A per allargamento dei quadri. Nelle qualificazioni al campionato europeo 2020, l'Islanda si piazza al terza nel girone F dietro a e e, pur non riuscendo a qualificarsi direttamente alla fase a gironi, si qualifica agli spareggi della Lega A: dopo aver vinto 2-1 contro la , viene sconfitta in finale dall' in modo rocambolesco, subendo due gol nei minuti finali di partita e soccombendo con il medesimo risultato della partita con i rumeni (1-2); i magiari accedono cos\u00ec alla fase a gironi ed eliminano gli islandesi. \nNella UEFA Nations League 2020-2021 l'Islanda subisce ben 6 sconfitte in 6 partite, piazzandosi ultima nel girone vinto agevolmente dal , segnando solo 3 gol e subendone 17 (peggiore difesa della competizione). Hamr\u00e9n lascia la panchina della squadra alla fine del 2020 e viene rimpiazzato da Arnar Vi\u00f0arsson, ma la crisi di risultati prosegue nelle qualificazioni al , nelle quali la nazionale islandese si piazza penultima nel proprio girone, con 2 vittorie, 3 pareggi e 5 sconfitte.\nImpianti e strutture.\nLa nazionale islandese disputa i propri incontri casalinghi nello stadio Laugardalsv\u00f6llur di Reykjav\u00edk, impianto casalingo anche del Fram, club della capitale. L'impianto originariamente era di modeste dimensioni, con una sola tribuna costruita nel 1958. Soltanto nel 1997 fu aggiunta un'altra tribuna opposta, prima della ristrutturazione complessiva avvenuta nel 2006 a seguito degli impegni del governo islandese di valorizzare il calcio, che ha portato l'impianto ad avere circa 9.800 posti a sedere, con una capienza massima di 15.000 calcolando anche quelli in piedi.\nParadossalmente la partita che ha visto pi\u00f9 spettatori \u00e8 stata l'amichevole disputata tra Islanda ed Italia nel 2004 quando lo stadio aveva ancora soltanto le due tribune, con un'affluenza di 20.204 spettatori, molti dei quali in piedi.\nColori e simboli.\nColori.\nL'Islanda scende tradizionalmente in campo con una divisa ove il colore dominante \u00e8 l'azzurro. Col passare del tempo sono entrate in uso quali tinte complementari anche il bianco ed il rosso, cos\u00ec da richiamare i colori della bandiera nazionale.\nTra le divise pi\u00f9 iconiche vi sono quelle sfoggiate ad Euro 2016 e al mondiale 2018, entrambe prodotte dall'italiana Erre\u00e0: la prima composta da un kit blu con una fascia rossa bordata di bianco verticale sul lato, che sfuma con un gioco di pallini nei pressi dello stemma della federazione, la seconda ugualmente blu con maniche raglan adornate da un motivo sfumato nei tre colori della bandiera nazionale; idealmente esse evocavano i geyser, peculiare fenomeno geologico islandese. Complice la contestuale crescita del livello della squadra, si \u00e8 verificato un aumento esponenziale di richieste del materiale di merchandising, obbligando ad aumentare la produzione delle divise onde soddisfare le richieste degli acquirenti..\nLe divise da trasferta sono generalmente a colori invertiti rispetto alle casalinghe, pertanto su di esse domina il bianco; le terze divise, laddove previste dai contratti di sponsorizzazione, hanno visto l'adozione di soluzioni con il rosso o il nero quali tinte dominanti.\nSimboli ufficiali.\nNei primi decenni di attivit\u00e0, la nazionale di calcio islandese ha adottato quale simbolo la bandiera nazionale, applicandondola talora (con pochi orpelli) sul torso delle casacche da gioco. Nel 1973 fece la sua comparsa sui pantaloncini da gioco l'acronimo federale KS\u00cd, mentre tre anni dopo il logo della federazione (poi ridisegnato nel 1997) fu ricamato sul petto delle maglie.\nNel 2020 la federcalcio islandese ha attuato un completo \"rebranding\", adottando due identificativi per la parte istituzionale e la parte sportiva. La nazionale si \u00e8 quindi dotata di un proprio logo, sotto forma di un complesso di linee spezzate che formano la rappresentazione stilizzata dei Landv\u00e6ttir, gli \"spiriti\" (toro, drago, aquila e gigante) che secondo la mitologia norrena proteggerebbero le quattro regioni storiche islandesi (Vopnafj\u00f6r\u00f0ur, Eyjafj\u00f6r\u00f0ur, Reykjanes, Brei\u00f0afj\u00f6r\u00f0ur).\nRosa attuale.\nLista dei giocatori convocati per le partite di qualificazione al campionato mondiale di calcio 2022 contro e dell'11 e 14 novembre 2021.\nPresenze e reti aggiornate al 14 novembre 2021.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nRecord individuali.\nDati aggiornati al 14 novembre 2021.\nCommissari tecnici.\nI primi quattro allenatori furono alla guida della Nazionale per una sola partita.\nConfronti con altre Nazionali.\nTra gli avversari nazionali contro cui sono stati disputati almeno 10 incontri, l'Islanda presenta i seguenti saldi:"}
{"id": "451136", "revid": "1005847", "url": "https://it.wikipedia.org/wiki?curid=451136", "title": "Willem Schermerhorn", "text": "Fu Primo ministro dei Paesi Bassi dal 24 giugno 1945 al 3 luglio 1946, ed era membro del PvdA. Secondo Harry W. Laidler, il governo sotto la premiership di Schermerhorn \"raggiunse risultati importanti nel campo del lavoro, della finanza, dell'alloggio, delle pensioni di vecchiaia e dei servizi sociali.\"\nBiografia.\nPrimi anni.\nWillem Schermerhorn \u00e8 nato il 17 dicembre 1894 a Akersloot nella provincia olandese dell'Olanda Settentrionale. \u00c8 cresciuto in una famiglia di agricoltori protestante. Il 7 settembre 1926 \u00e8 diventato professore presso l'Universit\u00e0 tecnica di Delft. Schermerhorn rimase professore fino al 1944, quando \u00e8 fu rimosso dalle forze di occupazione tedesche a causa delle sue attivit\u00e0 nella Resistenza olandese. Egli fu internato dalle forze di occupazione tedesche come ostaggio a Sint-Michielsgestel dal maggio 1942 al dicembre 1943. Dopo essere stato rimosso come professore nel 1944 Schermerhorn si nascose per evitare di essere fatto prigioniero dalle forze di occupazione tedesche.\nVita personale.\nWim Schermerhorn \u00e8 morto il 10 marzo 1977 a Haarlem all'et\u00e0 di 82 anni. Sua moglie Barbara \u00e8 morta nel 1986.\nSuo fratello, Dirk Schermerhorn, era un ingegnere in Unione Sovietica (\u00e8 stato occupato nella costruzione della metropolitana di Mosca). Fu ucciso durante le purghe staliniane nel 1937. La sorella, Neeltje, era sposata con il teologo Johannes Marie de Jonge, direttore del Seminario teologico della Chiesa riformata olandese a Driebergen (1960-1968)."}
{"id": "451138", "revid": "438678", "url": "https://it.wikipedia.org/wiki?curid=451138", "title": "Il cartaio", "text": "Il cartaio \u00e8 un film del 2004 diretto da Dario Argento.\nDario Argento, oltre alla direzione del film, ha anche scritto la sceneggiatura con Franco Ferrini. I protagonisti sono Stefania Rocca, Liam Cunningham, Silvio Muccino, Adalberto Maria Merli e Claudio Santamaria.\nLa colonna sonora e la fotografia sono rispettivamente di Claudio Simonetti e Beno\u00eet Debie. Gli effetti speciali sono di Sergio Stivaletti che collabora con Argento dai tempi di \"Phenomena\" (1985). Il film non ebbe il successo sperato, infatti guadagn\u00f2 solo 2.926.000 euro.\nTrama.\nA Roma, la poliziotta Anna Mari, sotto stress per le ricerche di una turista inglese scomparsa, rifiuta un mazzo di fiori regalato da Carlo, un collega che le fa la corte. Poco dopo, mentre lavora al computer, riceve un inquietante messaggio da un tale che si fa chiamare il \"Cartaio\": l'uomo dice di aver rapito la turista che stanno cercando e che ora vuole giocarne la sua vita a videopoker via Internet con la polizia. Anna avverte il suo capo, che diffida dal seguire le istruzioni dettate da un criminale. Seguite comunque le indicazioni che portano al sito del videopoker, attraverso una webcam, si vede il volto imbavagliato della ragazza alla quale il delinquente ha promesso di infliggere una mutilazione per ogni mano di poker che la polizia perder\u00e0. Anna vorrebbe giocare ma il suo capo glielo impedisce assumendosi la responsabilit\u00e0 delle conseguenze. Scaduto l'ultimatum, in effetti, il maniaco uccide la turista, sgozzandola per mezzo di un grosso taglierino. Al Complesso del Buon Pastore, sede del commissariato, arriva John Brennan, poliziotto irlandese che si allea con Anna per risolvere il caso. Intanto in un lago fuori citt\u00e0 viene ritrovato il cadavere, in pessimo stato, della turista: all'obitorio John trova un seme di una pianta molto comune nella zona all'interno del naso della ragazza, e lo interpreta come un segno di riconoscimento del Cartaio. La polizia intanto riesce a delineare la mente del maniaco: si tratta di uno psicopatico la cui follia \u00e8 cresciuta in seguito ad azioni criminose come la roulette russa.\nIn una notte seguente, un'altra ragazza viene catturata dal maniaco. Quando viene riproposto di nuovo il gioco, il capo cede alle insistenze e permette di interagire con il killer. Si fa avanti Carlo; sfortunatamente perde e non riesce a salvare dalla morte la seconda vittima. Ascoltando una registrazione della seconda partita, John Brennan ode uno strano tonfo che potrebbe avvicinarlo alla soluzione. Quando viene rinvenuto il corpo della seconda ragazza le viene estratto dall'orecchio un seme di passiflora, dello stesso tipo trovato sulla prima. In una sala giochi Anna e John reclutano Remo, un giovane supercampione nel gioco del videopoker: Anna lo mette subito alla prova con il Cartaio, che ha rapito una terza vittima. Remo, all'inizio, sta vincendo, ma un'imprevista ribellione della ragazza ne provoca l'uccisione, indipendentemente dalla partita in corso. Durante la colluttazione la webcam cade e riesce ad inquadrare l'interno del covo dell'assassino, ossia quel che pare un garage o un seminterrato. Intanto, proprio mentre nasce una storia tra John e Anna, questa viene aggredita in casa sua dal serial killer. Una sera, il maniaco rapisce anche la figlia del questore, Lucia. Viene proposta l'ennesima partita e Remo, inizialmente titubante, riesce alla fine a vincere. La ragazza viene rilasciata viva in un vicolo buio di Roma. Festeggiata la vittoria, Remo va a festeggiare in un locale dove usava procurarsi la droga. Qui viene sedotto da una ragazza che lo porta in un condotto fognario presso il Tevere. Qui la ragazza gli rivela che qualcuno ha promesso di pagarla in cambio di condurre l\u00ec Remo: in quell'istante qualcuno uccide con un colpo di pistola la ragazza e la voce artefatta dell'assassino lo costringe a imboccare un tunnel. Remo raggiunge cos\u00ec una piattaforma sopra il fiume: qui viene catturato dal maniaco che lo trascina in acqua servendosi di una corda e di un motoscafo. Dopo aver tentato invano di fuggire, Remo viene arpionato al collo e assassinato.\nAl funerale del ragazzo, Anna riesce a scoprire un inquietante indizio: l'assassino si nasconde tra la polizia. John continua a indagare e scopre che il rumore sentito durante una registrazione della seconda partita era il cannone di Mezzogiorno, sparato ogni giorno alle dodici precise: ci\u00f2 significa che la partita era truccata e che il maniaco aveva ucciso la vittima tre ore prima. Quindi si tratta di qualcuno presente durante la seconda partita del Cartaio. Sempre durante la sua indagine, conclude che l'assassino debba avere una villa nei pressi del parco del Gianicolo. Cercando le piante di passiflora John entra nella villa e trova il luogo dove le ragazze sono state uccise. Subito dopo, finisce vittima di una trappola, rimanendo ucciso.\nAnna viene informata della scomparsa di John da Carlo, che la prende con s\u00e9 in macchina. Ma la strada che il collega percorre non segue le altre pattuglie e quindi non porta sul luogo dove \u00e8 stata trovata l'automobile di John e, inoltre, Anna si accorge della presenza nell'auto di semi identici a quelli trovati sui cadaveri. Capisce dunque che in realt\u00e0 il serial killer \u00e8 proprio il suo collega Carlo e quindi aveva giocato la seconda partita (quella truccata) davanti alla polizia per crearsi un alibi. Anna gli punta addosso una pistola ma l'auto si ferma e tra i due inizia una colluttazione: Carlo riesce a iniettare ad Anna un sedativo.\nAl suo risveglio, la donna \u00e8 distesa sui binari di una linea ferroviaria, ammanettata assieme al suo collega che ha con s\u00e9 un computer portatile: Carlo vuole giocare a videopoker con Anna e chi perder\u00e0 rimarr\u00e0 incatenato sulle ferrovie e verr\u00e0 stritolato dal treno. Chi vincer\u00e0 avr\u00e0 le chiavi per liberarsi dalle manette e potr\u00e0 quindi salvarsi. Durante la partita, Carlo confessa ad Anna che lei \u00e8 la donna \"per cui ha fatto tutto quello\". Lui l'aveva sempre amata e lei non se ne era accorta. La donna sta per giocarsi tutto quando si ricorda un insegnamento letto su un manuale da poker: quando si gioca con qualcuno di cui si riconosce la superiorit\u00e0, bisogna destabilizzarlo e ridicolizzarlo. Ma la cosa importante \u00e8 mai cedere alla sua personalit\u00e0. Grazie al consiglio riesce a vincere la partita. Carlo impazzisce e si rifiuta di cederle le chiavi; dopo una colluttazione, Anna riesce a liberarsi. Il treno arriva e stritola cos\u00ec Carlo mettendo fine all'incubo.\nUn mese e mezzo dopo, Anna riceve una telefonata da qualcuno: scopre cos\u00ec di essere incinta.\nProduzione.\nIn un primo momento, il film avrebbe dovuto fare anche da sequel a \"La Sindrome di Stendhal\", precedente film di Dario Argento con protagonista sua figlia Asia: il personaggio di Anna Manni, interpretato appunto da Asia Argento, sarebbe dovuto infatti apparire nel film. Si stima sia stato speso un budget di circa 2 milioni di euro per il film.\nLuoghi del film.\nIn seguito al rifiuto dell'attrice di prendere parte al film di suo padre, la sceneggiatura dell'opera \u00e8 stata riscritta e l'ambientazione \u00e8 stata spostata da Venezia a Roma Il film \u00e8 stato quasi interamente girato nel centro della citt\u00e0 di Roma, ad eccezion fatta delle sequenze girate in studio. Sono riconoscibili il Complesso del Buon Pastore (sede del Commissariato di Polizia), situato nel quartiere Gianicolense e l'area del Gianicolo (Passeggiata del Gianicolo e Via Garibaldi). Il nascondiglio del Cartaio \u00e8 situato in Viale delle Mura Aurelie. La Via Giacinto Carini menzionata nel film esiste davvero ed \u00e8 situata nel quartiere Gianicolense, conosciuto anche come Monteverde.\nAccoglienza.\nIncassi.\nIn Italia il film ha incassato circa 2,713 milioni di euro.\nCritica.\nIl film ha ricevuto prevalentemente critiche negative. Secondo l'aggregatore di recensioni Rotten Tomatoes, \"Il Cartaio\" ha infatti ottenuto un indice di gradimento del 20% sulla base di 10 recensioni. Davide Morena di Mymovies gli assegna invece 2 stelle, affermando: \"Parlare di sceneggiatura debole \u00e8 un eufemismo per parafrasare che \u00e8 in realt\u00e0 inesistente: il film non solo non fa paura, ma \u00e8 talmente banale e sconclusionato da non innescare mai la minima tensione. La seconda stella \u00e8 solo per il rispetto dovuto\".\nPremi e riconoscimenti.\nNomination come Migliore scenografia ai Nastri d'argento della SNGCI del 2005."}
{"id": "451145", "revid": "15756", "url": "https://it.wikipedia.org/wiki?curid=451145", "title": "Partito del Lavoro (Paesi Bassi)", "text": "Il Partito del Lavoro (in olandese: \"Partij van de Arbeid - PvdA\"; ) \u00e8 un partito politico olandese.\nIl PvdA \u00e8 il principale partito politico olandese di centro-sinistra, espressione del pensiero socialdemocratico moderato. \u00c8 membro dell'Internazionale Socialista e del Partito Socialista Europeo.\nLe origini.\nIl PvdA nasce nel 1946 dalla fusione tra:\nAlle politiche del 1937 lo SDAP aveva conquistato 23 seggi, il VDB 6 e la CDU 2. Alle politiche del 1946 il PvdA ottenne il 28,31% dei voti e 29 seggi, 2 in meno di quelli ottenuti dai partiti fondatori nelle elezioni precedenti. Il dato peggiora ulteriormente nelle politiche del 1948 dove il PvdA cala al 25,60% ed ottiene 27 seggi (2 in meno). Del resto nello stesso anno alcuni liberali abbandonarono il partito, considerandolo troppo \"socialista\" e formarono, insieme al conservatore \"Partito della Liberta\", il Partito Popolare per la Libert\u00e0 e la Democrazia (VVD), centrista liberale. Nel 1952 i laburisti prendono il 28,97% ed eleggono 30 deputati. Alle politiche del 1956 il PvdA increment\u00f2 i propri consensi salendo al 32,69%. Tra il 1946 ed il 1958 il PvdA governer\u00e0 in alleanza con il Partito Popolare Cattolico (KVP) (poi confluito nell'CDA) ed espresse il primo ministro Willem Drees, i cui governi si prodigarono per la ricostruzione del paese dopo la Seconda guerra mondiale e l'occupazione nazista.\nAlle politiche del 1959 i Laburisti scendono al 30,36% dei voti e vengono superati dai democristiani del KVP, che scelgono di allearsi con i liberali del VVD. Dal 1959 al 1973, i Laburisti sono stati sempre, salvo nell'anno 1966, all'opposizione di governi formati da democristiani (CDA) e liberali (VVD). Del resto alle politiche del 1963 e del 1967, il PvdA perder\u00e0 ulteriormente consensi, scendendo prima al 28,01% e poi al 23,55% dei consensi. Alle politiche del 1971 il PvdA increment\u00f2 i propri consensi dell'1% divenendo primo partito, ma rimanendo comunque all'opposizione.\nDagli anni '70 al 2000.\nAlle politiche del 1972 i Laburisti salgono al 27,34%, eleggono 43 deputati e tornano al governo con Joop den Uyl. Il governo, che durer\u00e0 l'intera legislatura, sar\u00e0 formato, oltre che dai laburisti, anche dai democristiani del KVP, del Partito Anti-Rivoluzionario (ARP, conlfuito poi nel CDA), dai cristiano-progressisti del Partito Politico Radicale (PPR, confluiti poi nella Sinistra Verde) e dai Democratici 66, liberali progressisti.\nAlle elezioni del 1977, il PvdA balz\u00f2 al 33,83% dei voti ed elesse 53 deputati, ma si ritrov\u00f2 all'opposizione. Il nuovo governo, infatti, fu presieduto dal democristiano (CDA) Dries van Agt e composto solo da CDA e VVD. Alle politiche del 1981 il PvdA perse consensi (-5,54%) e seggi (-9), ma entr\u00f2 a far parte del secondo governo van Agt, insieme a CDA e D66. Il governo, per\u00f2, dur\u00f2 appena un anno. Alle politiche anticipate del 1982 il PvdA sal\u00ec al 30,40%, divenendo nuovamente il primo partito, ma fu escluso dal governo, guidato dal democristiano Ruud Lubbers e composto da CDA e VVD. Il PvdA rimase all'opposizione del II governo Lubbers anche dopo le elezioni del 1986, dove perse il primo posto, nonostante l'incremento al 33,27% dei voti. Alle politiche del 1989, il Laburisti persero l'1,39%, ma entrarono a far parte del terzo governo Lubbers, insieme ai democristiani.\nAlle elezioni del 1994, il PvdA ebbe un vero e proprio crollo, passando dal 31,88% al 23,97%. Anche questa volta, per\u00f2, i Laburisti si trovarono a governare il paese dopo aver perso consensi. Wim Kok, laburista, diede vita al nuovo governo, formato insieme al VVD e ai D66. Il governo venne detto \"viola\", dal rosso dei Laburisti e dal blu dei Liberal-conservatori e Liberal-progressisti. Per la prima volta dal 1918 nessun partito \"confessionale\" (cattolico o protestante) entr\u00f2 a far parte del governo. Alle politiche del 1998, il PvdA risal\u00ec al 28,98% ed ottenne 45 seggi. Kok fu riconfermato con la stessa coalizione del suo primo governo.\nDal 2000 ad oggi.\nLe politiche del 2002 segnano il risultato pi\u00f9 basso nella storia dei Laburisti olandesi. Il partito, infatti, crolla al 15,11% dei voti. Il risultato fu dovuto all'ampio dissenso popolare circa le politiche d'immigrazione ed economiche del governo. A trarne vantaggio fu la Lista Pim Fortuyn (populisti), che prendeva il nome dal proprio fondatore, ucciso durante la campagna elettorale. La LPF ottenne il 17% dei voti, divenne secondo partito ed entr\u00f2 nel governo del democristiano Jan Peter Balkenende, insieme a CDA e VVD. Il governo, per\u00f2, dur\u00f2 appena un anno ed alle politiche del 2003 i Laburisti con il 27,26% tornarono ad essere il secondo partito nella Camera bassa, ma rimasero all'opposizione del secondo governo Balkenende, composto da CDA, VVD e D66.\nAlle politiche anticipate del 2006, il sistema partitico olandese si complic\u00f2 ulteriormente. Nelle elezioni si rafforz\u00f2, infatti, il Partito Socialista Olandese, la forza pi\u00f9 a sinistra, che guadagn\u00f2 ben 17 seggi, ed ottenne un buon risultato il Partito della Libert\u00e0, liberal-conservatore nato da una scissione dei liberali, che conquist\u00f2 9 seggi. Persero consensi tutti i partiti maggiori: il CDA (-3), il VVD (-6) la Lista Pim Fortuyn (-8), che ebbe pi\u00f9 deputati. Il PVDA scese dal 27,26 al 21,19% (il secondo peggior risultato di sempre), perdendo 9 seggi.\nLe politiche 2010 segnarono un ulteriore calo per i laburisti, che scesero al 19,63% ed ottennero 30 seggi alla Camera (3 in meno). A crescere furono i liberali del VVD (+5,8%), i socio-liberali di D66 (+4,9%), gli ecologisti di GL (+2%), ma soprattutto i liberal-populisti del Partito per la Libert\u00e0 (+9,4%). Sonora sconfitta la subirono i democristiani del CDA (-12,8%) e il Partito Socialista Olandese (-7,7%).\nAlle elezioni politiche del 2012, i laburisti riguadagnarono posizioni e ottennero il 24,84% dei voti (+5,21%), ottenendo 38 seggi alla Camera. Le elezioni videro una tenuta del PS (-0,3%) ed un sostanziale calo della Sinistra Verde (-4,3%), oltre che dei democristiani (CDA) (-4,2%).\nAlle elezioni del 2017 il partito subisce un fortissimo calo ottenendo il 5,70% dei voti (-19,14%) e 9 seggi alla Camera, il peggior risultato mai ottenuto sin dalla sua fondazione. Inoltre, le stesse elezioni videro una forte ricrescita della Sinistra Verde, che ottenne il 9,1% dei voti (+6,8%), ma anche dell'Appello Cristiano Democratico, che ne usc\u00ec con il 12,4% dei voti, in crescita del 3,9%.\nAlle elezioni del 2021 il partito si mantiene stabile con il 5,73% dei voti (+0,03) e con lo stesso numero di seggi alla Camera ottenuti alle precedenti elezioni. Le stesse elezioni videro un ulteriore calo della Sinistra Verde, che ottenne il 5,16% (-3,97%), e anche dell'Appello Cristiano Democratico, che ottenne il 9,50% (-2,88%). Ad avere la meglio sono stati i Democratici 66, che ne escono con un 15,02%, in rialzo del 2,79%, piazzandosi al secondo posto dietro al VVD del premier uscente Mark Rutte."}
{"id": "451147", "revid": "858648", "url": "https://it.wikipedia.org/wiki?curid=451147", "title": "Partij van de Arbeid", "text": ""}
{"id": "451148", "revid": "287204", "url": "https://it.wikipedia.org/wiki?curid=451148", "title": "Chiesa di San Cristofano", "text": "La chiesa di San Cristofano \u00e8 un luogo di culto cattolico che si trova a Novoli, popoloso quartiere ovest di Firenze, in via Allori.\nStoria e descrizione.\nLa chiesa \u00e8 molto antica: gi\u00e0 ricordata nel 1069, ne fu rettore dal 1473 Marsilio Ficino. Sulla facciata con piccolo portico vi sono tracce di un affresco del '400 raffigurante l\"Annuncio a Gioacchino\", e di un altro con la figura di \"San Cristoforo\", attribuito al giovane Franciabigio.\nL'antica abside fu distrutta durante gli ampliamenti del 1877. All'interno \u00e8 una tavola con la \"Resurrezione di Cristo\" attribuita ad Alessandro Allori ed un affresco con la \"Madonna della Misericordia\" (1400 circa). \nIn locali adiacenti, superati I resti di un antico chiostro, sulla destra della chiesa, ci sono resti di un alfresco in terra verde con l\"Ultima Cena\", opera di Stefano di Antonio di Vanni (sec. XV).\nDivenuta insufficiente per la popolazione locale, la vecchia chiesa \u00e8 stata sostituita da una nuova adiacente, progettata dagli architetti Morozzi e Corretti e realizzata nel 1971. All'interno si trova il plastico con San Cristoforo in vetroresina di Sergio Benvenuti ed una vetrata policroma."}
{"id": "451159", "revid": "8596", "url": "https://it.wikipedia.org/wiki?curid=451159", "title": "Jan-Peter Balkenende", "text": ""}
{"id": "451169", "revid": "287204", "url": "https://it.wikipedia.org/wiki?curid=451169", "title": "Frassino (araldica)", "text": "In araldica il frassino \u00e8 assunto come simbolo di \" padronanza assoluta\" per la sua capacit\u00e0, si dice, di elevarsi potente sino a sacrificare tutti gli alberi che gli stanno dattorno, con la sola eccezione dell'olmo.\nNella mitologia nordica \u00e8 rilevante il frassino \"Yggdrasill\" con le radici nell'inferno, i rami a coprire la terra e la vetta nel cielo."}
{"id": "451171", "revid": "125231575", "url": "https://it.wikipedia.org/wiki?curid=451171", "title": "Leisure (album)", "text": "Leisure \u00e8 il primo album in studio del gruppo musicale britannico Blur, pubblicato nel 1991 dalla Food Records.\nIl disco.\nL'album fu realizzato nel periodo calante dello shoegaze. Il gruppo avr\u00e0 migliori risposte di critica e vendite con il seguente \"Modern Life Is Rubbish\" del 1993.\nIl pezzo \"Sing\" \u00e8 presente nella colonna sonora del film \"Trainspotting\".\nNel 2012 il disco \u00e8 stato ristampato."}
{"id": "451175", "revid": "858648", "url": "https://it.wikipedia.org/wiki?curid=451175", "title": "PvdA", "text": ""}
{"id": "451178", "revid": "599013", "url": "https://it.wikipedia.org/wiki?curid=451178", "title": "Cda", "text": ""}
{"id": "451180", "revid": "7077", "url": "https://it.wikipedia.org/wiki?curid=451180", "title": "D66", "text": ""}
{"id": "451183", "revid": "78273", "url": "https://it.wikipedia.org/wiki?curid=451183", "title": "Alleanza Cristiano Democratica Olandese", "text": ""}
{"id": "451197", "revid": "117902098", "url": "https://it.wikipedia.org/wiki?curid=451197", "title": "Sonata per pianoforte n. 8 (Mozart)", "text": "La sonata in La minore k 310 \u00e8 l'ottava sonata scritta da Wolfgang Amadeus Mozart. Composta nel 1778 a Parigi, tre giorni dopo la morte della madre Anna Maria Pertl, che lo aveva accompagnato nel viaggio, \u00e8 una delle uniche due sonate per pianoforte scritte da Mozart in una tonalit\u00e0 minore.\nMovimenti.\nLa Sonata in la minore K. 310 - insieme a K. 309 e 311 - \u00e8 una delle tre Sonate scritte nel corso del lungo e sventurato viaggio compiuto a Mannheim e Parigi nel 1777-1778, alla ricerca di fortuna e, possibilmente, di un impiego nella capitale francese. In particolare, sulla nascita della Sonata in la minore non abbiamo alcuna indicazione, al di fuori della datazione sull'autografo \"Paris 1778\"; il brano venne per\u00f2 pubblicato gi\u00e0 a Parigi, ad opera dell'editore Heina, primo caso di una Sonata pianistica di Mozart a trovare la strada della pubblicazione a immediata distanza dalla nascita.\nNella prima tappa del viaggio verso Parigi - Augusta, citt\u00e0 da cui proveniva la famiglia del padre - Mozart aveva potuto suonare i pianoforti di Johann Andreas Stein, apprezzandone, tutte le qualit\u00e0 che rendevano questi prototipi fra i pi\u00f9 avanzati in Europa. \nIl tempo iniziale, segnato dalle dissonanze armoniche e dal ritmo di marcia dell'incipit, \u00e8 in una ampia forma-sonata, con una pronunciata contrapposizione tematica (marcia contro nervosa scorrevolezza di semicrome), uno sviluppo animato dalle figurazioni insistite della mano sinistra e dalle suggestive progressioni polifoniche della destra, una ripresa che converte nel modo minore il secondo tema, riconducendolo alla prevalente ambientazione espressiva del movimento.\nL'Andante cantabile con espressione si richiama invece allo schema galante della melodia ornata su basso albertino, ma mostra nella sezione centrale prospettive pi\u00f9 complesse, con l'apparizione di un nuovo motivo, presentato nei diversi registri della tastiera con figurazioni di accompagnamento cangianti e dissonanti.\nIl Presto conclusivo torna all'ambientazione iniziale; si tratta di una pagina in forma di Rond\u00f2, in cui i diversi episodi hanno origine dalla stessa figura ritmica del refrain; questa caratteristica, insieme alla ricchezza del contenuto armonico, garantisce all'intero movimento una variet\u00e0 espressiva continuamente rinnovata e insieme una ineluttabile coerenza."}
{"id": "451203", "revid": "124957243", "url": "https://it.wikipedia.org/wiki?curid=451203", "title": "Ricardo Franco Levi", "text": "Biografia.\nLaureato in Scienze politiche all'Universit\u00e0 di Bologna e specializzato in economia e commercio internazionale, ha iniziato la carriera di giornalista professionista a \"Il Sole 24 Ore\" e ha poi scritto e collaborato con altri quotidiani italiani, tra i quali il \"Corriere della Sera\", \"Il Giorno\", \"Il Messaggero\" e \"La Stampa\".\nNel 1991 ha fondato il quotidiano \"L'Indipendente\", che ha diretto fino al 1992.\nIn seguito divenne stretto collaboratore di Romano Prodi, di cui \u00e8 stato portavoce sia durante l'esperienza del primo esecutivo guidato dal Professore sia a Bruxelles, quando Prodi fu a capo della Commissione europea. In questo secondo periodo \u00e8 stato inoltre direttore del Gruppo dei consiglieri politici della Commissione europea.\nAlle elezioni politiche del 2006 viene eletto deputato nella Circoscrizione III (Lombardia 1), in qualit\u00e0 di rappresentante della lista dell'Ulivo. Dal 18 maggio dello stesso anno \u00e8 sottosegretario alla Presidenza del Consiglio nel secondo governo Prodi, ricevendo la delega per l'informazione, la comunicazione e l'editoria il 15 giugno 2006.\n\u00c8 coautore del discusso disegno di Legge Levi-Prodi sull'editoria che obbligherebbe gli autori di pubblicazioni sul web (inclusi, per esempio, i blog) a registrarsi al Registro degli operatori di comunicazione.\nPortavoce del governo ombra del Partito Democratico voluto da Walter Veltroni dopo la sconfitta politica del 2008 in opposizione al Governo Berlusconi IV.\nSuccessivamente \u00e8 stato ripresentato e rieletto alle elezioni politiche italiane del 2008 in Sicilia (circ. 2). Nel giugno 2008, come deputato, ha presentato un progetto di legge sull'editoria analogo al precedente, che \u00e8 stato assegnato alla VII Commissione Cultura della Camera dei deputati il 6 novembre 2008.\n\u00c8 primo firmatario della legge \"Nuova disciplina del prezzo dei libri\" che limita al 15% lo sconto sul prezzo di copertina dei libri. Tale legge, i cui effetti sono entrati in vigore il 1\u00ba settembre 2011, \u00e8 stata ed \u00e8 nuovamente oggetto di dure polemiche da parte dell'opinione pubblica in Internet che la definisce Legge \"Anti-Amazon\" o \"ammazza-sconti\".\nDa giugno 2017 \u00e8 il nuovo presidente dell'Associazione italiana editori (AIE)."}
{"id": "451204", "revid": "1610933", "url": "https://it.wikipedia.org/wiki?curid=451204", "title": "Cantone di La Cruz", "text": "Il cantone di La Cruz \u00e8 un cantone della Costa Rica facente parte della provincia di Guanacaste.\nConfina a nord con il Nicaragua, ad est con Upala, a sud con Liberia, ad ovest con l'Oceano Pacifico.\nL'economia si basa essenzialmente sul turismo, sulla pesca e sulla coltivazione di riso, cotone e frutta. Nel territorio cantonale si trovano molte spiagge fra le pi\u00f9 frequentate dagli amanti del surf, dello snorkelling e delle immersioni: Playa Cuajiniquil, Puerto Soley, Playa Las Nubes, Bahia Salinas, Playa Manzanillo.\nIl cantone fu istituito con decreto il 23 luglio 1969 e prende il nome da una vecchia croce di legno che segnava il confine con il Nicaragua nei pressi della localit\u00e0 \"Pe\u00f1as Blancas\"\nGeografia antropica.\nSuddivisioni amministrative.\nIl cantone \u00e8 suddiviso in 4 distretti:\nAree protette.\nIl cantone di La Cruz ospita numerose aree protette e di interesse naturalistico, fra le quali devono essere menzionate il \"Parco Nazionale Santa Rosa\" e la \"Riserva Nazionale Isla Bola\u00f1os\"."}
{"id": "451206", "revid": "125231582", "url": "https://it.wikipedia.org/wiki?curid=451206", "title": "Modern Life Is Rubbish", "text": "Modern Life Is Rubbish \u00e8 il secondo album discografico del gruppo musicale inglese dei Blur, pubblicato il 10 maggio 1993.\nIl disco.\nIl disco, pubblicato da Food Records/EMI, viene sviluppato in seguito ad un tour negli Stati Uniti compiuto dal gruppo. Dopo il ritorno nel Regno Unito, i Blur hanno ricontattato il produttore Stephen Street, col quale avevano gi\u00e0 prodotto l'esordio \"Leisure\". Tra i brani estratti come singoli dall'album vi sono la hit \"mainstream\" \"For Tomorrow\" e il brano \"Chemical World\", dalle tendenze pi\u00f9 vicine al panorama musicale americano di quel periodo. \"Popscene\", invece, \u00e8 un brano uscito nel 1992, quindi prima della pubblicazione dell'album, ma non incluso in quest'ultimo.\nL'album ha avuto un ottimo successo nel Regno Unito ed \u00e8 indicato come uno dei primi album del filone definito brit pop."}
{"id": "451227", "revid": "22570", "url": "https://it.wikipedia.org/wiki?curid=451227", "title": "Bottone d'oriente", "text": ""}
{"id": "451232", "revid": "125231625", "url": "https://it.wikipedia.org/wiki?curid=451232", "title": "Parklife", "text": "Parklife \u00e8 il terzo album discografico del gruppo musicale inglese dei Blur, pubblicato il 25 aprile 1994 dalla Food Records.\nAd oggi \"Parklife\" ha venduto oltre 5 milioni di copie nel mondo. Ha vinto 4 BRIT Awards 1995 ed \u00e8 stato inserito nel libro \"1001 Albums You Must Hear Before You Die\".\nIl disco.\nIl disco ha permesso al gruppo di imporsi definitivamente nel panorama musicale britannico, permettendo al contempo al filone definito britpop di conquistare la scena insieme all'album \"Definitely Maybe\" degli Oasis. \"Parklife\" rappresenta quindi un punto di riferimento per la musica rock britannica.\nLe registrazioni sono state condotte dal novembre 1993 al gennaio 1994 presso il Maison Rouge di Fulham e presso i RAK Studios del distretto londinese di St John's Wood."}
{"id": "451236", "revid": "287204", "url": "https://it.wikipedia.org/wiki?curid=451236", "title": "Embrun (Canada)", "text": "Embrun \u00e8 una citt\u00e0 in Ontario nel Canada vicino alla capitale Ottawa.\nLa maggioranza degli abitanti di Embrun \u00e8 francofona, ma esiste una minoranza anglofona."}
{"id": "451237", "revid": "117146829", "url": "https://it.wikipedia.org/wiki?curid=451237", "title": "Sonata per pianoforte n. 10 (Mozart)", "text": "La sonata per pianoforte n. 10 in Do maggiore K 330 \u00e8 un'opera pianistica di Wolfgang Amadeus Mozart.\nLa data della sua composizione \u00e8 incerta: datata da Ludwig von K\u00f6chel e Alfred Einstein (insieme alle sonate K 331 e K 332) al 1778 a Parigi, in seguito il musicologo Alan Tyson, mediante un'analisi della carta dei manoscritti, ha proposto la datazione di queste sonate al 1783 a Salisburgo o Vienna.\nSi segnala per la leggerezza e la semplicit\u00e0 un po' convenzionale della partitura, probabilmente destinata a pianisti di modeste capacit\u00e0 (Hermann Abert ipotizza che fosse stata composta per un allievo)."}
{"id": "451238", "revid": "767487", "url": "https://it.wikipedia.org/wiki?curid=451238", "title": "Classic Haribo 2006", "text": "La Classic Haribo 2006, tredicesima ed ultima edizione della corsa, si disput\u00f2 il 19 febbraio 2006 su un percorso di 203,5\u00a0km tra Uz\u00e8s e Marsiglia. Fu vinta dal francese Arnaud Coyot, che termin\u00f2 in 5h28'12\". La gara faceva parte del calendario dell'UCI Europe Tour 2006, categoria 1.1, ed era valida come seconda prova della Coppa di Francia."}
{"id": "451251", "revid": "125231678", "url": "https://it.wikipedia.org/wiki?curid=451251", "title": "The Great Escape (Blur)", "text": "The Great Escape \u00e8 il quarto album discografico in studio del gruppo musicale inglese dei Blur, pubblicato l'11 settembre 1995.\nAd oggi \"The Great Escape\" ha venduto oltre 4 milioni di copie nel mondo. Nel Regno Unito \u00e8 stato certificato triplo disco di platino dalla BPI.\nIl disco.\nL'album segna l'apice del periodo britpop dei Blur ed \u00e8 l'ultimo lavoro, eseguito dalla band inglese, caratterizzato da sonorit\u00e0 spiccatamente pop.\n\"The Great Escape\" inoltre \u00e8 uscito perdente nella \"battaglia del britpop\" fomentata dai mass-media, in relazione alla vittoria, in fatto di vendite di album, del secondo lavoro degli Oasis \"(What's the Story) Morning Glory?\".\nPer contro, il primo singolo uscito, \"Country House\", ebbe la meglio sul singolo degli Oasis \"Roll with It\".\nI successivi singoli fatti uscire da \"The Great Escape\" furono \"The Universal\", \"Stereotypes\" e \"Charmless Man\".\nL'album pu\u00f2 essere considerato quasi un concept album, dal momento che la maggior parte delle canzoni trattano un tema simile, ossia la solitudine e il distacco. \nDamon Albarn ha inoltre dimostrato che molti brani sono riferiti a se stesso; ad esempio \"Dan Abnormal\" \u00e8 un anagramma del suo nome.\nLe registrazioni sono state condotte dal gennaio al maggio 1995 presso il Maison Rouge e i Townhouse Studios di Londra.\nCuriosit\u00e0.\nLa canzone \"Ernold Same\" dispone della collaborazione di Ken Livingstone, poi deputato e sindaco di Londra dal 2000 al 2008. Livingstone \u00e8 accreditato, nelle note di copertina, come \"The Right-On\" Ken Livingstone."}
{"id": "451305", "revid": "1924342", "url": "https://it.wikipedia.org/wiki?curid=451305", "title": "Blur (album)", "text": "Blur \u00e8 il quinto album in studio del gruppo musicale britannico omonimo, pubblicato il 10 febbraio 1997 dalla Food Records e dalla Virgin Records.\nL'album \u00e8 stato certificato disco di platino dalla BPI e disco d'oro dalla RIAA. Ha venduto oltre un milione di copie in Europa.\nHa ricevuto buone critiche in quanto sono state lodate le sonorit\u00e0 che si discostano dai lavori precedenti del gruppo.\nDescrizione.\nIl disco \u00e8 stato registrato tra giugno e novembre del 1996 presso lo Stud\u00edo Grettisgat di Reykjav\u00edk, in Islanda, e presso il Maison Rouge di Londra.\nNella carriera della band questo disco segna un netto cambiamento stilistico dal britpop alle sonorit\u00e0 lo-fi e indie rock, sotto le influenze dei gruppi statunitensi Pavement e Sonic Youth. Le cause di questo cambiamento musicale furono sicuramente dovute alle continue pressioni del chitarrista Graham Coxon nei confronti di Damon Albarn sulla necessaria evoluzione del loro suono e, secondariamente, alle registrazioni e al soggiorno del gruppo in alcune localit\u00e0 dell'Islanda, fonte di ispirazione per molti brani.\nIl primo singolo estratto dal disco \u00e8 stato \"Beetlebum\". Il secondo singolo \"Song 2\" divenne un successo anche negli Stati Uniti e fu inserito nella colonna sonora del videogioco \"\".\nNel 2004 l'album venne unito a \"Modern Life Is Rubbish\" del 1993 in un box in edizione limitata facente parte della collezione della EMI \"2CD Originals\"."}
{"id": "451312", "revid": "47767", "url": "https://it.wikipedia.org/wiki?curid=451312", "title": "Elena Ducas", "text": "Biografia.\nFiglia del despota d'Epiro Michele II e di Teodora Petralife, era sorella di Niceforo I Ducas (che succedette al padre come re dell'Epiro) e sorellastra (tramite padre) di Giovanni I Ducas, principe di Tessaglia. Il nonno paterno era Michele I d'Epiro, figlio illegittimo del sebastocratore Giovanni Ducas, che era il figlio maggiore di Costantino, il settimo figlio del imperatore bizantino Alessio I Comneno e di Irene Ducas.\nIl 2 giugno 1259 a diciassette anni Elena sposava, nel castello di Trani, Manfredi di Sicilia, rimasto vedovo di Beatrice di Savoia, in virt\u00f9 di una serie di accordi diplomatici del padre Michele II. \nIl suo matrimonio era destinato a mantenere la pace tra Epiro e la Sicilia, poich\u00e9 sia Michele II che Manfredi avevano preoccupazioni pi\u00f9 impellenti altrove. Nella sua dote erano inclusi tutti i diritti della citt\u00e0 di Durazzo (gi\u00e0 conquistata nel 1257) con i suoi dintorni, l'isola di Corf\u00f9, Valona, Berati e altre citt\u00e0 dell'Albania. Con Manfredi non si tratt\u00f2 solo di un'unione dinastica ma di un'alleanza tra i due regni: infatti Manfredi invi\u00f2 tremila fanti in aiuto del suocero contro l'Imperatore di Nicea, per la conquista di Costantinopoli. Le nozze furono celebrate a Trani con tale sfarzo e tale solennit\u00e0 da colpire la fantasia dell'anonimo autore di una cronaca locale; racconta infatti il cronista: \"ze foro grandi feste et suoni, et la sera foro facti tanti alluminere, et tanti fan\u00f2 in tutti li cantuni de la nostra terra, che paria che fosse die\" \nDopo un matrimonio che produsse diversi figli, il marito Manfredi venne sconfitto ed ucciso dagli Angioini durante la Battaglia di Benevento, del 1266. Appresa la notizia della disfatta, Elena, che si era rifugiata a Lucera insieme con i figli, si rec\u00f2 scortata da alcuni fedeli a Trani, da dove sperava di poter pi\u00f9 facilmente raggiungere l'Epiro. Una violenta tempesta precluse per\u00f2 alla regina la via della salvezza: complice il castellano della citt\u00e0, venne catturata dalle truppe angioine nel frattempo sopraggiunte. Il 6 marzo, scrive l'Anonimo di Trani, \"la pigliaro cu li soi quattro figli et tutto lo tesoru che avia, et de noctu se li portaru, ne si seppe dove\".\nVenne condotta a Lagopesole, per incontrare Carlo I d'Angi\u00f2. Dopo l'incontro, il Re di Napoli, tra luglio ed agosto 1266, ne dispose l'isolamento nel castello del Parco di Nuceria Christianorum, oggi Nocera Inferiore, dove mor\u00ec in carcere. Anche i suoi figli, tranne la maggiore Beatrice, passarono il resto della loro vita in prigionia degli Angioini.\nMatrimonio e figli.\nA Manfredi Elena diede cinque figli:\nBibliografia.\nin lingua inglese:"}
{"id": "451351", "revid": "125261513", "url": "https://it.wikipedia.org/wiki?curid=451351", "title": "Robert Campin", "text": " Con lui viene ormai generalmente identificato il Maestro di Fl\u00e9malle, attivo nelle Fiandre ai primi decenni del XV secolo.\n\u00c8 riconosciuto, insieme a Jan van Eyck, come capostipite della nascente pittura fiamminga, quando con il suo intenso realismo si distacc\u00f2 dall'arte idealizzata e sognante del tardo gotico nella pittura nel Nord.\nBiografia.\nLe notizie biografiche su Robert Campin sono molto limitate e frammentarie, in accordo col fatto che le opere attribuite al fantomatico Maestro di Fl\u00e9malle non sono n\u00e9 datate n\u00e9 firmate.\nNacque tra il 1378 e il 1379 in una localit\u00e0 non ancora ben definita delle Fiandre. Nel 1406 si rilevano tracce della sua presenza a Tournai, citt\u00e0 belga all'epoca autogovernata ma compresa nel ducato di Borgogna, ricca di attivit\u00e0 artigianali e commerciali. Qui ben presto Campin fond\u00f2 una scuola di pittura, che sarebbe diventata fucina di notevoli talenti. In questa citt\u00e0 si svolse gran parte della sua vita.\nNel 1423 i rappresentanti delle corporazioni artigiane di Tournai si dotarono di un proprio statuto. Negli anni successivi Campin entr\u00f2 nel Consiglio comunale come rappresentante del \"quarto stato\". Probabilmente gi\u00e0 verso il 1420 aveva iniziato l'esecuzione del Dittico\" di Fl\u00e9malle\" (localit\u00e0, questa, nei dintorni di Liegi).\nIntanto alla sua bottega si stavano formando molti pittori, tra i quali Jacques Daret e Rogier Van der Weyden: quest'ultimo, dopo un periodo di frequenza come allievo, assunse nel 1427 la qualifica di apprendista; ne sarebbe uscito nel 1432 col titolo ufficiale di maestro.\nA causa del suo comportamento battagliero Campin dissip\u00f2 molti consensi in campo politico, tanto che nel 1429 i notabili di Tournai gli vietarono l'accesso alle cariche pubbliche. La sua attivit\u00e0 artistica prosegu\u00ec comunque, lasciando tracce almeno fino al 1440. Mor\u00ec a Tournai nel 1444.\nProfilo artistico.\nL'opera di Robert Campin fu fondamentale per l'origine della pittura fiamminga, alla quale egli apr\u00ec l'orizzonte, parallelamente a Jan van Eyck, anche se con un percorso artistico diverso.\nAlla sua formazione ebbero concorso da un lato i caratteri dell'arte mosano-renana, dall'altro le conquiste dello stile gotico internazionale affinate dai pittori della corte di Borgogna, allora particolarmente attiva in campo artistico, e portate alla massima altezza da Melchior Broederlam. Campin fece propri e sintetizz\u00f2 gli stimoli che queste scuole avevano consolidato nel secolo precedente, ma nel contempo rinnov\u00f2 in senso naturalistico la concezione della pittura: per questo pu\u00f2 essere considerato il padre del realismo fiammingo.\nOltre ad alcuni ritratti la sua produzione si focalizz\u00f2 essenzialmente sui trittici, alcuni dei quali ci sono giunti solo frammentari. In queste opere le ricche iconografie sacre sono tradotte in immagini di immediato realismo. Le scene a tema religioso vengono cos\u00ec ambientate nella realt\u00e0 quotidiana, con i luoghi che richiamano gli interni di abitazioni borghesi; nondimeno si respira un'aria di assorta contemplazione, di commozione composta.\nIl colore \u00e8 vivo, corposo, incisivo e disegna il contorno delle figure in modo netto, conferendo loro evidenza plastica: a questo effetto contribuisce anche il contrasto chiaroscurale dei panneggi, che arricchisce la scena espressivamente.\nCampin indugiava nella raffigurazione degli oggetti, cos\u00ec fitti da stipare a volte il quadro, analizzandoli con meticolosit\u00e0 ed acutezza estreme; l'accuratezza nella descrizione dei dettagli era legata al particolare sentire religioso dell'area nordica, legato a un pi\u00f9 stretto rapporto tra Dio e l'uomo, che arrivava a incoraggiare un'identificazione con la divinit\u00e0, in particolare riguardo alla compartecipazione delle sue sofferenze, siano queste la Passione di Cristo o i dolori di Maria. Per questo gli artisti miravano a una ricerca figurativa pi\u00f9 realistica ed attenta ai dettagli pi\u00f9 minuti e precisi della vita quotidiana. Inoltre dovette avere peso anche la filosofia nominalistica, che sostiene come la sostanza del reale ci pervenga dalla percezione dei singoli oggetti fisici. A ciascun oggetto inoltre veniva puntualmente associato un valore o un'allusione di carattere simbolico, che moltiplicava i livelli di lettura possibili dell'opera.\nAppare chiaramente lo sforzo di inserire la scena in un contesto pi\u00f9 ampio, da un lato raffigurando i personaggi entro costruzioni geometriche atte a creare l'illusione della profondit\u00e0, dall'altro estendendo lo sguardo verso i piani di fondo, dai quali spiccano scorci di paesaggi e ambienti di vita tanto minuti quanto precisi nella descrizione di finissimi particolari. \nUn ruolo importante nel perfezionare i caratteri di cui sopra \u00e8 svolto dalla nuova tecnica della pittura ad olio su tavola, che, grazie alla pregnanza dell'impasto cromatico e alla molteplicit\u00e0 e delicatezza dei toni, ben si prestava a favorire la cura per il dettaglio e alle molteplici variazioni della luce sui diversi materiali. Lo sguardo di Campin per\u00f2, rispetto a van Eyck, \u00e8 meno distaccato, con una presenza pi\u00f9 umanamente fisica e legami pi\u00f9 affettuosi tra i personaggi, che creano un maggiore senso di quotidianit\u00e0.\nNotevole fu il contributo dato da Campin all'evoluzione della ritrattistica: con lui infatti, cos\u00ec come il sacro si cala nella quotidianit\u00e0, il ritratto abbandon\u00f2 la solennit\u00e0 olimpica di figure di grande rilievo, per indirizzarsi verso persone comuni, di varia umanit\u00e0. L'artista ne analizzava ogni dettaglio fisionomico senza alcuna idealizzazione e sempre in omaggio alla realt\u00e0. In aggiunta, egli cerca di esplorare l'interiorit\u00e0 del soggetto, per coglierne i tratti distintivi della personalit\u00e0 e lo stato d'animo. Si apriva cos\u00ec la strada a una nuova concezione del ritratto, quello \"psicologico\", destinato a trovare gi\u00e0 subito tra i pittori fiamminghi espressioni di ragguardevole qualit\u00e0."}
{"id": "451352", "revid": "124262295", "url": "https://it.wikipedia.org/wiki?curid=451352", "title": "Sylvano Bussotti", "text": "Figura decisamente poliedrica, Bussotti \u00e8 anche conosciuto come pittore, poeta, romanziere, regista teatrale e di film, attore, cantante, scenografo e costumista.\nSylvano Bussotti era \"Accademico Effettivo\" dell'Accademia Nazionale di Santa Cecilia.\nBiografia.\nNato in una famiglia di artisti (il fratello Renzo e lo zio Tono Zancanaro sono entrambi artisti figurativi), inizia in giovanissima et\u00e0 lo studio del violino, in seguito si iscrive al corso di composizione al conservatorio di Firenze dove avr\u00e0 come insegnanti Roberto Lupi e Luigi Dallapiccola, sar\u00e0 per\u00f2 costretto ad interrompere gli studi a causa della guerra.\nApprofondisce quindi gli studi di composizione da autodidatta, mentre nel 1956 diventa allievo a Parigi di Max Deutsch; fu proprio a Parigi che ebbe modo di incontrare Pierre Boulez il quale, assieme al musicologo Heinz-Klaus Metzger, lo invit\u00f2 a seguire i famosi corsi estivi di Darmstadt.\nLe prime esecuzioni pubbliche di sue musiche si ebbero nel 1958 in Germania, grazie al pianista statunitense David Tudor, amico e interprete fedele delle opere di John Cage; subito dopo, Cathy Berberian e Pierre Boulez presentarono suoi lavori in Francia. \nNel 1964 soggiorn\u00f2 due anni negli Stati Uniti, su invito della Fondazione Rockefeller, mentre nel 1972 risiedette per un anno a Berlino; in seguito visse dividendosi tra Milano, Parigi e Firenze.\nPer le sue attivit\u00e0 compositive ha ricevuto il Premio SIMC (Societ\u00e0 Internazionale di Musica Contemporanea) per tre volte (nel 1961, 1963 e 1965), mentre in seguito \u00e8 stato insignito presso la \"Tavola all'Amelia\" di Dino Boscarato dell'omonimo premio in occasione della Biennale di Venezia nel 1967, e del premio Psacaropulo a Torino nel 1979. Sue musiche sono correntemente eseguite in tutto il mondo, spesso commissionate da importanti istituzioni (Teatro alla Scala di Milano, Biennale di Venezia, Maggio Musicale Fiorentino, solo per citare alcune realt\u00e0 nazionali). \nL'Integrale della sua opera pianistica \u00e8 stata eseguita da Mauro Castellano, suo principale interprete italiano, nel 1998 presso il museo Correr di Venezia.\nParallelamente alla composizione, Bussotti non ha mai smesso di coltivare i suoi altri interessi. Le sue opere pittoriche sono state esposte in molti paesi esteri (spicca tra le altre l'esposizione al Museo d'Orsay di Parigi), ed ha realizzato molte regie d'opera (curando spesso sia la regia che l'allestimento scenografico ed i costumi) in teatri e manifestazioni quali il Maggio Musicale Fiorentino, il\nTeatro Regio di Torino, la Fenice di Venezia, l'Arena di Verona, il Liceu di Barcellona, la Zarzuela di Madrid, il Teatro alla Scala di Milano. Ha inoltre pubblicato la raccolta di poesie \"Letterati ignoranti\", il saggio letterario \"I miei Teatri\", la raccolta di scritti vari \"Disordine alfabetico\" ed il volume illustrato \"Moda e Musica\".\n\u00c8 un esponente e principale promotore di un gruppo di artisti fiorentini, operanti dalla fine della seconda guerra mondiale ad oggi, comprendente Giuseppe Chiari, Giancarlo Cardini, Daniele Lombardi, Albert Mayr, Pietro Grossi, Marcello Aitiani e Sergio Maltagliati. Questi musicisti hanno sperimentato l'interazione tra suono, gesto e visione, una sinesteticit\u00e0 dell'arte frutto delle avanguardie storiche, da Kandinskij al futurismo, da Scriabin a Sch\u00f6nberg, fino al Bauhaus.\n\u00c8 stato inoltre attivo nel campo dell'organizzazione musicale, avendo tenuto l'incarico di direttore artistico del Festival Pucciniano di Torre del Lago, del Teatro La Fenice di Venezia e della sezione Musica della Biennale di Venezia.\nTra i molti riconoscimenti che ha ricevuto, vanno citate le cittadinanze onorarie delle citt\u00e0 di Rouen e Palermo; Sylvano Bussotti \u00e8 inoltre Accademico di Santa Cecilia, Accademico dell'Accademia Filarmonica Romana e \"Commandeur de l'Ordre des Arts et des Lettres\" della Repubblica Francese.\nStile musicale.\nLa sua musica interpreta l'Eros come forza dionisiaca liberatrice presente nell'uomo. L'osmosi tra i diversi linguaggi lo spinge ad adottare spesso un libero sistema di notazione grafica, che fa di alcuni suoi autografi musicali vere e proprie opere artistiche. Si parla in questi casi di Grafismo Musicale, (precipuo non solo di Bussotti) come esemplificato in \"Calendario Giapponese\" per 12 strumenti del 1992, o in \"Autotondo Tondodono\", disegno sonoro indeterminato, omaggio allo zio Tono Zancanaro, edito nel 1991 ed eseguito nello stesso in prima esecuzione nello stesso anno dal pianista Mauro Castellano..\nIn contrasto coll'orientamento strutturalista in voga a Darmstadt nei tardi anni cinquanta, si avvicin\u00f2 alla musica ed alla filosofia compositiva di John Cage, che conobbe proprio nei corsi estivi tenuti nella citt\u00e0 tedesca. Adott\u00f2, quindi, un linguaggio molto libero, legato all'Alea e all'indeterminazione, anche se nel suo stile, assolutamente moderno e originale, affiora al tempo stesso l'eco delle esperienze tardo-romantiche ed espressioniste dei suoi compositori preferiti, da Gustav Mahler a Giacomo Puccini ad Alban Berg.\nLe sue opere sono edite da \"Universal\", \"Moeck\", \"Bob\" e soprattutto da \"Ricordi\", editore di esclusiva a partire dalla fine degli anni cinquanta, mentre \"Rai Trade\" \u00e8 l'editore non esclusivista dei suoi lavori pi\u00f9 recenti."}
{"id": "451356", "revid": "1543377", "url": "https://it.wikipedia.org/wiki?curid=451356", "title": "13 (Blur)", "text": "13 \u00e8 il sesto album discografico in studio del gruppo musicale inglese dei Blur, pubblicato nel 1999.\nIl disco.\nIl disco, pubblicato da Food Records/Parlophone (gruppo EMI), \u00e8 stato registrato tra il giugno e l'ottobre 1998 presso il S\u00fdrland Studio di Reykjav\u00edk (Islanda) e presso tre diversi studi (Mayfair Studios, Sarm West e Studio 13) di Londra (Inghilterra).\nIn questo album, riguardo allo stile musicale, si nota un allontanamento dal classico britpop, peraltro gi\u00e0 effettuato con il precedente \"Blur\", per addentrarsi in un territorio pi\u00f9 vicino al rock alternativo, con pezzi pi\u00f9 cerebrali ed introspettivi, soprattutto sotto il suggello di Graham Coxon. Il suono infatti si mostra pi\u00f9 ruvido e l'atmosfera che pervade l'album \u00e8 malinconica e a tratti struggente. Brani come \"Swamp Song\", \"1992\", \"Battle\" e \"No Distance Left to Run\" sono molto intimi e cupi. Molto particolari i brani \"Bugman\" e \"B.L.U.R.E.M.I.\", che denotano un alternative rock molto pi\u00f9 grezzo e marcato, caratterizzato dall'uso abbondante di distorsioni alla chitarra.\nIn generale, l'album presenta molte innovazioni, prima fra tutte l'utilizzo pi\u00f9 frequente di sintetizzatori ed effetti elettronici, sicuramente incentivati dall'ingresso di William Orbit come produttore del gruppo, al posto di Stephen Street. Soltanto i singoli \"Tender\", \"Coffee &amp; TV\" e \"No Distance Left to Run\" si differenziano di netto dal resto delle canzoni contenute nell'album.\nL'album \u00e8 ispirato parzialmente dalla rottura del legame tra il cantante Damon Albarn e la cantante delle Elastica Justine Frischmann.\nNel 2004 \"13\" \u00e8 stato riproposto insieme all'album \"Think Tank\" in un box set ad edizione limitata."}
{"id": "451410", "revid": "124365956", "url": "https://it.wikipedia.org/wiki?curid=451410", "title": "Michelino da Besozzo", "text": "Considerato uno dei maggiori esponenti del Gotico Internazionale in Italia, lavor\u00f2 prevalentemente in Lombardia e nel Veneto.\nBiografia.\nNel 1388 lavor\u00f2 nel secondo chiostro della chiesa di San Pietro in Ciel d'oro a Pavia, dove rappresent\u00f2 ed affresc\u00f2 le \"Scene della vita di sant'Agostino\", oggi perdute, cos\u00ec come sono scomparsi la pala d'altare per la chiesa di santa Mostiola a Pavia e gli affreschi nel castello pavese eseguiti per Gian Galeazzo Visconti, di cui si conserva solo un Imago Pietatis nei musei civici.\nTra il 1395 e il 1405 Michelino mini\u00f2 il \"Libro d'Ore\", originariamente custudito nella Biblioteca Visconteo Sforzesca e oggi conservato alla Biblioteca di Avignone; dello stesso momento \u00e8 anche il disegno della \"Nativit\u00e0\" (Milano, Biblioteca Ambrosiana). Del 1390-1400 sono i quattro santi miniati su quattro distinte pergamene (Parigi, Louvre, Cabinet des Dessins), appartenenti ad uno smembrato Libro d'Ore.\nPrima opera datata dell'artista \u00e8 la miniatura con l\"'Elogio funebre di Gian Galeazzo Visconti\" (1403: Parigi, Biblioth\u00e8que nationale de France, Ms lat. 5888). \nDal 1404 al 1418 circa, l'artista lavor\u00f2 nel Veneto; mentre dal 1410, contemporaneamente a Gentile da Fabriano, \u00e8 citato a Venezia. Nel 1414 lavor\u00f2 insieme a miniatori veneti al codice Cornaro, con le \"Epistole di san Gerolamo\" (Londra, British Library, Egerton 3266). Del periodo veneto restano in particolare due affreschi votivi per la tomba Thiene nella Chiesa di Santa Corona a Vicenza.\nNel 1418 l'artista torn\u00f2 a Milano a lavorare per il cantiere del Duomo: nel 1421 fu pagato, insieme al figlio Leonardo, per i dipinti dell'altare intitolato ai santi Quirico e Giulitta; mentre tra 1423 e il 1425 fu nuovamente pagato per la fornitura di disegni della vetrata di santa Giuditta, di cui restano oggi alcune figure all'interno di un'altra delle vetrate del duomo milanese. \nAl 1417 risale un'altra opera, recentemente restaurata, un frammento di affresco raffigurante una \"Crocifissione tra angeli dolenti\", ora nella Sacrestia del Duomo di Monza, ma proveniente dalla cappella del Rosario della stessa Basilica, precedentemente attribuita agli Zavattari.\nLa tavola col \"Sposalizio mistico di santa Caterina\", firmata \"Michelinus fecit\" (Siena, Pinacoteca Nazionale), \u00e8 da datare al 1420 circa. L'altra tavola firmata dell'autore \u00e8 lo \"Sposalizio della Vergine\" al Metropolitan Museum di New York (1435 circa). Pi\u00f9 complessa \u00e8 la datazione dell'Offiziolo Bodmer, forse il suo capolavoro.\nIntorno al 1430 \u00e8 da datare l'affresco raffigurante la \"Madonna col Bambino e santi\", dell'abbazia di Viboldone. Al 1435 risale la \"Madonna del roseto\" del Museo di Castelvecchio di Verona, di attribuzione contesa con Stefano da Verona.\nAll'interno del Grande Museo del Duomo di Milano \u00e8 conservata l'opera attribuita a Michelino da Besozzo nota come \"Madonna dell'Idea\". Si tratta di una ancona processionale dipinta su entrambi i lati e databile non oltre la met\u00e0 del Quattrocento. L'opera \u00e8 ancora oggi utilizzata durante le funzioni liturgiche che si svolgono in Duomo.\nAll'ultima attivit\u00e0 del maestro \u00e8 da riferire l'affresco con il \"Corteo dei Magi\", realizzato per la chiesa di Santa Maria Podone (Milano, Curia Arcivescovile); e, documentati al 1445-1446, i frammenti del Palazzo Borromeo .\nPresso l'eremo di San Salvatore di Erba (CO), resti di affresco di una \"Crocefissione\" sono stati recentemente attribuiti all'ambito di Michelino. Pure di incerta attribuzione sono gli affreschi della Chiesa di Santa Maria e San Pietro a Silvano Pietra e la volta della cappella Torriani in Sant'Eustorgio a Milano, con i \"simboli dei quattro Evangelisti\"."}
{"id": "451412", "revid": "767487", "url": "https://it.wikipedia.org/wiki?curid=451412", "title": "I concerti live @ RTSI (album Francesco Guccini)", "text": "I concerti live @ RTSI (talora indicato anche come \"Live @ RSI\" nella versione CD+DVD) \u00e8 un disco live registrato a Lugano il 20 gennaio 1982 durante la trasmissione \"Musicalmente\" della RTSI (televisione pubblica svizzera in lingua italiana) e pubblicato nel 2001.\nNella puntata della trasmissione a lui dedicata (parte di una serie dedicata ai cantautori italiani) Guccini riprende i suoi pezzi storici tra cui \"La locomotiva\", \"Dio \u00e8 morto\" e \"Auschwitz\", accanto a pezzi raramente eseguiti dal vivo (\"Canzone dei 12 mesi\") e brani nuovi per l'epoca (tratti da \"Metropolis\").\nDi questo concerto esiste anche un DVD, pi\u00f9 completo del disco sia per qualit\u00e0 dell'acustica che per il numero di tracce musicali incluse (contiene infatti il brano \"Venezia\", non incluso nel cd), nonch\u00e9 per la presenza degli immancabili intermezzi di monologhi e battute che caratterizzano da sempre i concerti di Guccini (anch'essi omessi nel disco)."}
{"id": "451417", "revid": "125332600", "url": "https://it.wikipedia.org/wiki?curid=451417", "title": "Elfo (Dungeons &amp; Dragons)", "text": "LElfo \u00e8 una delle razze presenti nel gioco di ruolo fantasy \"Dungeons &amp; Dragons\". Gli elfi sono creature che la maggior parte delle altre razze intelligenti considera frivole, superficiali e arroganti, poich\u00e9 si interessano di arte, danza, canto e poesia e generalmente non si preoccupano degli avvenimenti che accadono loro intorno, a meno che non diventino una minaccia, nel qual caso si adoperano per contrastarla con efficacia e determinazione. Questo atteggiamento pu\u00f2 essere attribuito alla loro lunga esistenza. Amano e rispettano la natura e gli animali; non sono avidi di minerali o metalli preziosi, ma sono grandi ricercatori di oggetti magici. Sono maestri nell'uso della magia e sono portati per diventare maghi; hanno una dote naturale che li rende particolarmente esperti nell'utilizzo di spade ed archi. Per un umano, gli elfi sono esseri di rara bellezza.\nSolitamente esistono delle sottorazze di elfi, a seconda dell'ambientazione cui appartengono. Alcuni esempi sono elfi alati (avariel), elfi alti, elfi del sole, elfi della luna, elfi della neve, elfi delle valli, elfi dorati, elfi grigi, elfi marini, elfi scuri (drow), elfi selvaggi (grugach), elfi silvani. Queste sottorazze possono differire molto, non solo per l'ambiente naturale in cui vivono ma anche per il loro comportamento (e, regolisticamente, di solito subiscono variazioni pi\u00f9 o meno pesanti dall'archetipo comune).\nUn elfo, che pu\u00f2 sopravvivere oltre un millennio, mediamente vive per circa 700 anni (nonostante la loro lunga esistenza raggiungono la piena maturit\u00e0 poco prima dei trent'anni e hanno un aspetto perennemente giovane), appare come un umanoide pi\u00f9 basso e meno robusto di un umano, dai lineamenti delicati, con un'altezza che pu\u00f2 variare da 135 a 165 centimetri. Caratteristica fondamentale della razza \u00e8 la presenza di orecchie a punta. Sono magri, longilinei (il peso pu\u00f2 variare da 40 a 60 chilogrammi), con il corpo completamente glabro. La loro pelle pu\u00f2 essere di vari colori a seconda della sottorazza, da bianco pallido a nero come l'ebano. I loro splendidi occhi (hanno anche un'ottima vista) sono di solito verde scuro, ma il colore pu\u00f2 variare molto. Il timbro della voce \u00e8 musicale e suadente. Si muovono in maniera aggraziata ed estetizzando il movimento.\nGli elfi sono abituati a fare ci\u00f2 che vogliono, ma lo fanno sempre con eleganza e mai con eccesso, senza motivo o inutilmente. I loro stati d'animo variano dall'indifferente al compiaciuto; difficilmente mostrano rabbia o gioia sfrenata, al limite possono sembrare divertiti. Sono introversi, e per questo possono sembrare xenofobi (anche se, in effetti, provano una certa antipatia per i nani e i mezzorchi). Sono leali con chi li rispetta, ma estremamente vendicativi se subiscono un torto.\nUn elfo non ha bisogno di dormire, ma medita in uno stato di trance per circa quattro ore al giorno; questo spiega l'immunit\u00e0 agli incantesimi che implicano uno stato di sonno forzato.\nGli elfi vivono prevalentemente organizzati in piccoli clan, governati da esponenti di famiglie nobili per via ereditaria. Desiderano vivere in spazi aperti e odiano i luoghi chiusi; per questo non gradiscono abitare nelle sporche e opprimenti citt\u00e0 umane. Le meravigliose citt\u00e0 elfiche si trovano usualmente nelle fitte foreste e nei boschi lussureggianti; se possibile vengono costruite fra i possenti rami degli alberi pi\u00f9 alti ed illuminate magicamente. La loro vita si svolge nel pieno rispetto del territorio in cui si trovano; non hanno bisogno di sfruttarlo, perch\u00e9 le loro capacit\u00e0 magiche gli consentono di sopravvivere senza farlo. I loro prodotti di artigianato (armi ed armature, ma non solo) rasentano la perfezione e la bellezza artistica e sono sempre incantati. Sono generalmente tolleranti nei confronti delle altre razze e molto spesso ben disposti verso i mezzelfi; il loro atteggiamento nei confronti degli umani \u00e8 di indifferenza, anche se gli elfi pi\u00f9 giovani tendono maggiormente a familiarizzare con loro. I linguaggi normalmente conosciuti dalla razza sono l'Elfico e il Comune(la lingua tipica degli umani); a volte, individui particolarmente intelligenti possono conoscere i linguaggi di creature che tipicamente popolano i boschi.\nUna classe di prestigio pu\u00f2 avere fra i suoi requisiti la razza elfica come, ad esempio, l'Arciere arcano.\nEvoluzione nella storia di D&amp;D.\nOriginal D&amp;D.\nLa razza \u00e8 introdotta gi\u00e0 nella prima edizione del gioco. Nella versione descritta in \"Man &amp; Magic\", un personaggio di razza elfica deve scegliere se essere un Guerriero o un Mago all'inizio di ogni avventura. Con il supplemento \"Greyhawk\" invece non vi \u00e8 pi\u00f9 la scelta della classe da parte del giocatore, dato che l'unica possibilit\u00e0 \u00e8 di essere multiclasse Guerriero/Mago (anche se nel testo non vengono utilizzati esplicitamente questi termini), appartenendo cio\u00e8 ad entrambe le classi allo stesso tempo ed acquisendo cos\u00ec le capacit\u00e0 di entrambe; un elfo pu\u00f2 quindi lanciare incantesimi ed utilizzare contemporaneamente ogni tipo di arma ed armatura disponibili, con lo svantaggio per\u00f2 di avere un limite nel livello massimo raggiungibile. Sempre nello stesso supplemento viene aggiunta la possibilit\u00e0 per un elfo di essere anche un Ladro oppure un multiclasse Guerriero/Mago/Ladro o Guerriero/Mago/Chierico (quest'ultima combinazione \u00e8 per\u00f2 accessibile solo ad elfi che interagiscono esclusivamente con individui della propria razza). L'elfo \u00e8 dotato di infravisione oltre che della capacit\u00e0 speciale di scoprire porte nascoste pi\u00f9 efficacemente di altre razze, ed \u00e8 immune alla paralisi che provoca la ferita di un ghoul. L'allineamento possibile \u00e8 solo Legale o Neutrale. Oltre all'Elfico, al linguaggio d'allineamento e al Comune (ma quest'ultimo solo con una bassa probabilit\u00e0), conosce altri linguaggi che, in D&amp;D3ed, verrebbero definiti \"automatici\"; la scelta di quelli addizionali (\"linguaggi bonus\" in D&amp;D3ed), cio\u00e8 a libera scelta del giocatore, il cui numero \u00e8 determinato dal punteggio di Intelligenza, non \u00e8, come in altre edizioni, ristretta ad una lista. \nAD&amp;D Prima Edizione.\nPer poter essere un elfo, il personaggio deve soddisfare dei requisiti minimi nei valori delle caratteristiche (con distinzione fra maschi e femmine). La razza ha accesso alle classi Guerriero, Mago, Ladro e alla sottoclasse dell'Assassino; in tutte per\u00f2 ha limitazioni di livello. Come semiumano, l'elfo pu\u00f2 scegliere alcune combinazioni multiclasse:\nNon vi sono restrizioni nella scelta dell'allineamento, dato che a partire da questa edizione del gioco sar\u00e0 dipendente solamente dalla classe, e non dalla razza. Viene formalizzata l'innata abilit\u00e0 dell'elfo nell'uso di arco e spada, facendogli guadagnare un bonus alla THAC0 quando usa questo tipo di armi, e la sua elevata resistenza agli incantesimi che influiscono sul sonno e sulla volont\u00e0 mentale. Gli elfi hanno bonus razziali alla Destrezza e penalit\u00e0 alla Costituzione. I loro movimenti aggraziati gli permettono, quando non indossano armature metalliche, di sorprendere facilmente un nemico. I linguaggi automatici sono quasi una decina; ma, anche se non c'\u00e8 restrizione nella scelta, il numero dei linguaggi addizionali \u00e8 molto limitato rispetto ad un personaggio umano.\nD&amp;D Base.\nQuarta revisione.\nIn questa versione del gioco l'Elfo \u00e8 una classe base inserita fra quelle \"semiumane\". Pu\u00f2 essere vista come derivante dall'unione delle classi \"umane\" Guerriero e Mago: ha esattamente le stesse capacit\u00e0 di entrambe, ma con lo svantaggio di non poter raggiungere alti livelli. Per poter accedere alla classe, un personaggio deve avere come minimo un punteggio di Intelligenza uguale a 9. Le capacit\u00e0 speciali della classe derivano dalle edizioni in cui l'Elfo era una razza: infravisione, immunit\u00e0 alla paralisi del ghoul, migliore probabilit\u00e0 di rilevare porte segrete e di sentire rumori. Essendo parzialmente un guerriero, accumulando punti esperienza anche dopo aver raggiunto il livello massimo consentito gli fa acquisire le Opzioni di combattimento del Guerriero e una riduzione del danno contro il soffio del drago. I linguaggi automatici sono gli stessi di OD&amp;D e, come in quell'edizione, i linguaggi addizionali non soffrono di nessuna restrizione. All'Elfo vengono assegnati dei titoli in base al livello:\nAD&amp;D Seconda Edizione.\nRispetto alla prima edizione di AD&amp;D un personaggio di razza elfica pu\u00f2 scegliere di essere anche Ranger (ora una classe base) o Chierico (classe utilizzabile precedentemente solo per PNG), ma non sono accessibili altre combinazioni multiclasse. Anche il numero di linguaggi automatici \u00e8 determinato dal punteggio di Intelligenza e, a differenza degli umani, la scelta del tipo di linguaggio deve essere fatta fra quelli di una limitata lista.\nD&amp;D Terza Edizione.\nOltre che non esserci pi\u00f9 nessuna limitazione nella scelta della classe e nessun punteggio minimo richiesto nelle caratteristiche, la modifica pi\u00f9 rilevante \u00e8 quella che riguarda la visione dell'elfo in assenza di fonti luminose: non ha pi\u00f9 l'infravisione, e quindi non pu\u00f2 pi\u00f9 vedere nel buio totale, ma ha la visione crepuscolare, ovvero una vista migliore di quella umana in presenza di poca luce. Ha una competenza nelle armi che predilige spade e archi: spada lunga, stocco, arco corto (anche composito), arco lungo (anche composito). Con l'introduzione nella meccanica di gioco del sistema di abilit\u00e0 e talenti la costante attenzione e l'acuta vista dell'elfo vengono formalizzate con un bonus alle abilit\u00e0 Ascoltare, Cercare e Osservare. \u00c8 assente invece la tipica \"leggerezza\" del passo elfico, che gli consentiva, in precedenti edizioni, di avere buone possibilit\u00e0 di riuscire a cogliere di sorpresa un avversario. I linguaggi automatici sono Elfico e Comune, mentre i linguaggi bonus devono essere scelti da una limitata lista.\nAmbientazioni.\n\"Forgotten Realms\".\nLa presenza degli elfi (loro stessi si riferiscono al \"popolo\", chiamandosi, in elfico, \"Tel'Quessir\") su Toril \u00e8 praticamente limitata al continente Faer\u00fbn; qui sono una delle razze pi\u00f9 antiche del continente, giunta sul pianeta oltre 24000 anni fa, quando a dominare erano i draghi: gli elfi, grazie alla loro Alta Magia, riuscirono non solo a resistergli, ma anche a sconfiggerli. Attualmente, dei grandi ed estesi regni fondati allora, solo due hanno resistito nel tempo: Evermeet, o l'\"isola degli elfi\", situata a migliaia di chilometri ad ovest di Faer\u00fbn, ed Evereska, una valle nascosta fra le montagne nel nord del continente. Con l'avvento dell'umanit\u00e0, il numero di elfi si \u00e8 drasticamente ridotto; inoltre, da 500 anni \u00e8 in corso la Ritirata, un ordine impartito dai capi delle nazioni elfiche a tutti gli elfi, dopo centinaia d'anni di discussioni, con lo scopo di abbandonare l'ostile Faer\u00fbn che li ha spinti gradualmente a ritirarsi verso la loro patria, ovvero Evermeet. Gli elfi di Faer\u00fbn sono suddivisi in sette sottorazze:"}
{"id": "451452", "revid": "125231799", "url": "https://it.wikipedia.org/wiki?curid=451452", "title": "Think Tank (Blur)", "text": "Think Tank \u00e8 il settimo album in studio del gruppo musicale britannico Blur, pubblicato il 5 maggio 2003 per l'etichetta Food Records.\nDescrizione.\nCon questo album i Blur continuano nel loro periodo di sperimentazione dopo aver segnato il distacco dal britpop dei primi dischi. Lo stile di questo album \u00e8 anche abbastanza lontano dal rock lo-fi di \"Blur\" (1997) e in esso \u00e8 infatti ampio l'uso di campionamenti, loop e effetti di musica elettronica. Ci sono inoltre accenni al trip hop, all'hip hop, alla dub e alla musica africana.\nIl disco \u00e8 stato registrato tra il novembre 2001 e il novembre 2002 per una parte in Marocco e per altre sessioni a Londra e nel Devon. La produzione \u00e8 stata curata principalmente da Ben Hillier, a cui si sono affiancati Norman Cook (Fatboy Slim) e William Orbit.\nAll'inizio delle sessioni di registrazione di questo disco, il chitarrista del gruppo, Graham Coxon, ha avuto dei problemi di alcolismo e, dopo essersi ripreso, si sono manifestati dei dissidi tra lui e Damon Albarn. Coxon ha per questo motivo lasciato il gruppo, incidendo poco sul lato artistico di \"Think Tank\".\nAlbarn ha definito \"Think Tank\" un concept album i cui temi maggiormente ricorrenti sono la pace, la contrariet\u00e0 alla guerra in Iraq, l'amore e la politica.\nDurante i concerti che hanno seguito la pubblicazione dell'album, Simon Tong ha sostituito Coxon come chitarrista.\nL'album ha ricevuto la nomination ai BRIT Awards 2004 come miglior album britannico e ha vinto il Q Awards come album dell'anno.\nLa copertina \u00e8 tratta da un'opera del writer inglese Banksy.\nTracce.\nTesti di Damon Albarn, musiche di Albarn, Alex James e Dave Rowntree, eccetto dove indicato."}
{"id": "451463", "revid": "529641", "url": "https://it.wikipedia.org/wiki?curid=451463", "title": "Pentium II-M", "text": "Il Pentium II-M \u00e8 stato il secondo processore Intel pensato per l'utilizzo nei computer portatili e venne presentato il 2 aprile 1998 come successore del Mobile Pentium MMX. A quei tempi le CPU utilizzate adattate all'uso nei sistemi mobile non erano ancora specificatamente progettate per questo scopo (cosa che \u00e8 avvenuta solo a partire dal 2003 con il Pentium M) ma si limitavano ad alcuni affinamenti progettuali delle versioni desktop (in questo caso il Pentium II) al fine di ridurne il consumo e poter quindi contribuire al contenimento dei consumi e quindi alla maggior durata delle batterie utilizzate in questo tipo di sistemi.\nCaratteristiche tecniche.\nVennero presentati solo 3 modelli di Pentium II-M tutti basati su unico core, conosciuto come Tonga. Tale versione mobile si differenziava dal \"fratello maggiore\" pensato per il settore desktop principalmente per il voltaggio di alimentazione ridotto e consumi pi\u00f9 contenuti, oltre alla caratteristica di essere commercializzato direttamente saldato su un \"modulo\" chiamato MMC-1, il quale conteneva oltre al core vero e proprio del processore, anche la cache L2 pari a 512 KB.\nModelli arrivati sul mercato.\nLa tabella seguente mostra i modelli di Pentium II-M arrivati sul mercato. Molti di questi condividono caratteristiche comuni pur essendo basati su core diversi; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:\nIl successore.\nIl Pentium II-M ha avuto una vita relativamente breve: agli inizi del 1999, Intel ha ricavato un altro processore mobile dal Pentium II, ma l'ha chiamato commercialmente Mobile Pentium II PE ed era basato sul core Dixon."}
{"id": "451466", "revid": "442595", "url": "https://it.wikipedia.org/wiki?curid=451466", "title": "Diversamente abile", "text": ""}
{"id": "451467", "revid": "1543377", "url": "https://it.wikipedia.org/wiki?curid=451467", "title": "RubyGems", "text": "RubyGems \u00e8 un gestore di pacchetti per il linguaggio di programmazione Ruby che fornisce un formato standard, per distribuire i programmi e le librerie scritti in Ruby, chiamato \"gems \"(dall'inglese: \"gemme\") \u00e8 inoltre uno strumento progettato per facilitare la gestione dell'installazione delle \"gemme\" e per la loro distribuzione.\nRubyGems non \u00e8 compatibile con tutti i sistemi di gestione dei pacchetti di Linux e la disposizione dei file system."}
{"id": "451468", "revid": "125067066", "url": "https://it.wikipedia.org/wiki?curid=451468", "title": "Tex Willer", "text": "Tex Willer \u00e8 un personaggio immaginario protagonista della serie a fumetti \"Tex, \"uno dei pi\u00f9 conosciuti fumetti italiani di sempre, scritto e creato da Giovanni Luigi Bonelli e dal disegnatore Aurelio Galleppini nel 1948 e tuttora pubblicato da Sergio Bonelli Editore. Il personaggio, inizialmente uno dei tanti giustizieri solitari, ma ricercato dalla legge, conquista ben presto un posto di tutto rispetto nella storia del fumetto, venendo celebrato con varie iniziative nel corso degli anni oltre a essere oggetto di licensing, mostre, incontri, volumi di critica e testi di saggistica. Nel 1985 ne \u00e8 stata realizzata una trasposizione cinematografica. La serie a fumetti della quale \u00e8 protagonista \u00e8 fra i fumetti italiani pi\u00f9 noti e pubblicati all'estero, sia in Europa che in altri paesi del mondo; dopo oltre settant'anni continua a essere protagonista di nuove storie realizzate anche da autori stranieri e continuano a venire ristampate le precedenti.\nGenesi del personaggio.\nPer il volto del personaggio, Galep si ispir\u00f2 inizialmente all'attore Gary Cooper, per poi prendere a modello se stesso. I vari disegnatori che si sono avvicendati nel corso degli anni hanno dato un'interpretazione a volte molto personale del personaggio: \u00e8 possibile ravvisare, di volta in volta, i lineamenti di John Wayne o di Clint Eastwood. A detta di Sergio Bonelli, con i suoi tratti marcati e le mascelle squadrate Tex ricorderebbe molto Charlton Heston.\nStoria editoriale.\nIl personaggio ha esordito in una serie omonima pubblicata dalle Edizioni Audace nel formato a strisce (16,5 X 8\u00a0cm) caratteristico dell'epoca all'interno della \"Collana del Tex\" della quale complessivamente vennero pubblicati in totale 973 numeri divisi in 36 serie con periodicit\u00e0 settimanale dal 1948 al 1967. La serie di storie inedite continu\u00f2 in una collana in formato \"Gigante\" che comprendeva tre strisce per pagina, che esordisce nel 1958 ristampando integralmente gli episodi pubblicati nella collana a strisce - la quale era ancora pubblicata all'epoca - per poi incominciare a pubblicare storie inedite, in quanto il crescente successo della collana convinse l'editore a puntare su questa abbandonando il formato a strisce. Intanto dal n. 22 la pubblicazione modific\u00f2 il nome da \"Serie gigante\" a \"Collana Tex gigante\" e, dal n. 162, assunse la denominazione definitiva di \"Tex\". Dal 2018 l'editore pubblica una nuova serie di storie inedite dedicata al passato del personaggio nella serie \"Tex Willer\".\nCaratterizzazione del personaggio.\nTex Willer \u00e8 un ranger del Texas non inquadrato formalmente e come tale si qualifica frequentemente, esibendo, se occorre, la stella simbolo del corpo, anche se la sua attivit\u00e0 di rappresentante della legge non \u00e8 a tempo pieno, svolgendo missioni sia su richiesta del Comando che spontaneamente. Tex \u00e8 anche il capo supremo di tutte le trib\u00f9 Navajos, con il nome di Aquila della Notte. Lo scenario di Tex \u00e8 ispirato alla Sardegna, dove l'autore \u00e8 cresciuto durante la sua infanzia. Inoltre assume su di s\u00e9 anche l'incarico governativo di agente indiano della stessa nazione pellerossa.\nFisicamente Tex viene descritto come uomo ben piantato, dell'apparente et\u00e0 di 40-45 anni, forte e muscoloso, con un'elevata resistenza ed un fisico eccezionale, anche se va detto che si mostra di corporatura pi\u00f9 o meno massiccia a seconda dell'interpretazione dei singoli disegnatori. Tex si presenta quasi sempre con gli stessi capi d'abbigliamento: un cappello tipo Stetson, una camicia di colore giallo (nelle copertine e negli albi a colori), fazzoletto nero annodato al collo, pantaloni stile jeans, un paio di stivali con annessi speroni ed, alla vita, il cinturone. Solo quando si trova presso la riserva o nelle avventure che hanno per protagonisti i nativi americani indossa abiti differenti: casacca indiana (che riporta su lato anteriore l'immagine di un'aquila nera), pantaloni a frange, mocassini indiani e una fascia Wampum alla testa decorata con simboli indiani che lo identifica come Sakem dei Navajo. In alcune occasioni indossa una camicia rossa (si nota soprattutto nelle copertine dei primi numeri). Nelle storie ambientate sui monti o in zone particolarmente fredde, indossa un pesante giaccone o un impermeabile.\nNelle sue avventure \u00e8 di solito accompagnato dai suoi tre \"pards\": Kit Carson (probabilmente ispirato all'omonimo personaggio del Far West, ma non alla sua biografia, i cui episodi non sono mai citati nel fumetto), anch'esso ranger; Kit Willer, figlio di Tex e di Lilyth, una squaw navajo; Tiger Jack, guerriero navajo e fratello di sangue dell'eroe.\nInsieme percorrono deserti e praterie a protezione degli onesti cittadini, qualsiasi sia il colore della loro pelle, contro gli assalti dei fuorilegge. I criminali in compenso li considerano \"puro veleno\", dei veri \"satanassi\" e dei \"tizzoni d'inferno\" con la morte che li accompagna.\nA proposito dell'assenza di ogni pregiudizio, l'autore affermava che Tex:\nClassico esempio di eroe positivo senza macchia e senza paura, pur di far trionfare la giustizia \u00e8 disposto anche a violare la legge, cosa molto frequente, specie nei racconti del cosiddetto \"periodo d'oro \" (all'incirca fino al n. 200 della serie regolare). Anche i suoi rapporti con i tutori dell'ordine (es: sceriffi) e le autorit\u00e0 costituite sono tutt'altro che idilliaci. Tex ha dalla sua una caratteristica precipua: nervi d'acciaio che gli consentono in ogni circostanza e in ogni pericolo di valutare la situazione e trovare una via di uscita. Questa particolare capacit\u00e0 gli permette di mettere in inferiorit\u00e0 psicologica l'avversario di turno, tanto da indurlo a sbagliare mira o, a volte, ad abbandonare la partita. Memorabile la roulette russa da lui ingaggiata in un saloon con il cattivo di turno Oswald Brenton.\nIl rapporto del personaggio con le donne evolve nel tempo: nei primi albi compaiono diversi avvenenti personaggi femminili verso i quali mostra un certo interesse ma dopo il matrimonio con Lilyth e la successiva morte di lei, scompare qualsiasi coinvolgimento emotivo verso altre donne che assumono il ruolo della persona da proteggere oppure della nemica. Sia Tex che i suoi \"pards\" sono rigidamente fedeli a una regola morale: non si spara alle donne, e infatti nessuna avversaria, per quanto pericolosa, \u00e8 stata mai uccisa personalmente da Tex.\nBiografia.\nTex classico.\nIl passato del personaggio viene narrato in forma di flashback, quando il gruppo dei pards si ferma a parlare seduto di fronte a un fuoco. Tex era un semplice cowboy e gestiva un ranch insieme al padre Ken e al fratello Sam nel sud del Texas, presso Rock Springs e le sorgenti del Nueces. \nInizialmente ha anche un mentore: il pistolero Gunny Bill, anziano ma ancora molto svelto a maneggiare la Colt, che insegna a Tex molti trucchi per estrarla velocemente e migliorare la mira.\nDurante una razzia, il padre di Tex viene ucciso dai banditi e Tex giura di vendicarlo, pur sapendo di andare contro la legge, sconfinando in Messico. Il fratello Sam non condivide il proposito. Dopo una lunga caccia ai banditi, guidati da John Coffin, uno scontro fatale con i Rurales causa la morte di Gunny. Tex uccide la maggior parte dei Rurales e seppellisce Gunny in Texas, vicino al suo ranch. Al ritorno, la morte di Gunny mette temporaneamente in conflitto Tex e Sam, tanto che Tex decide di lasciare il ranch al fratello per cercare miglior fortuna altrove. Trova lavoro al ranch dei Corlis come cavaliere per i rodei, guadagnandosi anche il fedele quanto prodigioso cavallo Dinamite.\nIn seguito viene a sapere che Sam, che ha acquistato un ranch pi\u00f9 grande nei pressi di Culver City, \u00e8 stato ucciso da un certo Tom Rebo per il possesso del ranch. Per vendicarne la morte, Tex d\u00e0 la caccia al bandito, che ha termine solo con la sua uccisione. Tex diviene dunque un ricercato, accusato di omicidio.\nDopo aver distrutto la banda chiamata Mano Rossa e aver vendicato la sua famiglia, incontra Jeff Weber, un agente del Servizio Segreto, che lo convince a mettersi al servizio della legge come ranger presentandolo al capo del West Department, il maggiore Herbert Marshall, e al futuro pard Kit Carson. Rimarr\u00e0 nei Rangers, nonostante alcuni dissapori iniziali con il maggiore.\nTex spos\u00f2 Lilyth, figlia del Sakem dei Navajos Freccia Rossa, entrando a far parte della trib\u00f9 con l'appellativo di Aquila della Notte (nome che discende dal travestimento usato in quel periodo da Tex). Dalla loro unione nasce il suo unico figlio, Kit, che i Navajos chiamano \"Piccolo Falco\". Lilyth mor\u00ec prematuramente a causa di un'epidemia di vaiolo fatta scoppiare per vendetta da due loschi affaristi di Denver, Fred Brennan e Jim Teller, che Tex aveva fatto arrestare, distruggendo la loro organizzazione che smerciava armi ai nativi americani allo scopo di provocare una guerra. Tex e Kit Willer, ancora infante, scamparono al flagello perch\u00e9, per puro caso, il bambino si era ammalato appena prima dello scoppio dell'epidemia, e Tex l'aveva portato alla missione di Taos, al fine di sottoporlo alle cure necessarie. Anni dopo, Tex ritrover\u00e0 le tracce di Brennan (Teller era morto in una sparatoria poco dopo l'epidemia) e scatener\u00e0 su di lui la sua vendetta. Alla morte di Freccia Rossa, Tex eredita il comando del popolo Navajo. Tale carica gli impone anche di sorvegliare il tesoro dei monti Navajos, ossia i ricchissimi giacimenti auriferi custoditi da quelle montagne e che fanno gola a molti. Rimasto vedovo, Tex non si risposer\u00e0 mai pi\u00f9, vivendo nel rispetto del ricordo di Lylith e punendo senza la minima piet\u00e0 chiunque ne infanghi la memoria.\nTex partecip\u00f2 in giovent\u00f9, in qualit\u00e0 di esploratore, alla guerra che contrappose l'Unione agli Stati Confederati d'America; malgrado le origini texane e quindi la provenienza da uno Stato Confederato, sia Tex che il suo amico \"Damned\" Dick Drayton decisero di schierarsi a favore dell'Unione. Al termine della battaglia di Shiloh, da lui definita \"un inutile macello\" e durante la quale mor\u00ec un loro caro amico che combatteva sul fronte opposto (Rod Vergil), Tex decise assieme a Dick di abbandonare il servizio attivo per ricoprire il ruolo di porta-ordini o partecipare ad azioni di sabotaggio, evitando ove possibile conflitti armati con i soldati nemici.\nIl revisionismo post-bonelliano.\nSe il creatore svilupp\u00f2 la personalit\u00e0 e la storia del personaggio strada facendo e narrando pochi episodi ambientati nel passato (es. la partecipazione alla Guerra di Secessione) o che comunque affrontassero punti rimasti irrisolti (es. la morte della moglie), con il progressivo suo allontanamento dalla scrittura, subentrano altri autori.\nDi questi Nolitta si disinteressa della biografia di Tex, Ruju e Nizzi se ne occupano solo in parte, invece Boselli interviene con pervasivit\u00e0 e puntualit\u00e0 in modo sistematico riscrivendo buona parte della storia del character.\nL'introduzione della figura materna, il cui nome era Mae, solo accennata in precedenza viene presentata nell'albo \"Nueces Valley\". Sempre nello stesso albo apprendiamo che Tex sarebbe nato attorno al mese di maggio del 1838. Dal racconto si viene a sapere che l'anno in cui si svolge la vicenda narrata dai \"flashbacks\" \u00e8 il 1838, ma non il mese. Mae Willer dice che il figlio di cui \u00e8 in attesa, cio\u00e8 il futuro Tex Willer, \"nascer\u00e0 in maggio\", mentre si apprende che rimase orfano di madre a cinque anni a causa di una febbre e che suo fratello Sam era di un anno pi\u00f9 giovane. In questi anni, durante un'esplorazione nella prateria in compagnia di Clarence Hutchenrider, Rod Vergil e Damned Dick, conosce il sakem dei Pawnee Lupo Grigio e la di lui giovane figlia Tesah, eredi e custodi del sacro tesoro della trib\u00f9. L'onere di vegliare sul tesoro sar\u00e0 poi ereditato da Tex stesso, che nasconder\u00e0 i preziosi manufatti in una caverna a cui si pu\u00f2 accedere solo nuotando sul fondo di un fiume.\nIn questi anni passati vivendo alla macchia e braccato dalla legge, Tex conosce Cochise, il capo degli Apaches Chiricahua, la cui nipote Nita salva dal terribile Verdugo (Comanchero, rapitore, trafficante e scalpatore di donne), e ne diviene fratello di sangue.\nAltro particolare introdotto negli anni della guerra (in un periodo non precisamente identificato dopo l'aprile 1862) \u00e8 lo scontro, assieme a Damned Dick, con i \"Jayhawkers\" del capitano Jude West e i \"Bushwackers\" di Rhett Corrigan, guerriglieri rispettivamente appartenenti all'esercito nordista e alleati dei sudisti, che avevano cinto d'assedio la citt\u00e0 di Glendale, nel Missouri. Le vicissitudini della guerra lo portarono, nel 1864, all'interno del campo di prigionia sudista di Anderville.\nNel giugno 1876 segu\u00ec, assieme a Kit Carson e su ordine del Generale Davis loro amico, la colonna militare guidata da George Custer attraverso le Black Hills. Sopravvissuto per miracolo alla battaglia del Little Bighorn, Tex pu\u00f2 dire (in realt\u00e0 \u00e8 Carson a dirlo) di essere l'ultimo uomo bianco che vide Custer vivo. Gi\u00e0 un paio di anni prima i due si erano aggregati, come scout, alla colonna militare guidata da Custer stesso, che aveva la missione di esplorare le Colline Nere per scoprire se veramente vi era l'oro lass\u00f9. In quest'occasione Tex e Carson salvarono la vita al colonnello. Altri celebri personaggi dell'epopea del West americano conosciuti o affrontati da Tex sono Butch Cassidy, Sundance Kid e l'esercito di fuorilegge noto come \"il mucchio selvaggio\", Buffalo Bill, il giudice Roy Bean, Geronimo, Toro Seduto e Cavallo Pazzo, Buffalo Chief, Tonkawa e Quanah Parker, Calamity Jane, Hoodoo Brown, Dave Mather e la Dodge City Gang (tra cui \"Dirty\" Dave Rudabaugh e Joshua Webb), che ha contribuito a sgominare, il colonnello Ranald Slidell MacKenzie, detto \"Mano Cattiva\", Ned Buntline, Doc Holliday e Big Nose Kate, Bat Masterson. Ha aiutato a svelare la congiura che port\u00f2 all'assassinio di Abraham Lincoln e assieme a Carson ha scoperto la verit\u00e0 sulla leggendaria miniera perduta dell'olandese.\nUlteriori dettagli sono aggiunti dalla serie in formato ridotto \"Tex Willer\", varata nel 2018 e incentrata sulle gesta mai narrate del giovane cowboy negli anni da fuorilegge che in alcuni casi si trasforma in una vera e propria riscrittura delle prime avventure bonelliane. Ad esempio, come si giunse all'ormai celeberrima striscia di apertura de \"Il totem misterioso\" e come mai John Coffin dava la caccia a Tex; le avventure in Messico del giovane fuorilegge; il suo rapporto altalenante coi rappresentanti della legge e specialmente con l'agenzia Pinkerton e i Rangers; l'entrata in scena della sua nemesi, Mefisto.\nPoteri e abilit\u00e0.\nTex Willer non \u00e8 dotato di alcun super potere, in compenso ha grandi abilit\u00e0 fisiche come un'eccezionale resistenza e capacit\u00e0 di recupero dalle ferite. Eroe dalle spiccate abilit\u00e0 nel combattimento corpo a corpo, \u00e8 anche dotato di una mira infallibile, sia con le pistole Colt 45 (le sue armi preferite) che coi fucili Winchester.\nAbilit\u00e0 fisiche.\n\u00c8 dotato di una tempra eccezionale che gli permette fra l'altro di sopportare la tortura senza lamentarsi; \u00e8 stato colpito innumerevoli volte, principalmente ferite di striscio alla testa e agli arti superiori ma senza riportare gravi conseguenze e ristabilendosi di solito in brevissimo tempo.\nAbile nella lotta e nel pugilato, riesce ad affrontare anche avversari pi\u00f9 dotati fisicamente di lui nelle frequenti risse. \u00c8 inoltre un vero campione nei duelli indiani col coltello o con la scure (che tuttavia tende a concludere, se possibile, senza spargimenti di sangue, ma atterrando a pugni l'avversario) ed \u00e8 abilissimo ad imparare nuove tecniche di combattimento.\nAbilit\u00e0 tattiche e con le armi.\nPur non avendo superpoteri, \u00e8 un pistolero imbattibile e le armi che impiega abitualmente sono le seguenti:\nMeno frequentemente, in caso di necessit\u00e0, Tex ha usato cannoni Howitzer, mitragliatrici Gatling, e soprattutto candelotti di dinamite.\nAbile stratega, pur non avendo frequentato accademie militari, in diverse situazioni mostra una notevole competenza nel predisporre piani strategici, nell'organizzare trappole o agguati, anche se pi\u00f9 che alle tattiche militari tende ad affidarsi alle tecniche di guerriglia che ha assimilato sul campo dai pellerossa, dai quali ha appreso altre abilit\u00e0 come il riconoscimento delle tracce e dei versi degli animali. \nAltre abilit\u00e0.\nIl personaggio \u00e8 un eccezionale cavallerizzo grazie anche all'apprendimento delle tecniche dei Navajo: riesce a cavalcare e sparare contemporaneamente e sa domare qualsiasi cavallo; uno di questi, Dinamite, diverr\u00e0 il suo fedele destriero per parecchi anni.\n\u00c8 inoltre un abile giocatore di poker.\nSviluppi futuri.\nIn due distinte occasioni sono stati proposti passaggi di un possibile epilogo della saga texiana.\nLa prima ipotetica parte \u00e8 proposta nel romanzo \"Tex Willer \u2013 Il romanzo della mia vita\", dove si racconta di un'intervista a Tex, ormai 61enne, condotta nel 1899 dal giornalista Jack Granger che si reca alla riserva navajo per sentire dalla viva voce del ranger la sua storia. Si apprende che accanto a Lilyth ora riposa anche il suo amico Kit Carson, e che lui \u00e8 in procinto di raggiungere il figlio Kit insieme a Tiger Jack per una nuova avventura. Aquila della Notte glissa su alcune domande di Granger circa la sorte di Mefisto, Montales, El Morisco e Jim Brandon promettendo che ne avrebbe accennato in una futura occasione.\nLa seconda \u00e8 proposta nell'albo fuori serie \"L'eroe e la leggenda\", nel quale appare un presunto Carson ancora vivo, ma molto anziano: siamo infatti nel ventesimo secolo. Il sedicente Carson \u00e8 ospite di un ospizio a New York e racconta a uno scrittore, che di cognome fa Bonelli, l'aneddoto del primo incontro con l'amico. Incidentalmente si viene a sapere che Tex dovrebbe essere deceduto, anche se Carson non spiega nulla dell'evento. Non vengono neanche rivelati i motivi che hanno portato il vecchio ranger cos\u00ec lontano dall'Arizona, n\u00e9 che fine hanno fatto gli altri due pards assieme ai quali viveva da anni."}
{"id": "451469", "revid": "224230", "url": "https://it.wikipedia.org/wiki?curid=451469", "title": "Bismarck (Dakota del Nord)", "text": "Bismarck () \u00e8 un comune (\"city\") degli Stati Uniti d'America, capoluogo della contea di Burleigh, e capitale dello Stato federato del Dakota del Nord. La popolazione era di abitanti al censimento del 2010, il che la rende la seconda citt\u00e0 pi\u00f9 popolosa dello stato dopo Fargo. Nel 2015, la rivista \"Forbes\" ha classificato Bismarck come la settima citt\u00e0 negli Stati Uniti per velocit\u00e0 della crescita.\nBismarck fu fondata da euroamericani nel 1872 sulla sponda orientale del fiume Missouri. \u00c8 la capitale del Dakota del Nord dal 1889, quando lo stato fu creato dal Territorio del Dakota e fu ammesso all'Unione.\nBismarck \u00e8 attraversata dal fiume insieme a Mandan, che prende il nome da una storica trib\u00f9 di nativi americani dell'area. Le due citt\u00e0 costituiscono il nucleo dell'area metropolitana di Bismarck-Mandan.\nIl Campidoglio, l'edificio pi\u00f9 alto dello stato, si trova nel centro di Bismarck. Il governo statale impiega pi\u00f9 di persone nella citt\u00e0. Come centro della vendita al dettaglio e di assistenza sanitaria, Bismarck \u00e8 il centro economico del centro-sud del Dakota del Nord e del centro-nord del contiguo Dakota del Sud.\nGeografia fisica.\nTerritorio.\nBismarck \u00e8 situata a (46,813343, \u2212100,779004).\nSecondo lo United States Census Bureau, la citt\u00e0 ha una superficie totale di , dei quali di territorio e di acque interne (1,23% del totale).\nClima.\nSituata nelle Grandi Pianure, in una posizione intermedia tra le Montagne Rocciose e i Grandi Laghi, Bismarck ha un clima simile a entrambe le regioni, caratterizzato da lunghi inverni freddi con nevicate di media intensit\u00e0 ed estati calde e umide. Ci sono temporali in primavera e autunno, ma il clima di Bismarck \u00e8 comunque abbastanza secco.\nIl mese pi\u00f9 caldo \u00e8 luglio, con la temperatura massima a e la minima a ; il mese pi\u00f9 freddo, invece, \u00e8 gennaio, con la temperatura massima a e la minima a . Il mese pi\u00f9 umido \u00e8 giugno, con di precipitazioni atmosferiche, e quello pi\u00f9 secco \u00e8 dicembre, con soli di precipitazioni.\nStoria.\nPer migliaia di anni, l'attuale parte centrale del Dakota del Nord era abitata da popoli indigeni, che hanno creato culture successive. La storica trib\u00f9 di nativi americani dei Mandan occupavano l'area molto tempo prima che gli europei arrivassero. Parlavano la lingua hidatsa. Il nome hidatsa di Bismarck \u00e8 \"mirahacii arumaaguash\" (\"luogo dei salici altissimi\"); il nome arikara \u00e8 \"ituhta\u00e1we [itUhta\u00e1we].\"\nNel 1872, gli euroamericani fondarono un insediamento chiamato Missouri Crossing, chiamato cos\u00ec perch\u00e9 la spedizione di Lewis e Clark attravers\u00f2 il fiume l\u00e0 durante la loro esplorazione dell'Acquisto della Louisiana tra il 1804 e il 1806. Era l'area di un insediamento dei Mandan. Pi\u00f9 tardi la nuova citt\u00e0 fu chiamata Edwinton, in onore di Edwin Ferry Johnson (1803 \u2013 1872), capo ingegnere della Northern Pacific Railway. La costruzione di ferrovie sul territorio attirarono lavoratori e coloni.\nNel 1873, la Northern Pacific Railway rinomin\u00f2 la citt\u00e0 come Bismarck, in onore del cancelliere tedesco Otto von Bismarck. I funzionari della ferrovia speravano di attirare immigrati tedeschi nell'area e aumentare gli investimenti tedeschi nella ferrovia. La scoperta dell'oro nelle vicine Colline Nere del Dakota del Sud l'anno successivo fu un impulso maggiore per la crescita. Migliaia di minatori arrivarono nell'area, penetrando su ci\u00f2 che i Lakota consideravano un territorio sacro e portando ad intensificare le tensioni con i nativi americani. Bismarck divenne un centro di trasporto merci sulla \"Custer Route\" dalle Colline Nere. Nel 1883, Bismarck fu designata come capitale del Territorio del Dakota e nel 1889 come capitale del nuovo stato del Dakota del Nord.\nSociet\u00e0.\nEvoluzione demografica.\nSecondo il censimento del 2010, la popolazione era di abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 92,4% di bianchi, lo 0,65% di afroamericani, il 4,53% di nativi americani, lo 0,56% di asiatici, lo 0,03% di oceaniani, lo 0,3% di altre razze, e l'1,54% di due o pi\u00f9 etnie. Ispanici o latinos di qualunque razza erano l'1,33% della popolazione.\nCultura.\nIstruzione.\nScuole.\nL'ente di gestione delle scuole pubbliche, \"Bismarck Public Schools\", opera in quindici scuole primarie, tre scuole secondarie di primo grado (Simle, Wachter e Horizon), e tre scuole secondarie di secondo grado (\"Century High School\", \"Bismarck High School\" e \"South Central High School\"). In totale gli studenti sono circa, e il corpo docente \u00e8 di insegnanti.\nFra le scuole private, le pi\u00f9 prestigiose e le pi\u00f9 antiche sono quelle gestite da alcuni enti religiosi.\nUniversit\u00e0.\nA Bismarck ci sono cinque fra college e universit\u00e0. La \"University of Mary\", universit\u00e0 quadriennale gestita dall'Ordine di San Benedetto, \u00e8 il pi\u00f9 grande ateneo della citt\u00e0. Il \"Bismarck State College\" \u00e8 un college di due anni affiliato al sistema universitario statale. Il \"United Tribes Technical College\" invece \u00e8 un college di due anni rivolto soprattutto ai nativi. Il \"Rasmussen College\" infine, dalla durata di due anni, \u00e8 un campus affiliato al \"Rasmussen College system\".\nMedia.\nStampa.\nL'unico quotidiano con sede a Bismarck \u00e8 il \"The Bismarck Tribune\". Il giornale \u00e8 stato fondato nel 1873 ed \u00e8 la pi\u00f9 vecchia pubblicazione ancora in vendita della citt\u00e0. Il \"Tribune\" \u00e8 il giornale ufficiale della citt\u00e0 di Bismarck, della contea di Burleigh, e dello stato del Dakota del Nord.\nRadio.\nA Bismarck si possono ricevere fino a 27 stazioni radio. Tutte le emittenti commerciali sono spartite fra la \"Clear Channel Communications\" e la \"Cumulus Media\".\nTelevisione.\nLe emittenti televisive con sede a Bismarck sono sei, alcune delle quali ritrasmesse da Minot, Willinston e Dickinson. Le stazioni sono:\nEconomia.\nCon oltre impiegati, l'apparato burocratico dello stato del Dakota del Nord \u00e8 il pi\u00f9 grande datore di lavoro della citt\u00e0. Al secondo posto si trovano due importanti enti assistenziali, il \"St. Alexius Medical Center\" e il \"Medcenter One Health Systems\", con una forza lavoro sommata di circa persone. Altre importanti attivit\u00e0 e industrie di Bismarck sono la Bobcat Company (controllata della coreana Doosan Infracore), la Basin Electric Power Cooperative, il Coventry Health Care, l'ente che gestisce le scuole pubbliche, la Midwest Motor Express, e il Governo federale degli Stati Uniti d'America.\nBismarck \u00e8 inoltre sede della MDU Resources Group, che nel 2009 \u00e8 risultata al 473\u00ba posto della lista Fortune 500.\nInfrastrutture e trasporti.\nData la posizione al centro del Dakota del Nord, Bismarck \u00e8 diventato il principale hub dei trasporti.\nIl Bismarck Municipal Airport sorge a sud della citt\u00e0 ed \u00e8 il pi\u00f9 importante scalo passeggeri del Dakota del Nord occidentale, e il secondo pi\u00f9 trafficato dell'intero stato. L'aeroporto \u00e8 servito dalle compagnie United Express, Allegiant Air e Northwest Airlines. Nel maggio del 2005 \u00e8 stato ultimato un nuovo scalo dal valore di 15 milioni di dollari. Il vecchio terminal, costruito fra gli anni sessanta e settanta \u00e8 stato gravemente danneggiato da una tempesta, a causa della quale si \u00e8 optato per la demolizione della vecchia struttura per fare spazio a quella nuova.\nLa ferrovia BNSF Railway corre per la citt\u00e0 in direzione est-ovest. Non vi \u00e8 pi\u00f9 alcun servizio ferroviario Amtrak a Bismarck da quando la tratta \"North Coast Hiawatha\" venne interrotta nel 1979; la pi\u00f9 vicina stazione ferroviaria Amtrak \u00e8 quella di Minot, a nord di Bismarck, dove oggi corre la linea \"Empire Builder\".\nBismarck \u00e8 servita inoltre da due autostrade a livello federale: la Interstate 94 corre in direzione est-ovest attraverso la citt\u00e0 \u00e8 la unisce a Mandan, mentre in direzione perpendicolare corre la U.S. Route 83, la quale passa a nord del centro e dopo 40 chilometri circa di strada parallela alla Interstate 94 svolta in direzione sud\nIl servizio di trasporto pubblico \u00e8 il \"Capital Area Transit System\" (CAT), lanciato nel maggio 2004. Le linee di bus sono undici, e corrono soprattutto sulla linea Bismarck-Mandan. La \"Bis-Man Transit\" gestisce inoltre il servizio di taxi della citt\u00e0.\nAmministrazione.\nBismarck viene governata da una \"Commissione cittadina\", formata da un consiglio ristretto di cinque persone scelto dagli elettori. Il presidente di questa commissione copre anche l'incarico di sindaco. La commissione si riunisce nel secondo e nel quarto marted\u00ec di ogni mese.\nSport.\nDopo il trasferimento dei Dakota Wizards, squadra della NBA Development League, a Santa Cruz, la citt\u00e0 non ha pi\u00f9 nessuna franchigia professionistica.\nGli sport professionistici sono arrivati nella citt\u00e0 a met\u00e0 degli anni 1990, proprio con l'avvento degli Wizards, e si stanno via via sviluppando. I Wizards hanno vinto trofei in occasione dei giorni dedicati all\"International Basketball Association\" e alla \"Continental Basketball Association\", ma soprattutto hanno vinto il campionato di NBA Development League 2006-2007. Bismarck in passato ha avuto una squadra professionistica di baseball, i Dakota Rattlers, ma dopo alcune stagioni la squadra ha lasciato la capitale per spostarsi a Minot.\nLa squadra di hockey su ghiaccio dei Bismarck Bobcats gioca all'interno della North American Hockey League, squadra composta perlopi\u00f9 da giocatori al di sotto dei 20 anni."}
{"id": "451470", "revid": "670104", "url": "https://it.wikipedia.org/wiki?curid=451470", "title": "Raffaele Bonanni", "text": "Biografia.\nAbruzzese di Bomba (CH), dopo il diploma all'istituto commerciale ha iniziato a lavorare come manovale in un cantiere edile della Val di Sangro, viene eletto delegato sindacale aziendale presso la Impresa Farsura, successivamente si iscrive alla Confederazione Italiana Sindacati Lavoratori (CISL).\nHa frequentato nel 1972 il \"corso lungo\" presso il Centro Studi della Cisl a Firenze.\nProsegue la sua attivit\u00e0 sindacale in Sicilia, dove si impegna alla costruzione di movimenti antimafia e al varo di norme in edilizia contro lo sfruttamento degli edili e contro i subappalti gestiti dalla mafia. Nel 1981 diventa segretario generale della CISL di Palermo e nel 1989 viene eletto segretario generale della CISL siciliana. Partecipa insieme a Leoluca Orlando alla costruzione di movimenti nel mondo cattolico per il rinnovamento della politica e delle istituzioni. Nel 1991 viene chiamato a dirigere la Federazione nazionale della Cisl dell'edilizia, dove riesce a incrementare fortemente le adesioni al sindacato e a far adottare al parlamento norme di garanzia per i lavoratori di quel settore. Propone l'adozione del DURC (documento unico di regolarit\u00e0 contributiva) che prima riesce a far valere per l'edilizia e poi successivamente, eletto segretario della CISL, riesce a farlo estendere per tutti i lavoratori.\nEntra a far parte della Segreteria Confederale della CISL per la prima volta il 16 dicembre 1998 e viene riconfermato segretario confederale nei congressi del 2001 e del 2005.\nIl 27 aprile 2006 succede a Savino Pezzotta come segretario nazionale, carica a cui \u00e8 stato riconfermato nel congresso del 24 maggio 2009 e del 15 giugno 2013. Si \u00e8 dimesso dalla suddetta carica il 24 settembre 2014.\nIl 16 giugno di quell'anno, il neorettore dell'Universit\u00e0 di Salerno Aurelio Tommasetti gli conferisce la laurea \"honoris caus\"a in economia.\nil 13 aprile del 2013, gli viene conferita la onorificenza di Grande Ufficiale della Repubblica.\nNel 2016 viene nominato presidente della Fondazione Spaventa.\n\u00c8 iscritto dal 2006 all'albo dei giornalisti e scrive su diversi quotidiani nazionali su temi economici e sociali.\nSvolge attivit\u00e0 di formazione sociopolitica per i giovani laureati cattolici attraverso l'associazione Laudato Si', di cui \u00e8 vicepresidente.\nDal 2018 \u00e8 docente di diritto del lavoro presso l'Universit\u00e0 Telematica Pegaso e docente di diritto del lavoro avanzato presso l'Universit\u00e0 Mercatorum di Roma.\nIn vista delle elezioni politiche del 2018 viene annunciata la candidatura di Bonanni come parlamentare nelle liste di Forza Italia per la circoscrizione Abruzzo. Non risulta infine candidato.\nA ottobre 2020, \u00e8 tra i promotori di un nuovo soggetto politico centrista e popolare di nome \"Insieme\", affiancato, tra gli altri, dall'economista Stefano Zamagni e dall'ex senatore Ivo Tarolli.\nA luglio del 2021 si iscrive ad Azione, il partito politico di Carlo Calenda, per occuparsi di lavoro e politiche industriali.\nVita privata.\n\u00c8 sposato con Teresa, dirigente in pensione di Poste Italiane, e ha tre figli, Donato, Raffaella e Denise. In un'intervista del 15 dicembre 2010 sul \"Corriere della Sera\", e nel libro autobiografico \"Il tempo della semina\", presentato negli stessi giorni, Bonanni ha dichiarato di far parte del Cammino neocatecumenale dal 1987 e della terza Comunit\u00e0 nella Parrocchia della Gran Madre di Dio a Roma.\nControversie.\nHa fatto scalpore la notizia nel 2012 della cosiddetta \"pensione d'oro\" da euro lordi al mese ( euro netti)."}
{"id": "451473", "revid": "767487", "url": "https://it.wikipedia.org/wiki?curid=451473", "title": "Dompierre (Svizzera)", "text": "Dompierre (toponimo francese) \u00e8 un comune svizzero di 242 abitanti del Canton Vaud, nel distretto della Broye-Vully.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "451474", "revid": "767487", "url": "https://it.wikipedia.org/wiki?curid=451474", "title": "Curtilles", "text": "Curtilles (toponimo francese) \u00e8 un comune svizzero di 309 abitanti del Canton Vaud, nel distretto della Broye-Vully.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "451475", "revid": "767487", "url": "https://it.wikipedia.org/wiki?curid=451475", "title": "Chesalles-sur-Moudon", "text": "Chesalles-sur-Moudon (toponimo francese) \u00e8 una frazione di 169 abitanti del comune svizzero di Lucens, nel Canton Vaud (distretto della Broye-Vully).\nStoria.\nGi\u00e0 comune autonomo che si estendeva per 1,65\u00a0km\u00b2, nel 2017 \u00e8 stato accorpato al comune di Lucens assieme agli altri comuni soppressi di Brenles, Cremin, Forel-sur-Lucens e Sarzens.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "451476", "revid": "767487", "url": "https://it.wikipedia.org/wiki?curid=451476", "title": "Sarzens", "text": "Sarzens (toponimo francese) \u00e8 una frazione di 80 abitanti del comune svizzero di Lucens, nel Canton Vaud (distretto della Broye-Vully).\nStoria.\nGi\u00e0 comune autonomo che si estendeva per 1,45\u00a0km\u00b2, nel 2017 \u00e8 stato accorpato al comune di Lucens assieme agli altri comuni soppressi di Brenles, Chesalles-sur-Moudon, Cremin e Forel-sur-Lucens.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "451479", "revid": "767487", "url": "https://it.wikipedia.org/wiki?curid=451479", "title": "Saint-Cierges", "text": "Saint-Cierges (toponimo francese) \u00e8 una frazione di 458 abitanti del comune svizzero di Montanaire, nel Canton Vaud (distretto del Gros-de-Vaud).\nStoria.\nGi\u00e0 comune autonomo che si estendeva per 6,44\u00a0km\u00b2 e che comprendeva anche le frazioni di Corren\u00e7on, Pr\u00e9-de-Place e Solitude, nel 2013 \u00e8 stato accorpato agli altri comuni soppressi di Chan\u00e9az, Chapelle-sur-Moudon, Correvon, Denezy, Martherenges, Neyruz-sur-Moudon, Peyres-Possens e Thierrens per formare il nuovo comune di Montanaire.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "451481", "revid": "120075550", "url": "https://it.wikipedia.org/wiki?curid=451481", "title": "Passamontagna", "text": "Il passamontagna \u00e8 un copricapo solitamente di lana (vedi anche il cappellino di lana: la Toque; ed il Chullo) o altri tessuti utilizzato dagli alpinisti per difendersi dal freddo; riveste la testa fino al collo lasciando scoperta solo parte della faccia.\nUtilizzo.\nViene usato anche da malviventi, forze di polizia e militari per nascondere la propria identit\u00e0; in questo caso viene comunemente definito \"mephisto\". Viene inoltre impiegato nel softair come protezione per la testa, ed in particolare per la faccia. Modelli realizzati in materiale ignifugo fanno parte delle protezioni contro il fuoco di piloti, pompieri, ecc.\nIn genere \u00e8 di colore nero ma pu\u00f2 variare in molti colori e forme. "}
{"id": "451482", "revid": "110157", "url": "https://it.wikipedia.org/wiki?curid=451482", "title": "Thierrens", "text": "Thierrens (toponimo francese) \u00e8 una frazione di 619 abitanti del comune svizzero di Montanaire, nel Canton Vaud (distretto del Gros-de-Vaud).\nStoria.\nGi\u00e0 comune autonomo che si estendeva per 8,72\u00a0km\u00b2, nel 2013 \u00e8 stato accorpato agli altri comuni soppressi di Chan\u00e9az, Chapelle-sur-Moudon, Correvon, Denezy, Martherenges, Neyruz-sur-Moudon, Peyres-Possens e Saint-Cierges per formare il nuovo comune di Montanaire, del quale Thierrens \u00e8 il capoluogo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "451487", "revid": "287204", "url": "https://it.wikipedia.org/wiki?curid=451487", "title": "Salem (Oregon)", "text": "Salem \u00e8 una citt\u00e0 di abitanti degli Stati Uniti d'America, capitale dello Stato dell'Oregon e capoluogo della contea di Marion. La citt\u00e0 \u00e8 situata nella fertile Willamette Valley, una delle regioni agricole pi\u00f9 produttive del mondo.\nIl nome \"Salem\" deriva dall'arabo \"salam\" e dall'ebraico \"shalom\", entrambi col significato di \"pace\". La citt\u00e0 ha anche il soprannome di \"Cherry City\" (\"citt\u00e0 delle ciliegie\"), per l'importanza della produzione locale di ciliegie.\nStoria.\nI nativi americani chiamarono questo luogo \"Chemeketa\", che significa \"luogo di riposo o di incontro\". Il nome \u00e8 rimasto nel locale \"Chemeketa Community College\".\nIl primo insediamento bianco nella zona fu la missione del reverendo Jason Lee nel 1840. Nel 1842, i missionari istituirono l'Oregon Institute (dal quale poi nascer\u00e0 la \"Willamette University\") e nel 1844 la missione fu chiusa e si inizi\u00f2 a costruire la citt\u00e0.\nNel 1851, la capitale fu trasferita qui da Oregon City da William H. Willson e qui rimase, tranne una breve parentesi nel 1855 quando fu trasferita temporaneamente nella citt\u00e0 di Corvallis a causa di un incendio che distrusse il primo Campidoglio. \nSalem ricevette lo statuto di citt\u00e0 nel 1857.\nIl secondo Campidoglio fu costruito nel 1876 nello stesso luogo del primo, sullo stile greco classico del Campidoglio di Washington e con una cupola di rame aggiunta nel 1893. Anche questo edificio, per\u00f2, fu distrutto da un incendio il 25 aprile 1935.\nIl terzo e attuale Campidoglio fu costruito nello stesso luogo nel 1938.\nIl primo festival delle ciliegie fu tenuto nel 1903, e divenne rapidamente un evento annuale, con parate e elezione della \"cherry queen\" (\"regina ciliegia\"), ma fu abolito dopo la prima guerra mondiale e fu rivitalizzato come Salem Cherryland Festival verso la fine degli anni quaranta.\nEconomia.\nL'economia cittadina \u00e8 incentrata prima di tutto sul ruolo governativo di Salem, poi sulle comunit\u00e0 agricole circostanti, tanto che \u00e8 uno dei pi\u00f9 importanti centri dell'industria alimentare degli Stati Uniti. Salem \u00e8 situata lungo il corridoio I-5 e si trova a un'ora di macchina dalla citt\u00e0 pi\u00f9 grande dello Stato, Portland.\nNello sforzo di diversificare la propria economia, negli anni novanta Salem ha attirato un certo numero di aziende impegnate nella produzione di componenti per computer. Nel novembre 2003 il Sumitomo Mitsubishi Silicon Group, una di queste nuove aziende, chiuse le sue due fabbriche di componenti elettroniche, eliminando 620 posti di lavoro e trasferendo la produzione in altri impianti.\nI pi\u00f9 importanti datori di lavoro privati sono il Salem Hospital, con pi\u00f9 di 2700 posti di lavoro, lo Spirit Mountain Casino a ovest di Salem, il T-Mobile Calling Center, la Norpac Foods Inc. e la Fred G. Meyer Company. Il pi\u00f9 importante datore di lavoro pubblico, invece, \u00e8 il Department of Human Services, che impiega pi\u00f9 di 4000 persone.\nGeografia fisica.\nSecondo lo United States Census Bureau, la citt\u00e0 ha una superficie totale di 120,1 km\u00b2, dei quali 118,4\u00a0km\u00b2 di territorio e 1,6\u00a0km\u00b2 di acque interne (1,35% del totale).\nSociet\u00e0.\nEvoluzione demografica.\nAl censimento del 2018, la popolazione cittadina contava persone, con la seguente origine etnica: 83,07% bianchi, 14,59% ispanici, 1,28% neri, 1,51% nativi americani, 2,41% asiatici, 0,47% isolani dell'Oceano Pacifico, 3,36% multirazziali, 7,90% di altra origine.\nMonumenti e luoghi d'interesse.\nOltre al Campidoglio dello Stato, a Salem hanno sede la Willamette University, il Mission Mill Museum e lo storico Elsinore Theatre. L'Ufficio per gli Affari Indiani (BIA) gestisce la Chemawa Indian School, una scuola per nativo-americani vicino a Salem.\nCome capitale statale, Salem ha una gran quantit\u00e0 di agenzie, dipartimenti e uffici governativi ospitati in edifici i cui stili architettonici variano dai primi del XX secolo a esempi contemporanei.\nIl Bush's Pasture Park \u00e8 un grande parco cittadino. Sebbene il fiume Willamette scorra lungo il lato occidentale di Salem, il North Santiam River Watershed \u00e8 la prima fonte di acqua potabile della citt\u00e0. Il Riverfront Park, sulla Commercial Street, si estende lungo il fiume Willamette ed \u00e8 la sede del Salem Carousel. La AC Gilbert House, situata vicino al Riverfront Park, ha un museo del giocattolo."}
{"id": "451489", "revid": "1534511", "url": "https://it.wikipedia.org/wiki?curid=451489", "title": "Vendita allo scoperto", "text": "La vendita allo scoperto, chiamata anche vendita a nudo (in lingua inglese short selling, o semplicemente \"short\"), \u00e8 un'operazione finanziaria che consiste nella vendita di titoli non direttamente posseduti dal venditore, ma presi in prestito dietro il versamento di un corrispettivo, con l'intento di ottenere un profitto a seguito di un movimento ribassista in una borsa valori.\nLa vendita allo scoperto \u00e8 un'operazione finanziaria di tipo prettamente speculativo ed orientata verso un orizzonte temporale di brevissimo periodo. Per tale motivo non pu\u00f2 essere considerata uno strumento d'investimento. Inoltre, a causa degli effetti ribassisti sulla borsa valori, \u00e8 sottoposta a particolari regole nella maggior parte dei paesi.\nDescrizione.\nAl fine di operare una vendita allo scoperto, il \"venditore allo scoperto\" (chiamato anche \"scopertista\" o \"short seller\" oppure \"venditore a nudo\") prende a prestito titoli da una banca o da un intermediario finanziario (in inglese \"broker\"), e li vende immediatamente sul mercato, con l'intento di ricomprarli in futuro ad un prezzo inferiore. Tale operazione viene tecnicamente definita \"ricopertura dello scoperto\" (in inglese short covering). Pertanto la vendita allo scoperto si configura come un prestito di titoli, per il quale il venditore allo scoperto paga un interesse al prestatore. L'ammontare dell'interesse dipende dalla durata del prestito.\nCome anticipato, lo \"short selling\" viene effettuato in quanto il venditore allo scoperto si aspetta che il prezzo dei titoli presi in prestito subisca un calo in borsa. In questo modo, il costo del riacquisto dei titoli sul mercato sar\u00e0 inferiore al ricavo precedentemente incassato dalla vendita degli stessi (e di solito tale controvalore ricevuto viene provvisoriamente posto a garanzia sullo short fino a ricopertura eseguita). In questo caso il rendimento complessivo dell'operazione di short selling risulta in profitto e il venditore allo scoperto \u00e8 in grado di corrispondere l'interesse al prestatore dei titoli.\nSe, al contrario, il prezzo dei titoli aumenta durante il tempo del prestito, il rendimento dell'operazione si traduce in una perdita. Per tale ragione la vendita allo scoperto si effettua principalmente quando i mercati azionari si trovano in una fase discendente, da qui il nome \"short\" (tr. \"breve\"), perch\u00e9 storicamente le fasi discendenti dei mercati finanziari hanno una durata pi\u00f9 breve e sono meno numerose delle fasi ascendenti.\nEsempi.\nIl titolo scende: risultato in profitto.\nLe azioni della societ\u00e0 \"x\" sono attualmente quotate a 10 euro.\nIl titolo sale: risultato in perdita.\nLe azioni della societ\u00e0 \"x\" sono attualmente quotate a 10 euro.\nNaked short.\nSi parla di \"naked short selling\" quando si vende allo scoperto senza prima avere ottenuto in prestito il titolo che si intende vendere. Tale situazione pu\u00f2 verificarsi quando non vi sono prestatori disponibili sul mercato, o quando il costo del prestito risulta troppo elevato. Dunque, in tale tipo di transazione, lo short seller vende titoli che non solo non possiede, ma non ha nemmeno preso in prestito, contando sul fatto di riuscire a procurarsele entro la data di liquidazione della vendita, tipicamente di tre giorni. "}
{"id": "451493", "revid": "73447", "url": "https://it.wikipedia.org/wiki?curid=451493", "title": "Blues-rock", "text": ""}
{"id": "451497", "revid": "125950369", "url": "https://it.wikipedia.org/wiki?curid=451497", "title": "Ettore Andenna", "text": " Da europarlamentare ha redatto la normativa \"Televisione senza frontiere\".\nConduttore televisivo.\nHa avuto una lunga carriera televisiva, ma il suo nome \u00e8 associato soprattutto a due programmi: il gioco \"La bustarella\", trasmesso dalla tv locale del Nord Antenna 3, e la produzione UER \"Giochi senza frontiere\", che fu molto popolare in gran parte del mondo fra gli anni settanta e anni novanta, e di cui Andenna condusse per la RAI 12 edizioni di cui 7 estive, 3 natalizie e 2 invernali. La prima fu l'edizione natalizia del 1976, l'ultima fu l'edizione estiva del 1996, la prima con sede fissa. \u00c8 stato anche commentatore di due edizioni dell'Eurovision Song Contest in cui ha partecipato l'Italia, nel 1993 e 1997, entrambe svoltesi in Irlanda.\nNel 1972, Ettore Andenna era gi\u00e0 un celebre conduttore radiofonico dell'emittente Radio Monte Carlo. In quell'anno, Cino Tortorella decise di fargli un provino e lo scelse come conduttore della sua nuova trasmissione \"Scacco al re\", che faceva parte della TV dei ragazzi del primo canale della RAI. L'anno successivo, e per ben tre edizioni, fu sempre Andenna a condurre quella che sarebbe diventata una delle trasmissioni di maggior successo della Tv dei ragazzi, ossia \"Il Dirodorlando\". Il successo di quei programmi per i pi\u00f9 giovani indusse la Motta a chiamare Andenna come testimonial per i telecomunicati del gelato \"Coppa dei Campioni\" (1974).\nQualche anno pi\u00f9 tardi, con il nascere e l'affermarsi delle tv private, Andenna ebbe un grande successo come conduttore della trasmissione di Antenna 3 Lombardia \"Settimo Round\", di \"Telemattina\" (la prima trasmissione televisiva mattutina d'Europa ) e de \"La bustarella\". Quest'ultima trasmissione fu definita all'epoca da Silvio Berlusconi, quando era imprenditore televisivo, \"La Cro-Magnon delle tv locali\". Condusse anche il programma \"Classe di ferro\", una sfida tra le migliori classi degli Istituti medi inferiori di tutt'Italia, sempre su Antenna 3 nel periodo 1977 - 1978.\nSilvio Berlusconi ha scherzosamente ricordato parlando con Andenna degli esordi di Canale 5:\nAndenna ha collaborato con numerose altre emittenti, sia televisive che radiofoniche, tra le quali si ricorda Radio Monte Carlo. Fu pure direttore generale di Telemontecarlo, nel 1980.\nParentesi di eurodeputato.\nNegli anni ottanta \u00e8 stato europarlamentare, eletto col Partito Socialista Democratico Italiano, dove \u00e8 stato membro della Commissione per il controllo di bilancio e della Delegazione per le relazioni con Malta, e membro sostituto della Commissione per la giovent\u00f9, la cultura, l'educazione, l'informazione e lo sport.\nHa proposto anche una direttiva sul finanziamento della comunicazione delle commissioni europee, anch'essa approvata dal Parlamento.\nIscritto al gruppo socialista europeo, nel 1989 fece parte della frazione di socialdemocratici che rientr\u00f2 nel Partito Socialista Italiano.\nLa direttiva \"Televisione senza frontiere\".\nEttore Andenna \u00e8 stato il proponente della direttiva \"Televisione senza frontiere\", poi approvata dal Parlamento ed emanata dal Consiglio, che ha regolamentato l'emittenza comunitaria dando anche indicazioni in merito del diritto interno degli Stati membri. \u00c8 significativo che il titolo stesso della direttiva ricalchi quello della trasmissione pi\u00f9 popolare di cui era presentatore.\nNell'ottobre del 2006 il ministro delle comunicazioni Paolo Gentiloni ha preso atto dei rilievi dell'Unione europea sulla legge Gasparri che non rispettava, secondo gli organi europei n\u00e9 la lettera n\u00e9 lo spirito della direttiva e ha elaborato un testo di riforma conforme alle linee guida elaborate, a suo tempo, dal Parlamento europeo.\nRitorno in televisione e periodo \"buio\".\nConclusa la parentesi in politica, Andenna \u00e8 tornato alla conduzione di \"Giochi senza frontiere\", di cui ha fortemente voluto il ritorno, dalla puntata speciale di Macao del 1990 alla prima edizione in sede fissa del 1996, di cui conservava lo spirito di strumento per affratellare i popoli europei. In tal senso anche il commento dell'Eurovision Song Contest nel 1993 e 1997.\nDa questo punto di vista \u00e8 significativo che la partecipazione ai giochi di \"nuove\" nazioni, quali Malta o i paesi dell'Est, abbia preceduto l'allargamento dell'Unione.\nNel 1998 present\u00f2 su Retequattro il concorso di bellezza \"Stelle del Mediterraneo\" assieme a Katia Noventa. Rimase poi legato a Mediaset per la presentazione di alcune telepromozioni.\nNel 2005 \u00e8 tornato sugli schermi di Antenna 3 conducendo la trasmissione televisiva \"Telemattina\", e l'anno dopo con \"La Bustarella\", 23 anni dopo l'ultima puntata andata in onda nel giugno del 1984. Il nome \u00e8 stato cambiato in \"Gran Bustarella Show\" e il giorno di trasmissione era il sabato sera. Il ritorno fu per\u00f2 effimero: dopo 13 puntate lo spettacolo fu sospeso.\n\"Non so se sono il pi\u00f9 giovane della vecchia guardia o il pi\u00f9 vecchio della nuova guardia, vivo in una sorta di limbo\": con queste parole Andenna, in un'intervista del settembre 2005, ha parlato della sua posizione. Andenna \u00e8 considerato dagli esperti di storia della televisione uno dei padri nobili della televisione libera italiana al pari degli amici/colleghi Renzo Villa, Enzo Tortora, Cino Tortorella, \"Peppo\" Sacchi.\nAveva cos\u00ec scritto un toccante post sul forum di Aldo Grasso, nel quale si lamentava:\nIn seguito \u00e8 stato ospite di varie trasmissioni tv. Dopo essersi \u201critirato\u201d fra le colline del Monferrato occupandosi di pollicoltura, dal primo aprile 2019 conduce su Milano Pavia Tv il programma mattutino quotidiano \"Buongiorno\".\nNel luglio 2019 l'Associazione culturale \"Amici di Mario Berrino\" di Ispra, (VA) gli conferisce il Premio alla carriera che sar\u00e0 assegnato il 15 settembre 2019 sulla cittadina del Lago Maggiore.\nVita privata.\nAndenna, poliglotta e laureato in scienze della comunicazione, \u00e8 sposato con Diana Scapolan, a suo tempo vincitrice di noti concorsi di bellezza (Miss Europa e Miss Cinema Italia nel 1973) ed ex valletta di uno dei suoi show, con cui ha avuto quattro figli."}
{"id": "451498", "revid": "123997087", "url": "https://it.wikipedia.org/wiki?curid=451498", "title": "Harrisburg", "text": "Harrisburg \u00e8 una citt\u00e0 degli Stati Uniti d'America, capitale dello Stato della Pennsylvania e capoluogo della contea di Dauphin. Al censimento del 2000 la citt\u00e0 aveva una popolazione di 48.950 abitanti (\"Harrisburgers\"). L'area metropolitana di Harrisburg aveva una popolazione totale di 643.820 abitanti, rendendola la quarta area metropolitana pi\u00f9 grande della Pennsylvania. La citt\u00e0 \u00e8 situata sulla sponda orientale del fiume Susquehanna, 169\u00a0km a ovest-nordovest di Filadelfia.\nHarrisburg \u00e8 una delle capitali pi\u00f9 vecchie e storicamente pi\u00f9 importanti degli Stati Uniti; ha giocato un ruolo critico nella storia americana durante la migrazione verso ovest, la guerra di secessione americana e la rivoluzione industriale. Durante il XIX secolo, la costruzione del canale e della ferrovia della Pennsylvania ha permesso a Harrisburg di divenire una delle citt\u00e0 pi\u00f9 industrializzate degli Stati Uniti nordorientali. In anni recenti la citt\u00e0 ha avuto una forte ripresa economica grazie a nuovi investimenti per tre miliardi di dollari.\nA Harrisburg fu intitolata una nave della Marina degli Stati Uniti, la USS Harrisburg, che fu in servizio negli anni 1918-1919. Harrisburg \u00e8 nota anche per l'incidente alla centrale nucleare di Three Mile Island, che fortunatamente non ebbe gravi conseguenze per la popolazione grazie alla forte costituzione dell'impianto e alla celerit\u00e0 dei soccorsi. Gli abitanti di diversi quartieri vicini alla zona ritenuta pericolosa attorno centrale vennero fatti evacuare immediatamente e poterono rientrare solo dopo che la situazione fu nuovamente sotto controllo.\nStoria.\nSi pensa che la zona lungo il fiume Susquehanna, dove \u00e8 situata Harrisburg, sia stata abitata dai nativi americani fin dal 3000 a.C. La zona, chiamata \"Peixtin\" o \"Paxtang\", era un importante crocevia commerciale in quanto qui sia incontravano le strade provenienti dal fiume Delaware al fiume Ohio e dal fiume Potomac all'alto Susquehanna. Nel 1719 John Harris Sr., un commerciante inglese, si stabil\u00ec qui e 14 anni dopo acquist\u00f2 800 acri di terra (3,2\u00a0km\u00b2). Quello stesso anno, il 1733, Harris ottenne la licenza per traghettare merci e persone attraverso il fiume e il posto divenne noto come Harris's Ferry. Nel 1784, John Harris Jr. costru\u00ec una citt\u00e0 sulle terre di suo padre e la chiam\u00f2 Harrisburg. Nel 1786 fu rinominata Louisburg in onore di Luigi XVI di Francia. Nel 1791 torn\u00f2 al vecchio nome di Harrisburg e come tale divenne capitale della Pennsylvania nell'ottobre 1812. La prima pietra del nuovo Campidoglio fu posata nel 1819 dal governatore William Findlay.\nDurante la guerra di secessione Harrisburg fu un importante centro di addestramento per le truppe unioniste, con decine di migliaia di soldati passati da Camp Curtin. La citt\u00e0 divenne un obiettivo strategico per l'Esercito della Virginia Settentrionale di Robert Lee durante la campagna di Gettysburg. Due divisioni del secondo corpo d'armata di Richard Stoddert Ewell si avvicinarono a Harrisburg nel giugno 1863 da sudovest attraverso la contea di Cumberland, mentre una terza divisione sotto il comando di Jubal Early si prepar\u00f2 ad attraversare il fiume Susquehanna a Wrightsville e attaccare Harrisburg alle spalle. Per difendersi fu costruita una rete di forti e di opere difensive ma l'attacco confederato non ci fu, sostituito da una serie di schermaglie con le quali Ewell saggi\u00f2 le difese della citt\u00e0. Preferendo concentrare le proprie forze vicino alla South Mountain per evitare le forze unioniste che stavano sopraggiungendo, Lee ordin\u00f2 a Ewell di ritirarsi da Harrisburg, mossa che culmin\u00f2 nella battaglia di Gettysburg.\nGeografia fisica.\nSecondo lo United States Census Bureau, la citt\u00e0 ha una superficie totale di 29,6 km\u00b2, dei quali 21\u00a0km\u00b2 di territorio e 8,6\u00a0km\u00b2 di acque interne (il 29,11% del totale).\nHarrisburg \u00e8 situata nella valle del fiume Susquehanna, una regione agricola ricca e fertile nella Pennsylvania centro-meridionale. La regione si trova all'estremit\u00e0 occidentale della megalopoli BosWash, nome dato al gruppo di aree metropolitane degli Stati uniti nordorientali. A nord della citt\u00e0 si trovano le Blue Ridge Mountains che fanno parte dei monti Appalachi.\nSociet\u00e0.\nEvoluzione demografica.\nAl censimento del 2000 risultavano 48.950 abitanti, la cui origine etnica era cos\u00ec suddivisa: 54,83% neri, 31,72% bianchi americani, 11,69% latinos, 2,83% asiatici, 0,37% nativi americani, 0,07% isolani dell'Oceano Pacifico, 6,54% di altra origine, 3,64% multirazziali.\nFin dagli anni cinquanta Harrisburg, insieme ad altri centri urbani grandi e piccoli, ha sub\u00ecto una continua perdita di popolazione che ha contribuito alla crescita dei sobborghi. Diversamente da altri stati occidentali e meridionali, la Pennsylvania mantiene un complesso sistema di municipalit\u00e0 ed ha una legislazione carente in materia di annessione o espansione delle citt\u00e0 e di consolidamento delle municipalit\u00e0.\nArchitettura.\nIl Campidoglio di Harrisburg \u00e8 uno dei pi\u00f9 belli della nazione, completato nel 1906, la sua cupola oltrepassa gli 80 metri d'altezza. L'edificio \u00e8 adornato con sculture, delle quali le pi\u00f9 notevoli sono i due gruppi \"Love and Labor, the Unbroken Law\" e \"The Burden of Life, the Broken Law\" dello scultore George Grey Barnard; inoltre ci sono murali di Violet Oakley e Edwin Austin Abbey e un pavimento a mosaico di Henry Mercer che raffigura la storia della Pennsylvania.\nIstruzione.\nScuole pubbliche.\nLa citt\u00e0 di Harrisburg rientra nello Harrisburg School District che provvede all'istruzione dall'asilo al dodicesimo grado. La citt\u00e0 ha inoltre due scuole pubbliche \"charter school\", la Ronald H. Brown Charter School e la Sylvan Heights Science Charter School.\nScuole private.\nHarrisburg \u00e8 sede di un esteso sistema di scuole cattoliche. In tutta la regione ci sono circa 40 scuole elementari gestite dalle parrocchie e sette scuole superiori cattoliche amministrate dalla diocesi cattolica di Harrisburg, compresa la Bishop McDevitt High School. Numerose altre scuole private sono presenti a Harrisburg, per esempio la Londonderry School e la Circle School, la Harrisburg Academy, fondata nel 1784 e uno dei pi\u00f9 antichi college preparatori indipendenti, e la Rabbi David L. Silver Yeshiva Academy, una scuola ebraica progressista fondata nel 1944.\nSport.\nLa citt\u00e0 ospita squadre di tutti i maggiori sport in auge negli Stati Uniti, dal baseball con gli \"Harrisburg Senators\", al basket con gli \"Harrisburg Horizon\".\nNelle vicinanze della citt\u00e0 sorge anche il Williams Grove Circuit inaugurato nel 1939."}
{"id": "451500", "revid": "56620", "url": "https://it.wikipedia.org/wiki?curid=451500", "title": "Battaglia della Somme", "text": "La battaglia della Somme (in francese \"Bataille de la Somme\", in inglese \"Battle of the Somme\", in tedesco \"Schlacht an der Somme\") fu un'imponente serie di offensive lanciate dagli anglo-francesi sul fronte occidentale della prima guerra mondiale a partire dal 1\u00ba luglio 1916, nel tentativo di sfondare le linee tedesche nel settore lungo circa sessanta chilometri tra Lassigny a sud ed H\u00e9buterne a nord, settore tagliato in due dal fiume Somme, nella Francia settentrionale.\nL'offensiva si svolse con un massiccio attacco di fanteria che, secondo i piani degli alleati, avrebbe dovuto creare le condizioni favorevoli per una rapida avanzata della cavalleria e, forse, per la vittoria definitiva. La battaglia, voluta fortemente dalla Francia per alleggerire l'enorme e insostenibile pressione tedesca a Verdun, dimostr\u00f2 allo stesso tempo la caparbiet\u00e0 e l'impreparazione tattica e strategica con cui lo Stato maggiore britannico affront\u00f2 la prima grande offensiva delle forze alleate.\nSolo nel primo giorno di avanzata, la British Expeditionary Force (BEF) sub\u00ec oltre cinquantanovemila perdite e ventimila caduti: nonostante una settimana di bombardamento di preparazione e lo scoppio di dieci enormi mine poco prima dell'inizio dell'avanzata anglo-francese, i tedeschi ressero molto bene l'attacco protetti nei loro rifugi sotterranei (\"stollen\"), e quando ne uscirono si trovarono davanti un'enorme massa di uomini che avanzavano lentamente nella terra di nessuno a passo di marcia, prestandosi quindi ad essere un facile bersaglio.\nCon l'autunno la pioggia trasform\u00f2 il campo di battaglia e le trincee in un immenso pantano che rese impossibile ogni ulteriore velleit\u00e0 bellica; il 19 novembre si spense l'ultima fase della battaglia, e nemmeno l'apparizione sul campo di battaglia dei primi esemplari di carro armato, nel settembre 1916, provoc\u00f2 una svolta a favore degli anglo-francesi.\nDa un punto di vista strettamente tattico si pot\u00e9 parlare di limitato successo alleato - l'esercito del Kaiser Guglielmo dovette arretrare di alcuni chilometri - ma il guadagno territoriale irrilevante e l'elevatissimo numero di perdite decretarono il fallimento strategico complessivo dell'operazione: con 620\u00a0000 perdite tra gli Alleati e circa 450\u00a0000 tra le file tedesche, la Somme si dimostr\u00f2 una delle pi\u00f9 grandi e sanguinose battaglie della prima guerra mondiale.\nPremesse.\nNel 1915 gli alleati anglo-francesi dovettero registrare sconfitte sia nella campagna di Gallipoli che nell'avanzata in Mesopotamia. Ci\u00f2 provoc\u00f2 grande amarezza soprattutto nel Regno Unito: alla conferenza di Chantilly, apertasi il 4 dicembre 1915, il governo Asquith decise di non intraprendere pi\u00f9 campagne in regioni remote - almeno fino a quando la rivolta araba non rappresent\u00f2 parte della strategia bellica alleata in medio oriente - e di ritirare le truppe dai Balcani. La pressione di Italia, Russia e Serbia convinse per\u00f2 i britannici a rivedere quest'ultima decisione, e il 5 dicembre gli alleati si riunirono nuovamente per tracciare i piani che avrebbero dovuto condurre alla vittoria sul fronte occidentale nel 1916.\nIl capo di stato maggiore dell'esercito francese, il generalissimo Joseph Joffre, convinse i britannici a lanciare nell'estate successiva un'offensiva congiunta anglo-francese a nord e a sud del fiume Somme, lungo un fronte di circa 60 chilometri: in questo modo si sarebbero superati e ripetuti quelli che Joffre defin\u00ec i \u00abbrillanti successi\u00bb del 1915 nell'Artois e nello Champagne. Opinione degli esperti militari alleati fu quella che i tedeschi stavano ormai esaurendo le riserve; schierando le \"armate di Kitchener\" sul fronte, impiegando un numero di bocche da fuoco tali da effettuare un bombardamento preliminare di dimensioni inaudite fino ad allora e con abbondanza di munizioni per sostenere un'avanzata, la battaglia, secondo Joffre, sarebbe stata quella decisiva.\nIl 19 dicembre Sir Douglas Haig fu nominato comandante in capo delle forze britanniche in Francia al posto di Sir John French; mentre gli anglo-francesi mettevano a punto il piano per l'attacco sulla Somme, i tedeschi il 21 febbraio iniziarono l'assalto a Verdun, che concentr\u00f2 per quasi un anno le maggiori risorse francesi e tedesche sul fronte occidentale. Joffre mirava ad un'offensiva combinata, praticamente contemporanea ad un'offensiva russa a est, che coinvolgesse i francesi su un fronte di 40 chilometri compreso tra Lassigny e la Somme mentre i britannici avrebbero dovuto attaccare con circa 25 divisioni su un fronte di 22 chilometri tra la Somme e H\u00e9buterne.\nNonostante l'unanimit\u00e0 sul piano, Joffre e Haig divergevano sulla necessit\u00e0 di un attacco diversivo: Joffre insisteva per un attacco britannico a nord della Somme congiuntamente ad un attacco franco-belga tra Ypres e il mare, allo scopo di distogliere le forze di riserva del nemico agevolando la massiccia offensiva sulla Somme; il generale Haig al contrario avrebbe preferito un unico, grande colpo sferrato con tutte le forze disponibili. Queste indecisioni consentirono ai tedeschi di continuare l'attacco a Verdun, che con il passare dei mesi fin\u00ec col minare in modo grave le risorse umane e materiali dell'esercito francese, riducendone fortemente il ruolo che avrebbe dovuto avere sulla Somme. L'incompletezza delle forze britanniche e la sempre pi\u00f9 dispendiosa difesa francese di Verdun obblig\u00f2 i comandanti alleati a cambiare le priorit\u00e0: il fronte d'attacco francese fin\u00ec col ridursi da 40 a 13 chilometri e le loro forze da 40 a 16 divisioni, delle quali solo 5 avrebbero attaccato il 1\u00ba luglio, mentre i britannici furono costretti a impiegare pi\u00f9 truppe e maggiori quantit\u00e0 di materiali.\nL'esercito di Kitchener.\nNel 1914 la British Expeditionary Force (BEF), al comando di John French, si oppose tenacemente all'avanzata tedesca attraverso il Belgio e la Francia; questa forza era costituita unicamente da militari di carriera, molti di loro veterani delle guerre coloniali in Sudan e delle guerre boere, ma ben presto il costante attrito della campagna francese ed il numero crescente di perdite imped\u00ec alla BEF di continuare un conflitto divenuto ormai di proporzioni mondiali.\nUno dei veterani dell'esercito professionista britannico, Sir Horatio Kitchener, occupava allora la carica di ministro della Guerra in patria, e grazie alla sua influenza riusc\u00ec ben presto a far partire una imponente campagna di arruolamento che nelle prime sei settimane dallo scoppio del conflitto port\u00f2 ad ingrossare le file dell'esercito di 478.893 giovani, tutti volontari. Molti di questi volontari furono inquadrati in \"Pals Battalions\" (\"battaglioni di amici\"), costituiti interamente da individui provenienti dalla stessa citt\u00e0 o che svolgevano un mestiere analogo; in un solo mese furono creati oltre 50 battaglioni di quella che verr\u00e0 denominata l'\"armata di Kitchener\", che lentamente inizi\u00f2 a prepararsi per la guerra.\nL'attacco che si scaten\u00f2 il 1\u00ba luglio richiese il massimo sforzo britannico di quell'anno sul fronte occidentale, oltre alle rimanenti energie francesi logorate a Verdun. Quel giorno fu anche il banco di prova delle armate di Lord Kitchener, il quale per ironia della sorte non pot\u00e9 assistere al battesimo del fuoco dei suoi \"Pals Battalions\": la nave che lo trasportava in Russia dall'alleato zar Nicola II era stata affondata nel maggio dello stesso anno. Questo banco di prova comunque non sort\u00ec gli effetti sperati, la notevole impreparazione e la mancanza di esperienza bellica provoc\u00f2 enormi perdite e sconfitte tattiche, ma la macchina dell'offensiva britannica era ormai in moto, e milioni di giovani volontari britannici, che a fine guerra divennero oltre 3 milioni, si stavano preparando alla battaglia.\nGli obiettivi.\nCon la carneficina di Verdun ancora in atto, i britannici capirono quindi che avrebbero dovuto assumersi quasi tutto l'onere della campagna ad occidente, e Haig fu in parte costretto a porre obiettivi limitati, e non illimitati come per l'offensiva a Loos e dello Champagne; il generale prepar\u00f2 un piano alternativo di sfondamento a nord di Ypres se sulla Somme fosse stato un insuccesso, ma non consider\u00f2 l'opzione di un pi\u00f9 probabile successo parziale.\nL'esercito britannico sperava di sfondare tra Maricourt e Serre, quindi assicurarsi il controllo delle alture tra Bapaume e Ginchy, mentre i francesi si sarebbero impadroniti di quelle intorno a Sailly e Rancourt; infine piegare a sinistra e aggirare il fianco tedesco fino ad Arras, in modo da allargare la breccia ed iniziare l'avanzata verso Cambrai e Douai. L'attacco tra Maricourt e Serre venne affidato alle 18 divisioni della Quarta armata del generale Henry Rawlinson, mentre due divisioni al comando del generale Edmund Allenby avrebbero dovuto effettuare un attacco collaterale a Gommecourt; a sud i francesi, con solo 5 divisioni, avrebbero attaccato in direzione di Peronne: l'asse di avanzata era concentrata sulla strada romana che da Albert raggiungeva Bapaume, 19 chilometri a nord-est. Oltre a queste forze, nella zona della battaglia fu dislocato un corpo d'armata forte di tre divisioni e il comando di un'armata di riserva - agli ordini di Hubert Gough - a diretta disposizione del comandante in capo.\nLa preparazione all'attacco.\nOltre all'enorme massa di fanti, i comandi alleati allestirono una grande concentrazione di artiglieria, la maggiore mai vista fino ad allora: oltre 3.000 cannoni e obici, uno ogni 20 metri di fronte, spararono circa 1 milione 732.873 granate, anche se buona parte di queste non fece altro che martoriare un terreno gi\u00e0 devastato di crateri, danneggiando meno del previsto i rifugi scavati in profondit\u00e0. Molte di queste granate erano difettose e rimasero inesplose, ma anche cos\u00ec, e bench\u00e9 molti dei proiettili sparati fossero colpi di piccolo calibro, spesso shrapnel da otto chilogrammi del tutto inefficaci contro le difese nemiche, l'effetto che il bombardamento ebbe sul morale dei difensori fu notevole.\nIl piano d'attacco britannico prevedeva anche lo scavo sotto le linee tedesche di dieci gallerie di mina che nei mesi precedenti furono imbottite di Ammonal, un potente esplosivo; le tre gallerie pi\u00f9 grandi contenevano circa 20 tonnellate ognuna di esplosivo, e sarebbero state fatte brillare contemporaneamente pochi minuti prima dell'attacco. Questi ingenti preparativi d'altra parte fecero svanire del tutto l'effetto sorpresa: i tedeschi non tardarono a capire che un possente attacco li avrebbe presto colpiti, e dunque si adoperarono a rafforzare le postazioni, che inoltre erano costruite lungo crinali e colline che assicurarono loro il vantaggio di essere quasi sempre in posizione sovrastante rispetto al nemico; altro vantaggio a favore dei tedeschi fu la rete ferroviaria francese catturata durante l'avanzata iniziale che permetteva rapidi e continui spostamenti di truppe e materiali, mentre gli anglo-francesi dovettero ripiegare su cavalli, muli e uomini.\nA favore degli alleati ci fu per\u00f2 una momentanea supremazia aerea acquisita sui campi della Somme: il Royal Flying Corps aveva guadagnato tale primato schierando 10 squadroni e circa 180 aerei contro una forza tedesca di 129 aerei. I britannici misero in atto una vigorosa politica offensiva che permise di effettuare osservazioni di artiglieria con aerei e palloni frenati, impedendo nel contempo ai tedeschi di fare lo stesso; tuttavia le ricognizioni britanniche che sottolinearono l'inefficacia del bombardamento preparatorio furono del tutto ignorate dal comando supremo.\nLe gi\u00e0 poche possibilit\u00e0 di passare inosservati di fronte a un nemico in posizione sopraelevata furono ulteriormente ridotte dal fatto che l'arte di dissimulare i preparativi e mimetizzare gli appostamenti non era ancora stata assimilata dai comandi alleati: la costruzione di baraccamenti e lo spostamento di uomini e materiali fornirono ai tedeschi i primi indizi dell'imminente assalto, al punto che Erich von Falkenhayn, l'allora comandante supremo dell'esercito tedesco, pens\u00f2 di prendere in contropiede l'offensiva britannica attaccando per primo, sebbene poi la mancanza di uomini lo fece desistere; ciononostante lo stesso comando tedesco si convinse che i preparativi nemici erano troppo vistosi per essere veri, e continu\u00f2 a pensare che quella fosse solo una mossa preliminare e che il vero attacco si sarebbe svolto pi\u00f9 a nord. Sulla base di questa convinzione, solo il 5 luglio i comandi si convinsero che quello della Somme sarebbe stato il vero campo di battaglia scelto da Haig.\nA Verdun i francesi impegnarono la maggior parte delle loro risorse, e dopo oltre quattro mesi di sanguinosi scontri, il 24 giugno il primo ministro francese in persona, Aristide Briand, si rec\u00f2 da Haig chiedendogli di anticipare l'attacco sulla Somme in modo da obbligare i nemici a spostare parte delle forze da Verdun. Haig rispose che i piani non potevano essere modificati, ma che l'artiglieria sarebbe potuta entrare subito in azione, continuando il fuoco per cinque giorni, fino all'attacco previsto per il 29 giugno. Fu cos\u00ec che ebbe inizio il pi\u00f9 lungo bombardamento di artiglieria di tutta la storia della guerra moderna.\nLa Special Brigade (l'unit\u00e0 britannica specializzata nella guerra chimica) inizi\u00f2 il 26 giugno ad affiancare l'artiglieria con il rilascio di gas da 10.000 bombole, nei settori dove il vento era favorevole, fino al primo luglio, utilizzando sia fosgene che cloro. Il primo luglio appoggi\u00f2 l'attacco della fanteria utilizzando mortai caricati con proiettili al fosforo, contro le fortificazioni avversarie. Le compagnie chimiche continuarono per tutta la durata della battaglia ad appoggiare gli attacchi britannici utilizzando ulteriori 26.262 bombole di entrambi i gas.\nInizia lo scontro sulla Somme.\nLa data dell'attacco fu rinviata al 1\u00ba luglio a causa di un momentaneo peggioramento delle condizioni atmosferiche; questo rinvio, richiesto dai francesi, comport\u00f2 non soltanto la dispersione delle munizioni per un periodo pi\u00f9 lungo e quindi una perdita di intensit\u00e0, ma anche un grande sforzo per gli attaccanti, che, dopo essere stati \"caricati\" per l'imminente azione, dovettero aspettare per 48 ore in anguste trincee allagate, tormentati dal fragore della loro stessa artiglieria.\nParte l'attacco.\nAlle ore 7:00 del 1\u00ba luglio il bombardamento giunse al culmine, in poco pi\u00f9 di un'ora sulle postazioni tedesche piovvero circa 250\u00a0000 granate, 3\u00a0500 al minuto. Il bombardamento fu cos\u00ec intenso che se ne sent\u00ec l'eco fino a Hampstead Heath, a nord di Londra. Alle 7:20, fu fatta esplodere la mina sotto il caposaldo del crinale Hawthorn, alle 7:28, furono fatte detonare le rimanenti mine. Alle 7:30 le truppe anglo-francesi uscirono dalle trincee attaccando su un fronte di 40 chilometri.\nI fanti britannici erano gravati da un equipaggiamento molto pesante; fiduciosi di trovarsi dinnanzi a un nemico decimato dai bombardamenti, i capi britannici caricarono gli uomini con l'equipaggiamento necessario per consolidare le posizioni che avrebbero facilmente conquistato, risvoltando le trincee, piazzando filo spinato e stabilendo le vie di comunicazione. In tutto, comprendendo lo zaino e l'equipaggiamento ordinario, ogni fante si dovette sobbarcare circa 30 chilogrammi di peso. Tutto ci\u00f2 unito al fatto che la fanteria britannica fu addestrata a marciare compatta e parallela verso il nemico ad ondate distanti un centinaio di metri l'una dall'altra, provoc\u00f2 la vera e propria mattanza che caratterizz\u00f2 il primo giorno di battaglia sulla Somme, dove l'attacco invece di avanzare, in alcuni punti fin\u00ec col rifluire indietro.\nIl primo giorno.\nAll'ora zero i fischietti dei comandanti suonarono all'unisono e le fanterie britanniche lasciarono trincee, ridotte, ripari e linee avanzate, iniziando l'avanzata sulla terra di nessuno. L'artiglieria spost\u00f2 il proprio tiro verso le linee avversarie pi\u00f9 in profondit\u00e0, secondo le tabelle prestabilite.\nUsciti dalle trincee gli uomini caddero a migliaia, disseminando di cadaveri la terra di nessuno prima ancora di raggiungere le trincee di prima linea tedesche. I loro nemici erano soldati esperti e abili; mentre le granate britanniche spazzavano via le trincee in superficie, essi trovarono riparo nei ricoveri sotterranei, e quando il bombardamento cess\u00f2 trovarono facili ripari proprio nei crateri che le granate avevano creato. In pochi minuti i tedeschi si trovarono di fronte a formazioni compatte, con uomini che procedevano spalla a spalla avanzando in linea retta, diventando un facile bersaglio per le mitragliatrici tedesche, che riversarono una grandinata di piombo sulle fitte ondate degli attaccanti. Molti battaglioni furono ridotti a un centinaio di uomini, e solo quando le ondate furono infrante dal fuoco nemico, l'avanzata divenne possibile. Solo allora infatti, i pochi superstiti non ancora sopraffatti dalla paura si riunirono in piccoli gruppi spontanei che riuscirono a guadagnare terreno con assalti e strisciando da una buca all'altra, cogliendo di sorpresa le mitragliatrici nemiche e spingendosi in profondit\u00e0 senza subire gravi perdite. Ma in molti luoghi si lasciarono alle spalle nidi di mitragliatrici che imposero un pesante pedaggio alle truppe che sopraggiunsero di rinforzo.\nTra Maricourt e Fricourt, sebbene con grosse perdite, il XIII corpo britannico (30\u00aa e 18\u00aa divisione) raggiunse i suoi obiettivi occupando Montauban. Sulla sua sinistra il XV corpo riusc\u00ec parzialmente a svolgere il proprio compito, isolando il bastione formato dal villaggio e dal bosco di Fricourt. Su di un fianco la 7\u00aa divisione occup\u00f2 Mametz, e sull'altro la 21\u00aa penetr\u00f2 per quasi un chilometro nelle linee tedesche conquistando definitivamente Fricourt il giorno dopo. A nord della strada Albert-Bapaume l'avanzata fu un fallimento quasi completo, la 21\u00aa divisione segn\u00f2 il limite dell'avanzata britannica, il resto del fronte che si estendeva a nord naufrag\u00f2 completamente e i britannici subirono perdite gravissime, pi\u00f9 alte che in qualsiasi altro giorno di guerra.\nIn pochi punti gli attaccanti penetrarono nelle prime linee tedesche, o anche pi\u00f9 in profondit\u00e0, ma invariabilmente il loro numero era troppo ridotto per fronteggiare i contrattacchi tedeschi. Quando il fuoco d'infilata tedesco si abbatteva sulla terra di nessuno, fu impossibile per i rinforzi portarsi avanti, e per gli elementi avanzati ritirarsi. La 36\u00aa divisione \"Ulster\", per esempio, nell'attacco a Thiepval, raggiunse addirittura Grandcourt, ma le truppe d'appoggio non riuscirono ad andare avanti e il contingente avanzato si ritrov\u00f2 isolato.\nAl sopraggiungere della sera solo pochi tratti di trincee si trovarono ancora in mano britannica, la marea di attaccanti fin\u00ec in molti casi per rifluire indietro. Le comunicazioni erano del tutto inadeguate e i comandanti completamente ignari degli sviluppi della battaglia. Alcune pattuglie della 29\u00aa divisione britannica riuscirono nel proprio compito e raggiunsero Beaumont-Hamel e Serre, e ci\u00f2 fece s\u00ec che la brigata di riserva fosse fatta avanzare in supporto. Il Royal Newfoundland Regiment non fu in grado di raggiungere le trincee avanzate, cos\u00ec si mosse dalla seconda linea: venne in gran parte spazzato via prima di passare la prima linea, ed ebbe il 92% delle perdite.\nI progressi britannici lungo la strada Albert-Bapaume furono nel complesso un fallimento: nonostante l'esplosione di due mine, una a Ovillers-la-Boisselle, tutti i battaglioni della 34\u00aa divisione, che partirono da pi\u00f9 di un chilometro dalla prima linea tedesca, in piena vista delle mitragliatrici nemiche, furono del tutto spazzati via prima ancora di raggiungere la propria trincea avanzata; un pugno di mitragliatrici tedesche lasciarono sul campo circa 6.000 uomini. In pi\u00f9 la manovra a tenaglia di Allenby nell'attacco di Gommencourt fall\u00ec completamente: la mancanza di protezione al fianco destro (che Haig precluse ad Allenby nonostante le richieste insistenti) lasci\u00f2 la 46\u00aa divisione \"North Midlands\" e la 56\u00aa \"London\" completamente allo scoperto dopo una difficoltosa e sanguinosa avanzata iniziale; i tedeschi non dovettero nemmeno prendere la mira, a fine giornata la 56\u00aa perse 4.314 uomini e la 46\u00aa 2.455.\nNel settore meridionale della strada, le divisioni britanniche e francesi ebbero maggior successo. Qui la difesa tedesca era relativamente debole, e l'artiglieria francese superiore in numero ed esperienza a quella britannica fu molto efficace. Dalla citt\u00e0 di Montauban al fiume Somme, tutti gli obiettivi del primo giorno furono raggiunti. A sud della Somme le divisioni francesi raggiunsero tutti i loro obiettivi fissati subendo solo lievi perdite: il loro successo fu dovuto all'impiego di tattiche pi\u00f9 flessibili e alla maggiore concentrazione di artiglieria, oltre al fatto che in quella zona d'attacco fu una sorpresa tattica per i tedeschi, i quali avevano previsto un'offensiva solo nel settore britannico.\nNel complesso, tuttavia, il primo giorno di battaglia fu un fallimento. I britannici patirono 19.240 morti, 35.493 feriti, 2.152 dispersi e 585 prigionieri per un totale di 57.470 perdite. Le perdite iniziali furono specialmente elevate tra gli ufficiali, che ancora vestivano in maniera differente dalla truppa, e le cui uniformi i tedeschi erano stati addestrati ad individuare.\nUn conteggio preciso delle perdite tedesche per il 1\u00ba luglio \u00e8 difficile da effettuare, poich\u00e9 le unit\u00e0 tedesche ne facevano rapporto solo ogni dieci giorni. Si presume che i tedeschi ebbero 8.000 perdite nel settore britannico, di cui 2.200 prigionieri. Il divario fra le perdite delle due parti fu massimo a Ovillers, dove l'8\u00aa divisione britannica ebbe 5.121 perdite, mentre i difensori tedeschi del 180\u00ba reggimento solo 280, un rapporto di 18 a 1.\nL'effetto sulle forze tedesche.\nSotto un aspetto significativo i primi giorni sulla Somme furono un successo strategico per gli alleati: il 12 luglio, per conseguenza dei combattimenti sulla Somme e dell'offensiva di Brusilov ad oriente, Falkenhayn interruppe l'attacco a Verdun e trasfer\u00ec da quel settore alla Somme due divisioni e sessanta pezzi d'artiglieria pesante; sebbene i combattimenti vi sarebbero continuati sino a dicembre, sarebbero stati i francesi a dettare il corso della battaglia sulle rive della Mosa e lo stato maggiore tedesco avrebbe perso ogni velleit\u00e0 sul fronte di Verdun.\nSulla Somme, la 2\u00aa armata di Fritz von Below non sarebbe riuscita da sola ad opporsi alla pressione continuata di francesi e britannici: ogni divisione tedesca del settore si trovava sotto l'attacco di tre-quattro divisioni alleate. Il 2 luglio sette divisioni tedesche erano in marcia verso la Somme come rinforzi, e altre sette si aggiunsero nel corso della settimana; fra luglio e agosto i tedeschi riversarono 35 nuove divisioni sul settore britannico e altre sette sul settore francese. La pressione combinata a Verdun e sulla Somme fece s\u00ec che l'Alto Comando tedesco in agosto disponesse solamente di una divisione in riserva.\nI britannici avevano sperato di impedire questo afflusso di rinforzi tedeschi sulla Somme da altri settori del fronte. Per fare ci\u00f2 venne intrapresa su tutto il fronte una serie di attacchi dimostrativi col fine di immobilizzare le divisioni tedesche; la maggiore e pi\u00f9 tristemente famosa di queste azioni fu la battaglia di Fromelles, 19-20 luglio, di fronte alla cresta d'Aubers nell'Artois: al prezzo di 7.080 perdite fra gli australiani e i britannici, non fu catturata nessuna porzione di terreno n\u00e9 si riusc\u00ec a fermare lo spostamento delle divisioni tedesche dall'Artois alla Somme.\nDa parte francese il bilancio si pu\u00f2 definire in maniera decisamente pi\u00f9 positiva: in dieci giorni la 6\u00aa armata francese, su un fronte di circa venti chilometri, era avanzata con una profondit\u00e0 che raggiungeva in certi punti quasi dieci chilometri; essa era inoltre completamente in possesso dell'altopiano di Flaucourt (che era il principale obiettivo e principale difesa di P\u00e9ronne), aveva fatto 12.000 prigionieri quasi senza perdite, catturato 85 cannoni, 100 mitragliatrici, 26 lanciamine e grandi quantit\u00e0 di materiali.\nLa battaglia prosegue.\nNella serata del 1\u00ba luglio, il comandante della 4\u00aa armata britannica, il generale Rawlinson, emise ordini intesi a riprendere l'attacco il prima possibile. La confusione e le comunicazioni difficoltose lungo l'estesa catena di comando fecero s\u00ec che ci volessero alcuni giorni prima che i comandanti britannici si rendessero conto della gravit\u00e0 del disastro.\nHaig diede l'incarico al tenente generale Hubert Gough di prendere il settore nord con le sue divisioni di riserva, mentre la 4\u00aa armata si sarebbe occupata del settore sud. Gough si rese conto del fallimento nel suo settore e imped\u00ec l'immediata ripresa dell'offensiva; le operazioni non sarebbero ripartite prima del 3 luglio.\nNelle prime due settimane di luglio la battaglia della Somme fu condotta con una serie di azioni su scala ridotta, scoordinate fra loro, chiaramente preparatorie per una spallata di maggiore rilievo. Fra il 3 e il 13 di quel mese, la 4\u00aa armata di Rawlinson condusse 46 azioni che portarono alla perdita di 25.000 uomini e nessun progresso significativo; questo dimostr\u00f2 una differenza fra Haig e la sua controparte francese e questo divenne motivo di attrito. Il proposito di Haig era quello di mantenere una continua pressione sul nemico, mentre Joffre e Foch preferivano conservare le proprie forze in preparazione di una singola, pesante offensiva.\nI britannici non erano poi consapevoli delle opportunit\u00e0 esistenti a sud della strada Albert-Bapaume, dove erano stati conseguiti successi parziali. Il 3 luglio una pattuglia di ricognizione della 18\u00aa divisione penetr\u00f2 per pi\u00f9 di tre chilometri in territorio tedesco senza incontrare alcuna posizione difensiva stabile. Le posizioni tedesche vacillarono nel settore meridionale di Montauban-La Boisselle, ma gli attacchi erano deboli e discontinui, l'opportunit\u00e0 si perse e i tedeschi godettero di tempo a sufficienza per riorganizzarsi. Le postazioni dominanti di Pozi\u00e8res e Ginchy, sulle quali correva la seconda linea, furono riorganizzate e gli attacchi britannici divennero inefficaci.\nL'attacco a Bazentin.\nD'altra parte se i britannici avessero aspettato di portarsi abbastanza a ridosso della seconda linea tedesca per sferrare un attacco decisivo, probabilmente si sarebbero ritrovati dinnanzi una barriera di fuoco come quella affrontata il 1\u00ba luglio. Rawlinson elabor\u00f2 un piano per sfondare le linee tedesche su un fronte di sei chilometri fra il bosco di Delville sulla destra e quello di Bazentin-le-Petit sulla sinistra: le truppe britanniche avrebbero attaccato all'alba, avvicinandosi alle linee nemiche col favore della notte, precedute da un violentissimo bombardamento di pochi minuti.\nDopo diverse diatribe con l'alto comando che preferiva un attacco pi\u00f9 limitato, venne concesso a Rawlinson di effettuare l'attacco il 14 luglio con il XIII sulla destra e il XV corpo sulla sinistra, mentre i tedeschi disponevano di soli sei battaglioni oltre alla 7\u00aa divisione di riserva a Bapaume.\nL'attacco, conosciuto come la battaglia del crinale di Bazentin, fu diretto a catturare la seconda linea tedesca che correva lungo la cresta delle colline da Pozi\u00e8res, sulla strada Albert-Bapaume, in direzione sudest, verso i villaggi di Guillemont e Ginchy. Obiettivi erano i villaggi di Bazentin-le-Petit, Bazentin-le-Grand e Longueval, adiacente al Bosco d'Elville. Oltre questa linea, sull'opposto versante, si trovava Bosco Alto (High Wood).\nEsiste un considerevole contrasto fra la preparazione e l'esecuzione di questo attacco e di quello del 1\u00ba luglio. L'attacco al crinale di Bazentin venne condotto da quattro divisioni su un fronte di meno di sei chilometri; le truppe uscirono prima dell'alba, alle 3.25, dopo un bombardamento d'artiglieria di soli cinque minuti; l'artiglieria effettu\u00f2 un fuoco di sbarramento mobile, e le ondate d'assalto avanzarono poco dietro di esso.\nA mezza mattinata, la prima fase dell'attacco aveva avuto successo, con quasi tutti gli obiettivi raggiunti e, come il 1\u00ba luglio, si cre\u00f2 una breccia nello schieramento tedesco. Tuttavia, proprio come il 1\u00ba luglio, i britannici non furono in grado di sfruttarla: il loro tentativo in tal senso diede luogo alla pi\u00f9 famosa azione di cavalleria della battaglia della Somme, quando il 7\u00ba Dragoni della Guardia e il 2\u00ba cavalleria del Deccan tentarono di catturare Bosco Alto; la cavalleria tenne il bosco per tutta la notte, ma dovette ritirarsi il giorno successivo.\nI britannici si aggrapparono a Bosco Alto ed avrebbero continuato a combattere per esso, come per il Bosco d'Elville, vicino a Longueval, per molti giorni. Comunque, nonostante il favorevole avvio dell'attacco del 14 luglio, non cambiarono il proprio modo di condurre le battaglie di trincea: nella notte fra il 22 e il 23 luglio, Rawlinson lanci\u00f2 un attacco con sei divisioni sul fronte della 4\u00aa armata, attacco che fall\u00ec completamente. I tedeschi invece avevano imparato: cominciarono ad abbandonare il sistema difensivo basato sulle trincee continue per affidarsi ad un sistema flessibile di difesa in profondit\u00e0, con un complesso di capisaldi difficile da annientare da parte dell'artiglieria.\nIl 19 luglio, le forze tedesche furono riorganizzate con von Below al comando della 1\u00aa armata, responsabile del settore nord, e il generale Max von Gallwitz al comando della 2\u00aa armata che presidiava il settore meridionale; inoltre von Gallwitz fu nominato comandante di gruppo d'armate, responsabile di entrambe le armate tedesche sulla Somme.\nPer gli alleati, dopo i modesti successi del 14 luglio, seguirono diverse scaramucce e i britannici decisero di spostare tutti gli sforzi verso il crinale di Pozi\u00e8res, mentre i francesi martellavano costantemente P\u00e9ronne.\nPozi\u00e8res e fattoria Mouquet.\nNelle prime settimane di luglio non ci furono progressi significativi nel settore nord. Ovillers, appena a nord della strada Albert-Bapaume, non fu occupata fino al 16 luglio. La sua conquista, e il caposaldo che i britannici avevano stabilito nella seconda linea tedesca il 14 luglio, significavano la possibilit\u00e0 di prendere di fianco le difese tedesche settentrionali: la chiave per farlo era il villaggio di Pozi\u00e8res che si trovava sulla cresta della strada che da Albert conduceva a Bapaume; dietro il villaggio, verso est, correvano le trincee della seconda linea tedesca. La 4\u00aa Armata fece tre tentativi di impadronirsi del villaggio fra il 14 e il 17 luglio prima che Haig togliesse all'armata comandata da Rawlinson la responsabilit\u00e0 del fianco nord. La cattura di Pozi\u00e8res divenne compito dell'armata di riserva di Gough, con l'impiego di tre divisioni australiane del I corpo d'armata dell'ANZAC.\nGough voleva che la 1\u00aa divisione australiana attaccasse immediatamente, ma il comandante della divisione, il britannico maggior generale Harold Walker, rifiut\u00f2 di mandare i suoi uomini all'attacco senza un'adeguata pianificazione. L'attacco fu quindi programmato per la notte del 23 luglio, in coincidenza con quello della 4\u00aa armata.\nLanciato poco dopo la mezzanotte, l'attacco su Pozi\u00e8res fu un successo, in grande misura grazie all'insistenza di Walker sulla pianificazione e a uno schiacciante bombardamento di supporto. I tedeschi, riconoscendo la grande importanza del villaggio nel proprio sistema difensivo, lanciarono tre infruttuosi contrattacchi prima di iniziare un prolungato e metodico bombardamento della localit\u00e0. L'ultimo tentativo tedesco di riprendere Pozi\u00e8res avvenne prima dell'alba del 7 agosto, seguendo un bombardamento particolarmente pesante: i tedeschi sopraffecero le difese avanzate australiane e ne nacque una mischia furibonda, da cui per\u00f2 emersero vittoriosi gli australiani.\nGough progett\u00f2 di dirigersi a nord lungo il crinale verso la fattoria Mouquet, il che permetteva di insidiare il bastione tedesco di Thiepval alle spalle; tuttavia pi\u00f9 gli australiani avanzavano, pi\u00f9 si approfondiva il saliente cos\u00ec creato, cosicch\u00e9 l'artiglieria tedesca poteva concentrare su di essi il proprio fuoco da tre lati. L'8 agosto gli australiani iniziarono a spingersi a nord lungo il crinale col II corpo d'armata britannico avanzando da Ovillers sulla sinistra. Per il 10 agosto venne stabilita una linea poco a sud della fattoria, che i tedeschi avevano trasformato in una fortezza, con profonde buche e gallerie di collegamento con ridotte distanti.\nGli australiani tentarono pi\u00f9 volte di prendere la fattoria fra il 12 agosto e il 3 settembre, avvicinandosi sempre pi\u00f9 alla meta, ma il presidio tedesco tenne duro. Gli australiani furono rilevati dal Corpo d'armata canadese, che occup\u00f2 per breve periodo la fattoria il 16 settembre, il giorno successivo all'offensiva principale britannica; finalmente il 27 settembre il presidio tedesco si arrese. Nei combattimenti di Pozi\u00e8res e della fattoria Mouquet, le tre divisioni australiane persero oltre 23.000 uomini; se si includono le perdite durante l'attacco diversivo a Fromelles del 19 luglio, l'Australia in sei settimane perse in Francia pi\u00f9 uomini che negli otto mesi della campagna di Gallipoli.\nBattaglia d'attrito: agosto e settembre.\nPer l'inizio di agosto, Haig accett\u00f2 l'idea che la possibilit\u00e0 di effettuare uno sfondamento era del tutto tramontata: i tedeschi \u00abavevano posto rimedio in grande misura alla disorganizzazione\u00bb di luglio. Per le successive sei settimane, i britannici avrebbero intrapreso una serie di azioni su scala ridotta in preparazione della spallata principale. Il 29 agosto il capo di stato maggiore tedesco, Erich von Falkenhayn, fu sostituito dal generale Paul von Hindenburg, col generale Erich Ludendorff come vice, ma di fatto col ruolo di vero comandante delle operazioni.\nL'effetto immediato di questo cambiamento fu l'introduzione di una nuova dottrina difensiva: il 23 settembre i tedeschi iniziarono la costruzione della \"Siegfried Stellung\", chiamata Linea Hindenburg dai britannici. Impegnati in due teatri di scontro, i tedeschi oramai risentivano pesantemente della tattica logorante e caparbia dei britannici sulla Somme e dei contrattacchi di Robert Nivelle a Verdun. Il punto di contatto tra francesi e britannici si trovava a sudovest del Bosco d'Elville, oltre i villaggi di Guillemont e Ginchy. Il primo tentativo britannico di prendere Guillemont l'8 agosto fu un fiasco; il 18 agosto inizi\u00f2 un tentativo pi\u00f9 in grande stile, con l'impiego di tre corpi d'armata britannici e altrettanti francesi, ma solo il 3 settembre Guillemont cadde. L'attenzione quindi si spost\u00f2 su Ginchy, catturata dalla 16\u00aa divisione irlandese il 9 settembre. Anche i francesi fecero progressi, e quando cadde Ginchy i due eserciti si unirono vicino Combles.\nI britannici avevano ora un fronte quasi rettilineo, dalla fattoria Mouquet a nordovest all'abitato di Combles a sudest dominato dal bosco di Leuze in mano britannica, che costituiva una comoda posizione di partenza per un altro attacco su vasta scala. Qui i due eserciti alleati si congiungevano, ma i francesi avevano appena esteso verso meridione il fronte, travolgendo cinque chilometri della prima linea tedesca nei pressi di Chaulnes e catturando 7.000 prigionieri.\nQuesta fase interlocutoria della battaglia era stata costosa per la 4\u00aa armata, pur senza offensive di rilievo. Fra il 15 luglio e il 14 settembre, l'inizio della battaglia successiva, la 4\u00aa armata condusse circa 90 attacchi della forza di un battaglione in su, di cui solo quattro per tutti i nove chilometri del proprio fronte; perdette 82.000 uomini, per un'avanzata di meno di un chilometro: un risultato anche peggiore di quello del 1\u00ba luglio.\nLa fase finale.\nEntra in scena il carro armato.\nNonostante la sua professata fede per la guerra d'attrito, Haig era ormai ridotto a puntare tutto su uno sfondamento decisivo. L'attacco doveva fare perno a sinistra, nel settore dell'armata di Gough: l'obiettivo primario del colpo principale, sferrato da Rawlinson, doveva essere lo sfondamento di quella che in origine era stata l'ultima linea tedesca tra Morval e Le Sars, in concomitanza con un attacco francese verso sud tra Combles e la Somme, isolando in tal modo Combles. Se l'offensiva si fosse sviluppata in modo cos\u00ec positivo da giustificare un altro attacco, i britannici avrebbero poi dovuto estendere il loro assalto verso nord in modo da espugnare Courcelette e Martinpuich.\nL'attacco aveva una caratteristica molto particolare: per la prima volta nella storia sarebbero stati impiegati i carri armati, veicoli corazzati capaci di muoversi attraverso i campi progettati come antidoto alle mitragliatrici nemiche e ai reticolati. Il comando britannico decise di impiegare i carri disponibili per rinverdire le ormai scarne speranze di successo, sebbene solo 60 dei 150 carri costruiti erano in Francia in quel momento e soltanto 49 vennero impiegati; gli insufficienti e affrettati preparativi, nonch\u00e9 i difetti meccanici di quel primo modello ridussero ulteriormente il numero totale dei mezzi corazzati, cosicch\u00e9 solo 32 giunsero in linea pronti per l'attacco.\nL'attacco fu lanciato all'alba del 15 settembre sfociando nella battaglia di Flers-Courcelette, dove i britannici si mossero nuovamente verso Bosco Alto, la fattoria Moquet, Courcelette e Flers. Al centro il XV corpo realizz\u00f2 rapidi e notevoli progressi, tanto che alle 10 la sua divisione di sinistra era gi\u00e0 al di l\u00e0 di Flers, ma sulla sua destra il XIV corpo sub\u00ec ingenti perdite e fu fermato molto prima di poter raggiungere Morval e Lesb\u0153ufs; neppure il III corpo sulla sinistra raggiunse gli obiettivi prestabiliti, anche se la sua 47\u00aa divisione riusc\u00ec finalmente ad impadronirsi del contesissimo Bosco Alto.\nFu anche la prima azione importante sul fronte occidentale per la divisione neozelandese, al tempo parte del XV corpo d'armata britannico, la quale cattur\u00f2 parte della linea di collegamento ad ovest di Flers. Sul fianco sinistro, la 2\u00aa divisione canadese cattur\u00f2 il villaggio di Courcelette dopo un furioso combattimento, anche con un certo aiuto dai carri.\nIl piano per prendere il bosco prevedeva di utilizzare i carri a supporto della fanteria della 47\u00aa divisione britannica, ma il bosco era un paesaggio intransitabile di tronchi spezzati e buche di granata, e un solo carro riusc\u00ec a percorrere un certo tratto; i difensori tedeschi furono costretti ad abbandonare la posizione quando i britannici, progredendo sui fianchi, minacciarono di accerchiarli.\nAll'estrema sinistra la progettata estensione dell'attacco venne attuata secondo previsioni, e Martinpuich e Courcelette caddero in mano alleata. La giornata si concluse - salvo che sul settore destro - con la conquista del crinale dominante che aveva favorito per molto tempo i tedeschi; al mancato settore destro si pose riparo il 25 settembre, quando un altro grande attacco anglo-francese costrinse i tedeschi ad evacuare Combles, mentre Guedencourt, Lesboeufs e Morval furono conquistate. In quell'occasione i carri rimasero in riserva. Il giorno dopo, con l'appoggio di 13 carri armati anche Thiepval cadde nelle mani di Gough.\nLa battaglia viene principalmente ricordata oggi per il debutto operativo del carro armato. I britannici nutrivano grosse speranze sul fatto che quest'arma avrebbe superato il punto morto dato dalle trincee. I primi carri non erano certo armi per la guerra di movimento, visto che con una velocit\u00e0 fuori strada di poco pi\u00f9 di 3\u00a0km/h erano facilmente superati dalla fanteria in marcia, ma erano stati concepiti per la guerra di trincea: non temevano gli ostacoli di filo spinato ed erano impenetrabili (almeno nei primi tempi) al fuoco dei fucili e delle mitragliatrici, sebbene fossero assai vulnerabili al fuoco d'artiglieria. Erano anche notoriamente inaffidabili: dei 49 carri disponibili il 15 settembre, solo 32 furono schierati, e di questi solo 21 ce la fecero ad entrare in azione. I guasti meccanici erano comuni, e molti rimasero impantanati o incastrati nelle buche di granata e nelle trincee del tormentato campo di battaglia.\nGli ultimi attacchi.\nDouglas Haig continuava intanto a sollecitare una pressione \u00absenza soste\u00bb, e grazie ad una serie di altri piccoli successi alleati nella prima settimana di ottobre i tedeschi ripiegarono sull'ultima linea difensiva da loro allestita, che partendo da Sally-Saillisel, sulla destra, toccava Le Transloy e passava infine dinnanzi a Bapaume; i tedeschi stavano preparando nuove linee difensive pi\u00f9 arretrate, ma nessuna fu portata a termine. D'altra parte i tedeschi avevano dimostrato una forte resistenza, e i limitati successi portati dagli alleati non erano tali da alimentare speranze di uno sfondamento.\nIl prematuro arrivo delle piogge autunnali contribu\u00ec a rendere il terreno un pantano in cui uomini e mezzi faticavano a muoversi; in queste condizioni gli attacchi erano destinati a fallire, e anche quando una trincea nemica veniva conquistata, il lavoro di consolidamento era talmente difficile da annullare il successo conseguito.\nIl 12 ottobre a Gu\u00e9dencourt entrarono in azione i soldati di un battaglione del reggimento di Terranova. I britannici sperimentarono la cosiddetta \"barriera di fuoco\" o \"barr\u00e0ge\": gli uomini avanzavano preceduti da un fuoco di artiglieria che aveva lo scopo di eliminare i reticolati e stordire i difensori. Fra gli attaccanti, uno su dieci - se non di pi\u00f9 - mor\u00ec perch\u00e9 avanz\u00f2 troppo presto o perch\u00e9 il tiro risulto troppo corto.\nIl cuneo lentamente scavato tra l'est dell'Ancre e la Somme aveva trasformato la linea difensiva tedesca originaria a nord dell'Ancre in un saliente assai pronunciato. Da qualche tempo Gough si preparava ad attaccarlo, e infine il 13 novembre, grazie ad un temporaneo miglioramento atmosferico, sette divisioni attaccarono Beaumont-Hamel e Beaucourt-sur-Ancre. Le mosse iniziali furono quasi una copia del 1\u00ba luglio, anche per la detonazione di una mina sotto la ridotta della cresta Hawthorn, ad ovest di Beaumont-Hamel. La 31\u00aa divisione aveva attaccato il 1\u00ba luglio le posizioni sul fiume Serre, e quattro mesi e mezzo dopo era nuovamente chiamata allo stesso compito; i risultati furono simili.\nA sud del Serre i britannici, con l'esperienza acquisita a caro prezzo, riuscirono a catturare la maggioranza dei propri obiettivi: la 51\u00aa divisione delle Highland prese Beaumont-Hamel mentre alla destra la 63\u00aa divisione Royal Naval cattur\u00f2 Beaucourt.\nHaig era soddisfatto del risultato, ma Gough premeva per uno sforzo finale, che fu effettuato il 18 novembre con un attacco alle trincee \"Monaco\" e \"Francoforte\", e una puntata verso Grandcourt: novanta uomini del 16\u00ba battaglione Highland Light Infantry rimasero isolati nella trincea Francoforte dove resistettero fino al 21 novembre quando i 45 sopravvissuti, 30 dei quali feriti, si arresero.\nQuel successo per Haig avrebbe \u00abrafforzato la posizione dei rappresentanti britannici\u00bb nell'imminente conferenza militare alleata di Chantilly. L'offensiva della Somme pot\u00e9 cos\u00ec essere sospesa.\nConclusione.\nIntanto sui due fronti si progettavano gi\u00e0 le offensive per il 1917 e si resero pubblici i bilanci della campagna appena conclusa. Il 1\u00ba novembre gli anglo-francesi annunciarono che dal 1\u00ba luglio avevano catturato 72.901 tedeschi, 303 pezzi d'artiglieria, 215 mortai e quasi un migliaio di mitragliatrici. Su l'uno e sull'altro fronte si calcolarono anche le perdite, che raggiunsero cifre mai raggiunte in precedenza: i morti britannici sulla Somme nei quattro mesi trascorsi dal 1\u00ba luglio furono 95.675, quelli francesi 50.729 per un totale di 146.404 uomini. Le perdite tedesche furono ancora pi\u00f9 numerose: 164.055 con oltre 70.000 prigionieri.\nLa battaglia si chiuse in un'atmosfera di delusione e disappunto, dopo aver comportato per le forze britanniche perdite cos\u00ec ingenti da far passare in secondo piano le conquiste territoriali e le perdite nemiche; queste ultime furono in larga misura dovute all'atteggiamento rigido e intransigente dei comandanti tedeschi, specialmente di von Below, il comandante della 1\u00aa armata, il quale emise ordini in cui affermava che ogni ufficiale colpevole di aver ceduto anche un solo centimetro di terreno sarebbe stato deferito alla corte marziale, e che ogni metro perso avrebbe dovuto essere riconquistato con un contrattacco.\nQuesto provoc\u00f2 cedimenti del morale dei tedeschi, finch\u00e9 il 30 agosto von Below fu costretto a revocare i suoi stessi ordini, conformandosi a quelli del duo Ludendorff-Hindenburg. Nonostante le perdite della Somme e di Verdun, sul fronte occidentale erano ancora schierate 127 divisioni tedesche a cui si contrapponevano 106 divisioni francesi, 56 britanniche, 6 belghe e una russa, per un totale di 169 divisioni. La British Expeditionary Force che ad agosto 1914 contava circa 160.000 uomini in tutto, alla fine del 1916 ne contava 1 milione 591.745, inclusi 125.517 uomini dell'ANZAC e 104.538 canadesi.\nEffetti tattici e strategici.\nNon \u00e8 facile identificare il reale vincitore della battaglia della Somme; le conquiste territoriali degli attaccanti non andarono al di l\u00e0 di otto chilometri nel loro punto di massima penetrazione, ma questo dato contrapposto alle circa 620.000 perdite anglo-francesi annulla di fatto una vittoria tattica sulla Somme. In una visione a lungo termine per\u00f2, dello scontro benefici\u00f2 pi\u00f9 l'Intesa che l'esercito tedesco: la miscela di guerra di materiali di cui erano capaci le forze alleate e la resistenza ad oltranza di stampo teutonico avrebbe indebolito la Germania, le cui perdite divennero non solo pesanti, ma insostituibili.\nA sfavore della Germania inoltre, a partire dalla Somme il Regno Unito inizi\u00f2 a guadagnare influenza nella coalizione, e riconoscendo la crescente minaccia britannica il 31 gennaio 1917 la Germania adott\u00f2 la politica della guerra sottomarina indiscriminata, nel tentativo di privare di rifornimenti la nazione insulare, un atto che avrebbe come conseguenza ultima trascinato in guerra gli Stati Uniti; e mentre gli alleati avrebbero potuto contare sulle truppe statunitensi, la Germania dopo le carneficine di Verdun e della Somme non fu pi\u00f9 in grado di rimpinguare le proprie fila, riducendo la propria strategia alla sola difesa. I comandanti Hindenburg e Ludendorff ritennero che l'esercito non potesse sopportare continue battaglie d'attrito come la Somme: il 24 febbraio 1917 l'esercito tedesco effettu\u00f2 una ritirata strategica dalla Somme alle fortificazioni della linea Hindenburg, accorciando la linea del fronte.\nSul piano tecnico la battaglia scatenata dagli anglo-francesi costitu\u00ec un successo strategico per gli alleati. In seguito all'offensiva Falkenhayn fu costretto a spostare due divisioni e 60 pezzi d'artiglieria pesante da Verdun alla Somme; la nuova pressione su questo fronte costrinse ogni divisione tedesca ad affrontare tre o quattro divisioni alleate. Tra luglio e agosto lo stato maggiore tedesco dovette impiegare 35 nuove divisioni contro l'ala inglese e altre sette contro quella francese, potendo contare su una sola divisione di riserva.\nNel complesso il guadagno territoriale alleato fu di circa 110 chilometri quadrati e 51 villaggi riconquistati; i tedeschi erano arretrati di circa 7-8 chilometri con notevolissime perdite di uomini e materiali. Da un punto di vista puramente tattico si tratt\u00f2 quindi di una sconfitta tedesca, ma il guadagno alleato fu molto esiguo di fronte all'enorme dispendio di uomini e materiali.\nAll'inizio del 1916 l'esercito britannico era una massa di volontari senza esperienza bellica, e la Somme fu il primo vero test di questa \"armata di Kitchener\": \u00e8 brutale ma realistico affermare che molti dei soldati britannici uccisi sulla Somme mancavano di esperienza, e quindi la loro perdita aveva poco valore dal punto di vista militare; tuttavia essi erano stati i primi ad offrirsi volontari, mentre per la Germania, che era in guerra da quasi due anni, ogni perdita minava l'esperienza e l'efficienza dell'esercito. La Somme condusse direttamente a nuovi importanti sviluppi nell'organizzazione e nelle tattiche della fanteria alleata: esaminando le ragioni dietro sconfitte e successi del primo giorno di battaglia, i britannici e i contingenti del Commonwealth introdussero il concetto di plotone, seguendo i passi degli eserciti francese e tedesco, che gi\u00e0 si stavano indirizzando verso l'impiego di unit\u00e0 tattiche pi\u00f9 piccole. Al tempo della Somme i comandanti superiori britannici insistevano che la compagnia (120 uomini) dovesse essere la pi\u00f9 piccola unit\u00e0 di manovra; meno di un anno dopo lo sarebbe stata la sezione, di 10 uomini.\nPer quanto riguarda la Francia, il mediocre risultato tattico e strategico conseguito sulla Somme cost\u00f2 il siluramento del generale Joseph Joffre, sostituito dal \"vincitore\" di Verdun Robert Georges Nivelle. Le stragi di Verdun e della Somme comunque non cambiarono le strategie inconcludenti dello stato maggiore francese, che avrebbe ripetuto i medesimi errori l'anno seguente portando il proprio esercito a ribellarsi contro i propri superiori in quella serie di ammutinamenti di massa che caratterizzarono il 1917 dell'esercito francese.\nPerdite.\nLa stima originale alleata delle perdite sulla Somme, stesa alla conferenza di Chantilly del 15 novembre, era di 485.000 per britannici e francesi, contro 630.000 tedeschi: queste cifre vennero usate per sostenere che la Somme era stata una battaglia di attrito favorevole agli alleati. Tuttavia a quel tempo ci fu un notevole scetticismo riguardo alla precisione dei conteggi: quando dopo la guerra fu compilato un resoconto finale, si raggiunse la cifra di 419.654 britannici e 204.253 francesi fra morti, feriti e prigionieri; un totale di 623.907 uomini, di cui 146.431 erano morti o dispersi.\nIl curatore della storia ufficiale da parte britannica, Sir James Edmonds, quantific\u00f2 le perdite tedesche in 680.000, ma questa cifra \u00e8 stata successivamente smentita. Un rapporto statistico dell'Ufficio della guerra britannico concluse che le perdite tedesche sul settore britannico potessero essere pi\u00f9 basse di circa 180.000 unit\u00e0 durante la battaglia. Oggigiorno viene accettata per il totale delle perdite tedesche sulla Somme una cifra tra 465.000 e 600.000. Nel compilare la biografia del generale Rawlinson, il maggior generale Sir Frederick Maurice fu supportato dal Reichsarchiv con un totale di 164.055 tedeschi morti o dispersi.\nLe perdite per divisione (unit\u00e0 forte di circa 10.000 soldati) sul settore britannico fino al 19 novembre furono in media 8.026: 6.329 per le quattro divisioni canadesi, 7.408 per la neozelandese, 8.133 per le 43 divisioni britanniche e 8.960 per le tre divisioni australiane. Ogni giorno i britannici persero 2.943 uomini, pi\u00f9 che durante la terza battaglia di Ypres ma numero non cos\u00ec elevato come nei due mesi della battaglia di Arras del 1917 (4.076 al giorno) o come durante l'offensiva dei cento giorni nel 1918 (3.685 al giorno).\nCon un semplice calcolo si capisce meglio l'entit\u00e0 della tragedia: dividendo il numero di vittime per il numero di centimetri conquistati si ottiene circa 1,5, ovvero 150 soldati per conquistare un metro di terreno; in pratica per conquistare meno di un centimetro di terreno era necessaria la morte di un soldato.\nDocumentari.\nNello stesso 1916, per conto del British Topical Committee for War Films, venne realizzato, ad opera dei cineasti Geoffrey Malins e John McDowell, il documentario \"The Battle of the Somme\", che venne distribuito in diciotto paesi e alla sua uscita totalizz\u00f2 ben 20 milioni di spettatori nella sola Gran Bretagna.. Nel gennaio 1917 la \"Bild- und Filmamt\" tedesca, l'agenzia istituita dall'Oberste Heeresleitung a scopi propagandistici, fece uscire, in risposta, il documentario \"Bei unseren Helden an der Somme\".\nBibliografia.\nIn italiano:\nIn inglese:"}
{"id": "451501", "revid": "125019", "url": "https://it.wikipedia.org/wiki?curid=451501", "title": "Antonio Egas Moniz", "text": "Fu l'ideatore della leucotomia prefrontale (il primo esempio di lobotomia), che venne poi modificata dai chirurghi statunitensi in lobotomia vera e propria, con la recisione di un numero maggiore di fibre nervose. Venne usata come approccio chirurgico alla cura radicale di svariati tipi di malattie mentali. Per questo lavoro, Moniz ricevette il premio Nobel per la medicina nel 1949, unitamente al neurofisiologo svizzero Walter Rudolf Hess.\nBiografia.\nMoniz studi\u00f2 medicina presso l'Universit\u00e0 di Coimbra e neurochirurgia a Bordeaux e Parigi. Torn\u00f2 all'ateneo di Coimbra come direttore del dipartimento di Neurologia (1902), ma presto abbandon\u00f2 questa occupazione per entrare in politica come rappresentante nel parlamento portoghese (1903-1917), come ministro degli affari esteri (1918) e in seguito come ambasciatore di Spagna, sotto la Prima Repubblica del Portogallo (1918-1919). Lasci\u00f2 la politica per tornare all'Universit\u00e0 di Lisbona, dove dal 1921 al 1944 fu professore di neurologia.\nNel 1927 svilupp\u00f2 la tecnica dell'angiografia cerebrale con contrasto per indagare la causa di svariati tipi di malattie nervose, come tumori e malformazioni arterovenose, venendo riconosciuto come pioniere nel suo campo; egli inoltre contribu\u00ec allo sviluppo del torotrasto, una sospensione contenente torio che fu ampiamente utilizzata in tutto il mondo negli anni trenta e quaranta come mezzo di contrasto nella diagnostica a raggi X.\nNel 1936 Egas Moniz e il suo associato Almeida Lima svilupparono per la prima volta una tecnica chirurgica per recidere le fibre nervose che connettono il talamo (collegamento al sistema limbico che arriva al cervello) con la corteccia prefrontale (attualmente noto come la struttura del cervello coinvolta nelle pi\u00f9 alte funzioni intellettive del cervello, e persino nel comportamento/emozioni). La sua tecnica fu largamente usata in tutto il mondo nel successivo decennio e Moniz ricevette molti onori e riconoscimenti internazionali, culminanti con il premio Nobel.\nLa leucotomia prefrontale in seguito cadde in discredito, dopo che il suo diffuso utilizzo mostr\u00f2 di aver creato molti pi\u00f9 danni che benefici, fatto aggravato e reso irreparabile dalla natura irreversibile dell'intervento.\nUno dei problemi fu dovuto al fatto che la tecnica non era standardizzata e i risultati dipendevano moltissimo dal chirurgo che la praticava. Nel 1975 un articolo negli \"Archives of General Psychiatry,\" volume 32, pagine 1041-7, di I. C. Bernstein ed altri, riport\u00f2 un elenco di studi di 43 pazienti di psichiatria sottoposti a lobotomie prefrontali tra il 1948 e il 1970.\nGli autori rilevarono che 35 erano \"virtualmente liberi dai sintomi che richiesero l'intervento\", 6 ebbero \"qualche miglioramento\" e 2 \"nessun miglioramento\". Commentarono: \u00ab\"There is general agreement that high social class is a favorable prognostic...The supportive social environment seen so often in a private patient population is, we suggest, an important factor in our relatively high rate of success as compared with series from state hospitals\"\u00bb. Questo documento illustra le variabili che influenzarono i risultati.\nOggi i trattamenti con medicinali per malattie mentali sono le terapie scelte per questo tipo di patologia. La leucotomia viene ancora praticata con altri strumenti con buoni risultati su pazienti attentamente selezionati. Neurochirurghi in Inghilterra al Wales University Hospital di Cardiff e al Ninewells Hospital di Dundee hanno praticato rispettivamente 56 e 34 leucotomie durante l'ultima decennio.\nEgas Moniz rimase paraplegico dopo aver ricevuto un colpo d'arma da fuoco nel 1939 da uno dei suoi pazienti. Mor\u00ec nel 1955 a Lisbona per cause naturali.\nMassone, fu membro del Grande Oriente Lusitano.\nLa casa nella quale Moniz nacque divent\u00f2 un museo, dove \u00e8 possibile ammirare la sua collezione d'arte; si trova ad Avanca, localit\u00e0 di Estarreja, nel nord del Portogallo."}
{"id": "451502", "revid": "57342", "url": "https://it.wikipedia.org/wiki?curid=451502", "title": "Tommy Aldridge", "text": "Aldridge \u00e8 stato un importante pioniere della doppia cassa nell'heavy metal ed uno dei primi batteristi ad aver sviluppato tecniche tipiche di questo strumento che sono state un grande spunto per molti batteristi venuti dopo.\nBiografia.\nMusicista autodidatta, fu influenzato principalmente da Cream, Beatles e Jimi Hendrix. La sua tecnica si affin\u00f2 con il jazz e l'hard rock e batteristi come Joe Morello, Louie Bellson e John Bonham furono grandi ispirazioni per lui.\nNegli anni settanta, Aldridge si un\u00ec ai Black Oak Arkansas, registrando con loro nove album, nel periodo compreso tra il 1972 e il 1976. Con il gruppo, intraprese un tour statunitense. Tra il 1978 e il 1981 milit\u00f2 invece nella band di Pat Travers, registrando cinque album.\nSuccessivamente accett\u00f2 il posto di batterista nella band di Ozzy Osbourne. Nonostante venga accreditato nelle note interne dell'album \"Diary of a Madman\", Aldridge si un\u00ec a Osbourne solo a registrazioni terminate quando tutte le parti era gi\u00e0 state eseguite dal vecchio batterista Lee Kerslake. Aldrige suon\u00f2 nel live \"Speak of the Devil\" del 1982 e nell'album \"Bark at the Moon\" del 1983.\nIn seguito form\u00f2 un progetto di breve durata denominato M.A.R.S. con il suo vecchio compagno nella band di Osbourne, Rudy Sarzo. Entrambi accettarono poi l'offerta di David Coverdale per suonare negli Whitesnake, con cui apparvero nell'album \"Slip of the Tongue\" del 1989.\nNel 2002 ritorn\u00f2 con gli Whitesnake con una formazione composta da David Coverdale (cantante), Doug Aldrich (chitarra), Reb Beach (chitarra), Marco Mendoza (basso) e Timothy Drury (tastiere). Nel 2007 lasci\u00f2 il gruppo per riformare la Pat Travers Band, gruppo del quale era gi\u00e0 stato membro dal 1977 al 1979, prima di ricongiungersi nuovamente agli Whitesnake nel 2013.\nEquipaggiamento.\nYamaha Drums.\nAldridge utilizza la serie di batterie Absolute Maple Nouveau della Yamaha. \nPaiste Cymbals.\nAldridge utilizza piatti Paiste dal gennaio 2003. "}
{"id": "451504", "revid": "729019", "url": "https://it.wikipedia.org/wiki?curid=451504", "title": "Legio X Fretensis", "text": "La Legio X \"Fretensis\" (\"dello Stretto\") fu una legione romana creata da Augusto nel 41/40 a.C. per combattere contro Sesto Pompeo, ed esistette almeno fino agli inizi del V secolo. Il suo simbolo fu il verro.\nRepubblica e primo impero.\nAugusto, all'epoca ancora Ottaviano, arruol\u00f2 questa legione in quanto aveva bisogno di contrastare Sesto Pompeo, figlio di Gneo Pompeo Magno, il quale controllava la Sicilia, minacciando la fornitura di grano per la citt\u00e0 di Roma. Ottaviano scelse per questa legione il numero dieci come richiamo alla famosa Legio X di Cesare; la legione originale era infatti nell'esercito di Marco Antonio. Durante il conflitto contro Pompeo, la Legio X presidi\u00f2 lo stretto di Messina, prendendo parte alla battaglia di Mylae e a quella di Nauloco (36 a.C.); dal nome latino dello stretto, \"fretum siculum\", la legione deriv\u00f2 poi il \"cognomen\" \"Fretensis\".\nDopo la sconfitta di Sesto Pompeo, scoppi\u00f2 la guerra civile tra Ottaviano e Marco Antonio. Nel 31 a.C. la Legio X combatt\u00e9 nella battaglia di Azio contro Marco Antonio, e proprio la partecipazione a questa battaglia spiegherebbe perch\u00e9 un altro simbolo della legione fu la trireme. Lo scontro ad Azio segn\u00f2 la fine delle guerre civili e l'assunzione del potere assoluto da parte di Ottaviano, che nel 27 a.C. assunse il titolo di Augusto. Dopo la sconfitta di Marco Antonio, Augusto conged\u00f2 molti veterani. Alcuni soldati della X furono insediati a Cremona, che prese il nome di \"Colonia Veneria\", con riferimento alla dea protettrice della \"gens\" Iulia, mentre \u00e8 possibile che altri veterani fossero insediati a \"Brixia\" (moderna Brescia) e a Capua. Veterani della X \"Fretensis\" e della XII \"Fulminata\" colonizzarono insieme Patrasso.\nDopo essere stata di stanza nei Balcani, la X fu trasferita in Siria; alcune sue vessillazioni sono attestate dal 6 a.C. a Cirro, mentre l'intera legione era certamente presente nel 6 d.C. Tra le due date vi fu la campagna condotta da Publio Quintilio Varo contro i ribelli giudei, sollevatisi a seguito della morte di Erode il Grande nel 4 a.C.; Varo ebbe certamente a disposizione le altre legioni siriane\u00a0\u2013 la III \"Gallica\", la VI \"Ferrata\" e la XII \"Fulminata\" \u2013 e forse anche la X \"Fretensis\".\nNel 6, invece, Publio Sulpicio Quirinio, governatore di Siria, guid\u00f2 le sue legioni per sopprimere la rivolta scoppiata dopo l'esilio di Erode Archelao e l'annessione del regno nell'Impero romano. Viene citata dallo stesso Tacito a \"Cyrrhus\" durante il soggiorno di Germanico in Oriente nel 18/19.\nAl tempo dell'imperatore Nerone, nel 58, la X \"Fretensis\" partecip\u00f2 alla campagna militare di Gneo Domizio Corbulone contro i Parti.\nPrima guerra giudaica.\nLa \"X Fretensis\" gioc\u00f2 un ruolo importante nella prima guerra giudaica (66\u201373) sotto il comando supremo del futuro imperatore Vespasiano. Nel 66 questa legione si rec\u00f2 insieme alla V \"Macedonica\" ad Alessandria d'Egitto per un'invasione dell'Etiopia, pianificata da Nerone, ma invece furono impiegate nella soppressione della rivolta giudaica. Dopo aver svernato ad Acri, la X \"Fretensis\" e la V \"Macedonica\" furono acquartierate nella citt\u00e0 costiera di Cesarea marittima (67/68). E mentre nel 69 Vespasiano si rec\u00f2 a Roma nell'ambito delle guerre civili note come \"anno dei quattro imperatori\", il figlio Tito rimase in Oriente per reprimere la rivolta. Quando Taricace e Gamala furono conquistate, la X \"Fretensis\" and\u00f2 a Scitopoli (odierna Beit She'an), poco ad ovest del fiume Giordano. Nell'estate del 68, la X \"Fretensis\" distrusse il monastero di Qumran e poi si spost\u00f2 negli accampamenti invernali di Gerico.\nA partire dal 67, la rivolta cominci\u00f2 ad essere circoscritta alla sola Gerusalemme e in pochi altri luoghi, come la fortezza di Masada. In questo stesso anno la X \"Fretensis\", insieme alla V \"Macedonica\", alla XII \"Fulminata\" e alla XV \"Apollinaris\", assedi\u00f2 Gerusalemme, fulcro della rivolta. La X si accamp\u00f2 sul Monte degli olivi e durante l'assedio acquist\u00f2 fama per la sua abilit\u00e0 di utilizzare le macchine da guerra. Dopo cinque mesi di duro assedio, Gerusalemme cadde e fu saccheggiata. La \"legio X Fretensis\" venne lasciata quale guarnigione permanente nella parte occidentale della citt\u00e0. La scelta fu particolarmente gravosa per il popolo sconfitto in quanto la capitale assediata e sconfitta, sede del Tempio appena distrutto, venne presidiata da una legione il cui vessillo rappresentava un animale impuro per la religione ebraica.\nAl termine dell'assedio di Gerusalemme, mentre Tito si rec\u00f2 a Roma dal padre, venne nominato \"legatus legionis\" Terenzio Rufo (settembre del 70). Pochi mesi pi\u00f9 tardi era nominato nuovo governatore provinciale di Giudea, Sesto Lucilio Basso, che ebbe l'ordine di portare a termine le ultime operazioni militari in Giudea. Egli si serv\u00ec della \"Fretensis\", che conquist\u00f2 Erodio e, attraversato il Giordano, la fortezza di Machero, sulla costa del Mar Morto. A causa di una malattia, Basso non port\u00f2 per\u00f2 a termine il suo compito. Fu sostituito da Lucio Flavio Silva, che, nell'autunno del 72, attacc\u00f2 la fortezza giudaica di Masada, avvalendosi anche della X legione. Dopo la definitiva soppressione della rivolta, la legione fu collocata a Gerusalemme. In questo periodo fu la sola acquartierata in Giudea con il compito di mantenere la pace nella regione. Era alle dirette dipendenze del proconsole provinciale, che aveva quindi anche la funzione di \"legatus legionis\" che, in questo caso, era il futuro imperatore Traiano.\nSeconda guerra giudaica.\nDopo aver partecipato alla campagna militare di Traiano contro i Parti, la \"Fretensis\" fu coinvolta nella rivolta di Bar Kochba (132-135). Simon Bar Kokheba diede vita a una rivolta a seguito della costruzione di un tempio dedicato a Giove a Gerusalemme voluto da Adriano. La guerra termin\u00f2 quando l'esercito romano, compresa la X \"Fretensis\" e truppe provenienti dal confine danubiano, sotto il comando di Sesto Giulio Severo riconquistarono Gerusalemme e assediarono con successo l'ultima fortezza giudaica, Betar. Visto il malcontento che serpeggiava nella regione, la \"Fretensis\" fu affiancata dalla VI \"Ferrata\", accampata a Lejjun.\nStoria successiva.\nUna vexillatio della \"Fretensis\" combatt\u00e9 contro i Marcomanni al tempo di Marco Aurelio. Nel 193, la legione si schier\u00f2 con Pescennio Nigro contro Settimio Severo e fu forse coinvolta nella lotta tra Giudei e Samaritani. Si trovava ancora a Gerusalemme al tempo di Erennio Etrusco (250), mentre all'epoca di Gallieno fu impiegata nella guerra contro l'Impero delle Gallie, in Europa. Fu poi spostata ad \"Aila\" (vicino all'odierna Eilat), forse all'epoca della riforma di Diocleziano e si trovava ancora l\u00e0 quando fu redatta la \"Notitia Dignitatum\" (inizi del V secolo)."}
{"id": "451505", "revid": "599013", "url": "https://it.wikipedia.org/wiki?curid=451505", "title": "Tmc", "text": ""}
{"id": "451510", "revid": "1543377", "url": "https://it.wikipedia.org/wiki?curid=451510", "title": "Columbia (Carolina del Sud)", "text": "Columbia \u00e8 una citt\u00e0 degli Stati Uniti d'America, capitale e maggiore citt\u00e0 dello Stato della Carolina del Sud.\nAl censimento del 2000 aveva una popolazione di abitanti, ma secondo la Central South Carolina Alliance (un gruppo di imprese a capitale pubblico e privato impegnate nello sviluppo economico di questa regione), Columbia nel 2005 aveva una popolazione stimata in abitanti, rendendola la citt\u00e0 pi\u00f9 popolosa dello Stato. Secondo una stima del 2005 dello U.S. Census Bureau, l'area metropolitana di Columbia aveva una popolazione di abitanti.\nGeografia.\nColumbia \u00e8 il capoluogo della contea di Richland, ma una piccola parte della citt\u00e0 si estende anche nella contea di Lexington.\nEtimologia.\nIl nome della citt\u00e0 deriva dal nome poetico del continente americano, il cui primo uso \u00e8 popolarmente attribuito alla poetessa Phillis Wheatley.\nCultura.\nUniversit\u00e0.\nColumbia \u00e8 la sede del principale campus della University of South Carolina. Quest'universit\u00e0 \u00e8 riconosciuta come un'istituzione con \"attivit\u00e0 molto elevata di ricerca\". "}
{"id": "451511", "revid": "767487", "url": "https://it.wikipedia.org/wiki?curid=451511", "title": "Bruno D'Andrea", "text": "Carriera.\nInizia la sua carriera artistica in un primo momento come cantante e musicista dei Nottambuli, ed in seguito come leader del suo gruppo Bruno Andrea Band.\nAlcuni dei suoi successi discografici pi\u00f9 importanti sono il rilancio della famosissima canzone \"Ti parler\u00f2 d'amor\" di Wanda Osiris, \"Siamo noi\" e \"Bella cos\u00ec\".\nLa grande opportunit\u00e0 per entrare nella cerchia dei grandi del panorama musicale italiano arriva nel 1978, quando l'autore Luigi Albertelli, tra le altre, gli fa cantare \"Na-no na-no/Mork &amp; Mindy\", la fortunata sigla televisiva della serie \"Mork &amp; Mindy\", che lanci\u00f2 in tutto il mondo l'attore Robin Williams.\nPartecipa al Festival di Sanremo del 1980, con la canzone \"Mara\", che va in finale ma ottiene scarso successo, che viene inclusa in \"Notte romantica\" album d'esordio. Sempre nell'80, incide la sigla di Ty Uan con lo pseudonimo Gli Atomi..\nMa la carriera di Bruno D'Andrea \u00e8 soprattutto quella di cantante per orchestre da ballo.\nPartecipa con la sua orchestra alla Festa di fine anno trasmessa da Canale 5 ed al programma \"La grande sfida\", presentato da Gerry Scotti e Valeria Marini.\nNel 1995 partecipa al primo Festival nazionale della musica da ballo e nel corso della finale del 1996, vince con il brano \"Se t'acchiappo\", composto in collaborazione con Corrado Castellari.\nPartecipa anche come ospite alla trasmissione di Rai 3 \"Anima mia\", condotta da Fabio Fazio e Claudio Baglioni, duettando con Jovanotti nel brano \"Na-no Na-no\"."}
{"id": "451512", "revid": "125189528", "url": "https://it.wikipedia.org/wiki?curid=451512", "title": "Micky Moody", "text": "Biografia.\nInizi\u00f2 a suonare a Middlesbrough negli anni sessanta in una band scolastica chiamata The RoadRunners assieme a Paul Rodgers (futuro fondatore dei Bad Company e dei Free) e Bruce Thomas, poi bassista di Elvis Costello; inseritosi nell'ambiente blues cominci\u00f2 a suonare come turnista per alcuni artisti Soul per le loro esecuzioni britanniche. La sua band intanto, dopo vari cambi di formazione, aver cambiato nome in Wildflowers e cambiato \"location\" a Londra, verso la fine del 1967 si stabilizz\u00f2 col nome Tramline, ritornando a Middlesbrough; Micky fu contattato dall'allora frontman John McCoy al fine di prendere parte al progetto della band, con la quale poi produsse due album ed ebbe l'occasione di eseguire dal vivo, sia come formazione \"headliner\" che come band \"supporter\" in alcune date del tour di Paul Jones.\nSi un\u00ec dunque ai Juicy Lucy con i quali cominci\u00f2 a girare l'Europa e gli Stati Uniti; dopo l'uscita di alcuni album la band si sciolse per problemi col management che non riusciva a trovare un accordo per sostituire il cantante del gruppo e Micky pens\u00f2 bene di proseguire la sua carriera rifondando la band come Snafu nei quali cerc\u00f2 di aggiungere un suono pi\u00f9 duro e rockeggiante al suo stile blues. Il gruppo incise 3 album di buona fattura e dopo alcuni tour Micky Moody acquis\u00ec una certa notoriet\u00e0 per la sua versatilit\u00e0 ed il suo stile di chitarra.\nA questo punto, nel 1977, una telefonata di David Coverdale gli offriva una svolta nella sua carriera, una posizione di chitarrista nel neoformato progetto Whitesnake. Durante la sua militanza in questo gruppo guadagn\u00f2 fama, ricchezza e riconoscimenti.\nLasciato il gruppo Whitesnake, prest\u00f2 la sua collaborazione a supporto di molti altri artisti britannici tra i quali Graham Bonnet, Frankie Miller, Chris Farlowe, Sheena Easton, Roger Chapman, Elkie Brookes ed Eric Burdon. Ha prestato la sua opera anche negli Stati Uniti con Meat Loaf, Matt \"Guitar\" Murphy, Ben E. King e Walter Trout.\nDal 1990 al 1997 ha suonato col suo grande amico il chitarrista Bernie Marsden a diverso titolo nelle formazioni Bernie Marsden Band, Green and Blues All Stars, Saints and Sinners e The Moody Marsden Band. Nel 1996 fece risorgere per un periodo i Juicy Lucy.\nNel 1997 e fino al 1999 intraprende il progetto con il gruppo The Snakes ottenendo buoni risultati con un album in studio ed uno strepitoso disco dal vivo, ma sorsero alcuni problemi tra i membri del gruppo che dopo aver sostituito il cantante ed il bassista riprese col nome The Company of Snakes, gruppo dove tuttora milita con soddisfazione, senza tralasciare di tanto in tanto di proseguire con la Moody Marsden Band.\nNel 2010 si esibisce all'High Voltage Festival come ospite degli Uriah Heep, suonando per intero l'album \"Demons &amp; Wizards\" degli inglesi."}
{"id": "451513", "revid": "123151851", "url": "https://it.wikipedia.org/wiki?curid=451513", "title": "TMC (Francia)", "text": "TMC \u00e8 un canale televisivo francese, precedentemente anche monegasco, di intrattenimento generale.\nStoria.\nTMC (originariamente acronimo di \"T\u00e9l\u00e9 Monte-Carlo\") \u00e8 il pi\u00f9 vecchio canale televisivo privato d'Europa, nato nel 1954 e inaugurato dal Principe Ranieri III di Monaco. La sua prima importante trasmissione fu legata alla famiglia reale della nazione, in questo caso il matrimonio del Principe Ranieri III con Grace Kelly.\nNel 1974 comincia a diffondere i suoi programmi in italiano.\nNegli anni '80 come risultato di un accordo tra Ranieri III e il presidente francese Fran\u00e7ois Mitterrand, \u00e8 in grado di trasmettere fino a Montpellier, triplicando la sua copertura (3 milioni di potenziali spettatori).\nTra il 1988 ed il 1993 la sua programmazione viene ridotta a poche ore, mentre durante il resto della giornata vengono diffusi i programmi dei canali M6 (1998-1988-1989) e MCM (1989-1993).\nIl bacino di telespettatori cresce e la rete diventa disponibile ai telespettatori francesi grazie alla diffusione satellitare e via cavo.\nA partire dal 1993 il canale viene rilanciato e torna ad una programmazione giornaliera.\nSuccessivamente, dal 2001, il canale assume un nuovo formato che ne riduce la connotazione di rete monegasca.\nNel 2005 diviene disponibile attraverso il digitale terrestre su tutto il territorio francese e ad oggi risulta il sesto canale francese con il maggiore ascolto in Francia ed il primo tra quelli che non hanno una copertura nazionale in analogico terrestre.\nDa gennaio 2009 il canale trasmette esclusivamente in formato 16:9.\nIl 9 giugno 2016 TF1 ha acquistato la quota del Principato di Monaco, divenendo l'unico proprietario.\nProgrammazione.\nTMC ha una programmazione generalista.\nIl palinsesto si \u00e8 concentrato su telefilm e serie televisivi, mentre rispetto al passato \u00e8 diminuito il numero di programmi autoprodotti. Tra essi si annoverano comunque notiziari, programmi di cucina e salotti d'intrattenimento, tra i quali:\nRicezione in Italia.\nFino agli anni '70 il canale era visibile \"per sforamento\" nella Liguria occidentale nel formato S\u00c9CAM.\nTra il 2002 ed il 2005 \u00e8 stato veicolato dal trasmettitore del Monte Agel rivolto verso l'Italia (UHF 35) che in precedenza diffondeva la Tele Monte Carlo di lingua italiana. Questo ha fatto s\u00ec che fosse disponibile, stavolta tra l'altro in formato PAL, in alcune aree della Liguria occidentale.\nL'unico modo di ricevere TMC in Italia \u00e8 rappresentato dal satellite Eutelsat 5 West A (5 gradi ovest) dove \u00e8 disponibile in chiaro."}
{"id": "451515", "revid": "35707", "url": "https://it.wikipedia.org/wiki?curid=451515", "title": "Cindy Lauper", "text": ""}
{"id": "451516", "revid": "119593299", "url": "https://it.wikipedia.org/wiki?curid=451516", "title": "Leroy Gomez", "text": "Biografia.\nAfro-americano di sangue portoghese e portoricano,nato l'8 luglio 1950, Gomez comincia la sua carriera come sassofonista ed entra nelle file dei Tavares. Non appare come frontman, ma \u00e8 uno degli strumentisti in retrovia. Poi lavora con Elton John. Dopo una collaborazione con la showgirl Lola Falana, si stabilisce a Parigi, dove trova il dinamico produttore Marc Negroni.\nAl primo album Leroy fa seguito il 45 giri \"Here We Go Round\", che lo rende noto anche come solista a livello mondiale, fatta eccezione per la Gran Bretagna, dove non viene nemmeno messo in commercio il 33 giri, una facciata del quale \u00e8 occupata solo dalla hit, in una versione estesa da utilizzare in discoteca o nelle feste.\nIn Italia ha partecipato al Festival di Sanremo 1980 con \"Tu mi manchi dentro\"."}
{"id": "451517", "revid": "4175", "url": "https://it.wikipedia.org/wiki?curid=451517", "title": "Sheila &amp; B. Devotion", "text": ""}
{"id": "451518", "revid": "767487", "url": "https://it.wikipedia.org/wiki?curid=451518", "title": "Timothy Drury", "text": "Eclettico artista, scrive musica Rock.\nOltre ad aver inciso alcuni album solisti, \u00e8 noto specialmente per aver suonato con Eagles, Don Henley, Melissa Etheridge, Michael Sembello, Whitesnake e Sheryl Crow.\nTra i suoi lavori fotografici migliori annovera quelli per la campagna pubblicitaria della Pepsi.\nSuona e compone anche per jingles di pubblicit\u00e0 televisive e radiofoniche; inoltre annovera una sua partecipazione nella band che suon\u00f2 per la campagna presidenziale di Bill Clinton."}
{"id": "451519", "revid": "15756", "url": "https://it.wikipedia.org/wiki?curid=451519", "title": "Pierre (Dakota del Sud)", "text": "Pierre (lakota: \"\u010dh\u00fa\u014bka\u0161ke\", \"forte\") \u00e8 la capitale dello Stato del Dakota del Sud ed \u00e8 il capoluogo della contea di Hughes. La popolazione era di abitanti al censimento del 2010, rendendola la seconda meno popolosa capitale statale degli Stati Uniti dopo Montpelier, Vermont e l'ottava citt\u00e0 pi\u00f9 popolosa del Dakota del Sud.\nFondata nel 1880 sulla riva orientale del fiume Missouri, di fronte a Fort Pierre, Pierre \u00e8 stata la capitale dello stato da quando il Dakota del Sud \u00e8 diventato uno stato il 2 novembre 1889. \u00c8 stata sfidata da Huron per diventare la capitale dello stato e vinse grazie alla sua posizione nel centro geografico dello stato. Fort Pierre prende il nome da Pierre Chouteau Jr., un importante commerciante di pellicce statunitense di St. Louis, Missouri, che era di origini coloniali francesi.\nPierre \u00e8 la citt\u00e0 principale dell'area micropolitana di Pierre, che comprende le contee di Hughes e Stanley.\nGeografia fisica.\nSecondo lo United States Census Bureau, ha un'area totale di , di cui 13,06 miglia quadrate (33,83 km2) \u00e8 terra e 0,01 miglia quadrate (0,03 km2) \u00e8 acqua.\nPierre si trova a 44 \u00b0 22\u203221 \u2033 N 100 \u00b0 19\u203212 \u2033 W.\nPierre \u00e8 situato su aspre scogliere del fiume sopra la sponda orientale del fiume Missouri, che domina la sua distesa. Si trova a poche miglia dal Lago Oahe, uno dei pi\u00f9 grandi laghi artificiali del mondo. Sviluppato per il controllo delle inondazioni e l'irrigazione, il lago \u00e8 diventato una popolare destinazione di pesca.\nStoria.\nGli Arikara e, in seguito, i Sioux, furono i primi abitanti dell'area, che fu visitata durante la spedizione di Lewis e Clark nel 1804. Il primo insediamento permanente era un trading post di pellicce costruito nel 1817 sul lato occidentale del fiume. Pierre fu fondata nel 1880 come capolinea occidentale della Chicago and North Western Railway e prende il nome da Pierre Chouteau Jr., commerciante di pellicce e imprenditore. La crescita \u00e8 stata stimolata dalla sua posizione di punto di distribuzione di merci per l'industria mineraria e come centro commerciale per una vasta area, tra cui agricoltura prosperosa e terre per il bestiame. Nel 1889, quando il Dakota del Sud divenne uno stato, Pierre fu nominata capitale temporanea; nelle elezioni del 1890 e 1904 fu scelta come capitale permanente.\nClima.\nPierre ha un clima continentale umido, di quattro stagioni, relativamente secco (K\u00f6ppen: Dfa), con inverni lunghi, secchi e freddi, estati calde e brevi transizioni primaverili e autunnali; come con gran parte della met\u00e0 meridionale dello stato, si trova nella zona di rusticit\u00e0 USDA 5. Secondo le mappe meteorologiche e i loro dati utilizzati come base, Pierre pu\u00f2 essere considerato un clima fresco e semi-arido (K\u00f6ppen: BSk) aiutato dalle sue precipitazioni vicino alla soglia che arriva anche a nord-est della citt\u00e0 nel South Dakota.\nIn quanto tale, \u00e8 l'unica capitale degli stati del Midwest con un clima non umido. La temperatura media giornaliera mensile varia da 19,9 \u00b0F (-6,7 \u00b0C) in gennaio a 75,4 \u00b0F (24,1 \u00b0C), sebbene la variazione di temperatura diurna sia significativamente maggiore durante l'estate che in inverno. La neve cade principalmente in quantit\u00e0 leggere, con i mesi pi\u00f9 nevosi febbraio e marzo, mentre il totale stagionale medio \u00e8 di 32 pollici (0,81 m). Inoltre, ci sono 20 notti all'anno con minime inferiori a 0 \u00b0F (-17,8 \u00b0C), e le condizioni fredde sono spesso intensificate dai venti forti delle Grandi Pianure. Le estati spesso vedono picchi di temperatura, con 6,4 giorni di massime superiori a 100 \u00b0F (37,8 \u00b0C) e 36-37 giorni con massime superiori a 90 \u00b0F (32,2 \u00b0C).\nIl 23 luglio 1973, un tornado F3 colp\u00ec Pierre e caus\u00f2 10 feriti. \u00c8 stato il tornado pi\u00f9 forte mai registrato nella contea di Hughes.\nL'inizio di maggio e di ottobre rappresentano rispettivamente l'ultima e la prima notte gelida della stagione pi\u00f9 fresca. Le precipitazioni sono molto pi\u00f9 leggere nei mesi invernali che in tarda primavera e in estate e ammontano a circa 20 pollici (508 mm) all'anno. Gli estremi erano compresi tra -35 \u00b0F (-37 \u00b0C) il 9 febbraio 1994 e 117 \u00b0F (47 \u00b0C) il 15 luglio 2006.\nSociet\u00e0.\nEvoluzione demografica.\nCensimento 2010\nSecondo il censimento del 2010, la popolazione era di abitanti, 5.778 famiglie (di conviventi anche non imparentati tra loro) e 3.463 famiglie che vivevano nella citt\u00e0. La densit\u00e0 di popolazione era di 1.044,9 abitanti per miglio quadrato (403,4 / km2). C'erano 6.159 unit\u00e0 abitative con una densit\u00e0 media di 471,6 per miglio quadrato (182,1 / km2). La composizione razziale della citt\u00e0 era 85,1% bianchi, 0,5% afroamericani, 10,9% nativi americani, 0,6% asiatici, 0,5% da altre razze e 2,4% da due o pi\u00f9 razze. Le persone ispaniche o latine di qualsiasi razza erano l'1,9% della popolazione.\nC'erano 5.778 famiglie, di cui il 29,2% aveva figli di et\u00e0 inferiore ai 18 anni che convivevano con loro, il 45,7% erano coppie sposate che convivono, il 10,4% aveva una donna capofamiglia senza marito presente, il 3,8% aveva un capofamiglia maschio senza moglie presente, e il 40,1% erano non famiglie. Il 35,0% di tutte le famiglie era composto da individui e l'11% aveva qualcuno che viveva da solo di 65 anni o pi\u00f9. La dimensione media della famiglia (di conviventi anche non imparentati tra loro) era 2,23 e la dimensione media della famiglia era 2,87.\nL'et\u00e0 media in citt\u00e0 era di 39,3 anni. Il 22,9% dei residenti aveva meno di 18 anni; Il 7,5% aveva un'et\u00e0 compresa tra i 18 e i 24 anni; Il 26,7% era da 25 a 44; Il 28,9% era compreso tra 45 e 64; e il 13,9% aveva 65 anni o pi\u00f9. La composizione di genere della citt\u00e0 era del 47,8% di uomini e del 52,2% di donne.\nCensimento 2000\nSecondo il censimento del 2000, c'erano 13.876 persone, 5.567 famiglie e 3.574 famiglie che vivevano nella citt\u00e0. La densit\u00e0 di popolazione era di 1.065,8 persone per miglio quadrato (411,5 / km2). C'erano 5.949 unit\u00e0 abitative con una densit\u00e0 media di 457,0 per miglio quadrato (176,4 / km2). La composizione razziale della citt\u00e0 era l'88,91% di bianchi, lo 0,20% di afroamericani, l'8,56% di nativi americani, lo 0,46% di asiatici, lo 0,02% di isolani del Pacifico, lo 0,29% di altre razze e l'1,56% di due o pi\u00f9 razze. Ispanici o latini di qualsiasi razza erano l'1,25% della popolazione.\nC'erano 5.567 famiglie, di cui il 32,9% aveva figli di et\u00e0 inferiore ai 18 anni che convivevano con loro, il 51,6% erano coppie sposate che convivono, il 9,5% aveva una donna senza marito presente e il 35,8% non erano famiglie. Il 31,5% di tutte le famiglie era composto da individui e il 10,7% aveva qualcuno che viveva da solo che aveva 65 anni o pi\u00f9. La dimensione media della famiglia (di conviventi anche non imparentati tra loro) era 2,35 e la dimensione media della famiglia era 2,96.\nNella citt\u00e0, la popolazione era distribuita, con il 27,2% sotto i 18 anni, il 6,5% tra i 18 e i 24 anni, il 28,6% tra i 25 e i 44 anni, il 23,6% tra i 45 e i 64 anni e il 14,1% che aveva 65 anni o pi\u00f9 vecchio. L'et\u00e0 media era di 38 anni. Per ogni 100 femmine, c'erano 90,5 maschi. Per ogni 100 donne dai 18 anni in su, c'erano 85,4 maschi.\nNel 2000 il reddito medio per una famiglia in citt\u00e0 era di $ 42.962 e il reddito medio per una famiglia era di $ 52.144. I maschi avevano un reddito medio di $ 32.969 contro $ 22.865 per le femmine. Il reddito pro capite per la citt\u00e0 era di $ 20.462. Circa il 5,5% delle famiglie e il 7,8% della popolazione erano al di sotto della soglia di povert\u00e0, compreso il 7,9% di quelli di et\u00e0 inferiore a 18 anni e il 9,2% di quelli di et\u00e0 pari o superiore a 65 anni.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dall'85,1% di bianchi, lo 0,5% di afroamericani, il 10,9% di nativi americani, lo 0,6% di asiatici, lo 0,0% di oceaniani, lo 0,5% di altre etnie, e il 2,4% di due o pi\u00f9 etnie. Ispanici o latinos erano l'1,9% della popolazione.\nTrasporti.\nIl trasporto pubblico \u00e8 fornito da River Cities Public Transit.\nL'aeroporto regionale Pierre della citt\u00e0 \u00e8 servito da una compagnia aerea commerciale.\nSebbene sia al centro dello stato, Pierre \u00e8 una delle sole quattro capitali dello stato non servite da un'autostrada interstatale (insieme a Dover, Delaware, Jefferson City, Missouri e Juneau, Alaska). \u00c8 l'unico che non \u00e8 servito da alcuna superstrada. L'autostrada Interstate pi\u00f9 vicina \u00e8 l'Interstate 90, a circa 55 km a sud di Pierre attraverso la US Highway 83 a quattro corsie.\nLa Rapid City, Pierre e la Eastern Railroad corre da est a ovest attraverso la citt\u00e0. La ferrovia attraversa il fiume Missouri sul Chicago e sul North Western Railroad Bridge.\nSistema scolastico.\nIl Pierre School District sovrintende a tre scuole elementari, una scuola media e una scuola superiore, T. F. Riggs High School. St. Joseph, \u00e8 una scuola elementare cattolica privata. \u00c8 amministrato dalla parrocchia locale e dalla diocesi di Sioux Falls. Altre scuole includono For His Glory e il Pierre Indian Learning Center.\nNella cultura popolare.\nNel 2015, in onore dell'80 \u00b0 anniversario del gioco da tavolo \"Monopoly\", Hasbro ha tenuto una votazione online per determinare quali citt\u00e0 dovrebbero essere incluse in una versione aggiornata di \"Here and Now: The US Edition\" del gioco. Il primo posto \"Boardwalk\" \u00e8 andato a un contendente inaspettato: Pierre. Ha ricevuto il maggior numero di voti, battendo New York, Los Angeles, Chicago e Boston. Il risultato potrebbe essere stato influenzato dall'immagine che ha accompagnato il nome della citt\u00e0 nel ballottaggio: il noto Mount Rushmore. Ma la scultura si trova 150 miglia a ovest di Pierre, nella sezione di Keystone e Black Hills dello stato.\nLe attrazioni di Pierre includono la diga di Oahe e il suo lago associato, popolare per attivit\u00e0 ricreative come la pesca. Il Menards pi\u00f9 grande del mondo, un negozio regionale di bricolage, \u00e8 stato aperto in citt\u00e0 nel 2016."}
{"id": "451520", "revid": "1932958", "url": "https://it.wikipedia.org/wiki?curid=451520", "title": "Roberto Angelini", "text": "Biografia.\nRoberto Angelini ha praticato la musica sin dalla tenera et\u00e0, stimolato dalla presenza in casa di Vittorio Camardese (il suo patrigno), e di un nonno mecenate che ospitava spesso artisti come Chet Baker. A sedici anni comincia a suonare con i primi complessi rock, heavy metal, jazz e blues. Dopo aver studiato pianoforte per diverso tempo, a diciotto anni si dedica quasi esclusivamente alla chitarra acustica, con la quale inizier\u00e0 a comporre le prime canzoni. Agli esordi apre molti concerti di artisti come Jarabedepalo, Max Gazz\u00e8, Marina Rei e Carmen Consoli.\nIl testo del suo primo singolo, \"Serenit\u00e0\", prodotto dalla Virgin, \u00e8 stato composto in collaborazione con la sua ex compagna, la poetessa Priscilla Antonucci. Nel 2001 ha partecipato alla 51\u00aa edizione del Festival di Sanremo, nella sezione \"Nuove proposte\", con la canzone \"Il Signor Domani\", vincendo il Premio della Critica Mia Martini. Nel 2003 raggiunge un inaspettato successo commerciale con il singolo \"Gattomatto\", vero e proprio tormentone estivo, incluso nel suo secondo album \"Angelini\". Dall'album verr\u00e0 anche estratto il singolo \"La gioia del risveglio\". Nel 2005 pubblica, insieme con il violinista Rodrigo D'Erasmo, il disco tributo a Nick Drake (del quale \u00e8 grande appassionato), dal titolo \"PongMoon\" e nello stesso anno figura come session-man nel terzo album di Pino Marino \"Acqua luce e gas\".\nNel 2008 fonda l'etichetta indipendente FioriRari producendo l'album \"Apnea\" di Massimo Giangrande. Inoltre partecipa al progetto Violenza 124 ideato da Niccol\u00f2 Fabi, con il brano strumentale \"Kabul\". Nello stesso anno prende parte all'incisione dell'album \"Volume I\" del Collettivo Angelo Mai - Orchestra Mobile di Canzoni e Musicisti, un collettivo nato da un gruppo numeroso di artisti per lo pi\u00f9 romani legati ad un centro sociale, l'Angelo Mai Occupato, sito inizialmente in una scuola occupata, poi sgomberato ed ora spostato nei pressi delle Terme di Caracalla a Roma. Il disco del Collettivo Angelo Mai \u00e8 stato inizialmente prodotto e distribuito dalla Fiori Rari, etichetta neonata di Angelini, e dallo stesso Angelo Mai Occupato, poi nel 2009 \u00e8 stato distribuito su scala nazionale da Otr Live nel 2009. Nell'album Angelini suona al fianco di Pino Marino, Raffaella Misiti, Massimo Giangrande, Francesco Forni, Rodrigo D'Erasmo, Gabriele Lazzarotti, Cristiano De Fabritiis, Fabio Rondanini, Andrea Pesce.\nAnticipato dal singolo \"Vulcano\", il 30 gennaio 2009 esce il suo terzo album di inediti intitolato \"La vista concessa\": l'album, pubblicato dalla Carosello Records, \u00e8 composto da sedici brani sempre con Nick Drake come ispiratore. Tra questi \u00e8 presente anche \"Dicembre\", singolo che usc\u00ec nel 2006. La produzione artistica \u00e8 di Sergio Della Monica dei Planet Funk. Tra i pezzi contenuti ne \"La vista concessa\" c'\u00e8 anche la ballata \"Fino a qui tutto bene\" inserita nella colonna sonora del film \"Sleepless\", opera prima di Maddalena De Panfilis, in cui il cantautore romano appare in un cameo.\nIl brano inedito \"Tempo e pace\" viene inserito nella compilation \"\". Sempre nel 2009 collabora come session-man con Niccol\u00f2 Fabi nell'album \"Solo un uomo\" suonando la lap steel guitar nei brani \"Attesa e inaspettata\" e \"La promessa\", inoltre, fa la sua prima apparizione sul palco del Concerto del Primo Maggio. Nel 2010 scrive \"Calore\", un brano che viene notato e scelto da Emma Marrone come singolo del suo primo EP \"Oltre\", e che porta la cantante alla vittoria nel noto talent show \"Amici di Maria De Filippi\". \"Calore\" ottiene un grande successo, raggiungendo le vette di tutte le classifiche pi\u00f9 prestigiose e molta popolarit\u00e0. Bissa la collaborazione con la cantante scrivendo per lei il brano \"Colori\", inserito nell'album \"A me piace cos\u00ec\" (2010).\nIl 1\u00ba febbraio 2011 pubblica il suo primo DVD registrato presso l'Auditorium Parco della Musica di Roma nel novembre 2009 dal titolo \"Solo live\". Il 10 gennaio 2012 esce solo in digitale \"L'era dell'apparenza\", EP che contiene inediti tratti da \"La vista concessa\" e le sue interpretazioni di brani che aveva scritto per altri.\nSempre nel 2012, esce \"Discoverland\", un album di undici cover nato dalla collaborazione di Angelini con Pier Cortese. Il disco \u00e8 stato pubblicato da Fiorirari in coproduzione con Gas Vintage Records, ed \u00e8 stato registrato usando alcune tecniche rivoluzionarie, per esempio l'uso dell'iPad.\nIl 22 giugno esce nelle radio il nuovo singolo \"Cenere\", dal 19 luglio anche in vendita. Il 2 ottobre pubblica il disco \"Phineas Gage\", contenente 10 brani. Il disco prende il nome dall'operaio statunitense, Phineas Gage appunto, che divenne uno tra i pi\u00f9 famosi casi di studio delle neuroscienze.\nDal marzo 2013, partecipa alle puntate di \"Gazebo\" e dal 29 settembre 2017 a \"Propaganda Live\", erede naturale di Gazebo, su LA7, eseguendo musiche dal vivo insieme al trombettista Giovanni Di Cosimo, al batterista Fabio Rondanini, al bassista Gabriele Lazzarotti, al tastierista Daniele Rossi e al sassofonista Daniele Tittarelli. Nello stesso anno si \u00e8 inoltre esibito al Concerto del Primo Maggio 2013.\nNel 2014 \u00e8 parte della band del tour di Fabi-Silvestri-Gazz\u00e8 e suona la chitarra slide.\nNel 2015 partecipa con voce e lap steel al brano \"Un paese innocente\" contenuto nell'album \"Canti notturni\" pubblicato dalla rock band pugliese C.F.F. nel 2015 (Maxsound Records / Audioglobe).\nIl 26 novembre 2021 pubblica l'album \"Il cancello nel bosco\" (Fiori Rari), anticipato dai singoli \"Incognita\" e \"Condor.\"\nControversie.\nNel maggio 2021 una dipendente del suo ristorante, mentre \u00e8 in giro a fare consegne a domicilio oltre l'orario del coprifuoco per la pandemia Covid, viene fermata dalla Guardia di Finanza per i controlli sugli spostamenti. Le indagini scoprono che la rider lavorava in nero. Su Facebook, Angelini replica definendola una \"pazza incattivita dalla vita\". Sui social nasce una polemica, a causa della quale Angelini chiede scusa su Instagram per il messaggio scritto \"di pancia\", ammettendo di aver sbagliato: \"A chi mi parla di 'mai lavoro in nero' dico che sono d'accordo e ho sbagliato. E infatti pago. Ma sicuramente non \u00e8 questo il luogo per approfondire. E insomma, tutto si risolver\u00e0 nei modi e nelle sedi adatte\". Viene multato e decide di lasciare \"Propaganda Live\". Dopo una settimana per\u00f2 ricompare nel programma per l'ultima puntata della stagione. Ne nascono nuove polemiche. Torna successivamente come membro fisso della band, senza subire apparentemente alcuna ripercussione mediatica. \nVita privata.\nL'attrice Claudia Pandolfi \u00e8 stata sua compagna per 10 anni, dal 2000 al 2010; il 26 dicembre 2006 sono diventati genitori di un bambino."}
{"id": "451521", "revid": "1442080", "url": "https://it.wikipedia.org/wiki?curid=451521", "title": "Lio", "text": "Ebbe un periodo di grandissima popolarit\u00e0 a livello internazionale negli anni ottanta col singolo \"Amoureux solitaires\". Il suo nome d'arte deriva da un personaggio secondario del fumetto \"Barbarella\", molto popolare in Francia negli anni sessanta e settanta.\nBiografia.\nFiglia di un militare portoghese di stanza in Mozambico, a seguito del divorzio dei genitori si trasfer\u00ec con la madre a Liegi, in Belgio. Qui matur\u00f2 le prime esperienze artistiche sulla scena del punk rock delle origini.\nScoperta e lanciata dal celebre gruppo elettronico belga Telex, nel 1979, a neanche 18 anni, debutt\u00f2 in Francia con la canzone \"Le banana split\". La sua casa discografica dell'epoca (la tedesca Ariola, poi rilevata dalla multinazionale BMG) decise di investire su di lei, facendole incidere poco dopo il singolo \"Amoureux solitaires\" (scritta e prodotta dal musicista parigino Jacno e dalla sua compagna Elli), giunto nel 1981 nelle classifiche di mezza Europa, arrivando tra l'altro al primo posto in Francia e in Italia (dove rest\u00f2 4 settimane di fila al vertice della classifica nel maggio di quell'anno) alla quarta posizione nei Paesi Bassi e alla sesta in Austria. Subito dopo venne pubblicato l'album di esordio \"Lio\", che ebbe un discreto successo, trainato dal singolo \"Amicalement votre\". Da ricordare anche l'album \"Pop Model\" del 1986, con i singoli \"Les brunes comptent pas pour des prunes\" e \"Je casse tout ce que je touche\".\nTra un disco e l'altro, Lio si \u00e8 dedicata anche al cinema, con discreto successo. Negli ultimi anni, ha cercato di liberarsi da un'immagine \"easy-pop\" ormai soffocante, rivolgendosi al rock; album simbolo di questa nuova direzione artistica pu\u00f2 essere considerato \"Wandatta\" (1996). In seguito ha mutato nuovamente stile musicale, senza tuttavia riuscire a riconquistare i favori del pubblico. Ha al suo attivo anche varie collaborazioni con altri cantanti, ad esempio nel brano \"Les matins de Paris\", cantato nel 2007 insieme a Teki Latex.\nAttualmente \u00e8 anche giudice della trasmissione televisiva francese \"Nouvelle Star\".\nVita privata.\nLio \u00e8 madre di 6 figli: Nubia (1987), Igor (1993), Esmeralda (1995), le gemelle Garance e L\u00e9a (1999), anno in cui si \u00e8 separata dal cantante Zad. Nel 2003 ha dato alla luce Diego."}
{"id": "451523", "revid": "1850460", "url": "https://it.wikipedia.org/wiki?curid=451523", "title": "Don Airey", "text": " \nBiografia.\nInizia a studiare musica da giovanissimo alla Royal Northern College of Music e si laurea in musica e pianoforte alla Nottingham University. Interessato a jazz e rock inizia a suonare l'organo Hammond nei cabaret e poi sulle navi crociera in giro per il mondo, gi\u00e0 dal 1972.\nHa suonato con molti dei pi\u00f9 importanti gruppi hard rock e heavy metal dagli inizi degli anni settanta fino a oggi. Ha collaborato per le parti di tastiera in oltre 200 album spesso senza apparire nella formazione delle band e talvolta rimanendo addirittura nell'ombra durante le prestazioni dal vivo.\nPartecipazioni.\nMolte band che necessitavano provvisoriamente di un tastierista hanno usato i suoi servigi in studio o dal vivo; pi\u00f9 che un semplice turnista Don Airey ha reso pi\u00f9 armonici e completi gli arrangiamenti di moltissimi gruppi lungo oltre 30 anni di carriera suonando e contribuendo proattivamente a moltissimi dei successi di Ozzy Osbourne, Gary Moore, Andrew Lloyd Webber, Graham Bonnet, Brian May, Babe Ruth, Tigertailz, Jagged Edge, Slave Raider, Sinner, Strife, Katrina and the Waves e molti altri."}
{"id": "451525", "revid": "466539", "url": "https://it.wikipedia.org/wiki?curid=451525", "title": "Morando Morandini", "text": "Biografia.\nMorandini crebbe a Como, dove in giovent\u00f9 fond\u00f2 il 5 maggio 1950 il \u201cCircolo del Cinema di Como\u201d (aderente alla FICC, Federazione Italiana dei Circoli del Cinema). Cinque i soci fondatori: Luigi Lampredi, Morando Morandini, Giorgio Mottana, Mariano Saldarini e Antonio Spallino. \nNel 1947 divenne giornalista professionista: scrisse per i quotidiani \"L'Ordine\" (dal 1945 al 1949), \"La Notte\" (dal 1952 al 1961), \"Stasera\" (dal 1961 al 1962) e \"Il Giorno\" (dal 1965 al 1998), occupandosi di cinema, televisione e teatro. Nel 1958 fond\u00f2 la rivista specializzata \"Schermi\" e collabor\u00f2 con numerosi periodici e riviste cinematografiche. Venne chiamato a prendere parte come attore in due film: \"Prima della rivoluzione\" di Bernardo Bertolucci (1964) e \"Remake\" di Ansano Giannarelli (1987), nel quale imperson\u00f2 se stesso.\nNel 1980 il figlio Paolo fu coinvolto nel gruppo terroristico di matrice comunista Brigata XXVIII marzo, resosi responsabile a Milano dell'omicidio del giornalista Walter Tobagi. Paolo Morandini fu arrestato dalle forze dell'ordine a Milano ai primi di ottobre, dopo le rivelazioni del fondatore Marco Barbone, che coinvolse tutti i membri del gruppo.\nTra il 1984 e il 1997 diresse il festival Anteprima di Bellaria, che lo richiam\u00f2 alla direzione nel 2002. Fu autore e curatore di numerosi volumi di storia del cinema, tra cui la \"Storia del cinema\" edita da Garzanti nel 1998 (con Goffredo Fofi e Gianni Volpi). Nel 1995 scrisse il libro autobiografico-metodologico \"Non sono che un critico\", ricco di riflessioni e consigli sul mestiere di critico cinematografico. Nel 1998 vinse il Premio Flaiano per la critica cinematografica. Dal 1998, assieme alla moglie Laura e la figlia Luisa, leg\u00f2 il proprio nome al \"Dizionario dei film\" pubblicato a cadenza annuale da Zanichelli col nome \"Il Morandini\", e che contiene un gran numero di film recensiti dal critico, circa 26\u00a0000.\nDal 2003 collabor\u00f2 attivamente con il mensile \"Duellanti\" fondato da Gianni Canova. Nel 2004 fond\u00f2 a Levanto, in onore della moglie, il \"Laura Film Festival\". Collabor\u00f2 con la figlia Luisa alla rivista \"Telesette\" e fu responsabile della rivista culturale \"Odissea\". Morandini fu inoltre protagonista del documentario \"Morando Morandini non sono che un critico\" realizzato nel 2009 da Tonino Curagi e Anna Gorio, prodotto dal Settore Cultura della Provincia di Milano in collaborazione con Lumiere &amp; Co."}
{"id": "451529", "revid": "713714", "url": "https://it.wikipedia.org/wiki?curid=451529", "title": "Universit\u00e0 degli Studi dell'Aquila", "text": "L'Universit\u00e0 degli Studi dell'Aquila \u00e8 un'universit\u00e0 statale italiana, la pi\u00f9 antica in Abruzzo, fondata nel 1596. Ma che precedentemente ebbe la licenza di aprirla nel 1458 da Ferrante d'Aragona.\nStoria.\nOrigini.\nL'11 ottobre 1458 e poi il 9 maggio 1464, all'indomani della pacificazione o resa al sovrano, dopo l'appoggio dato dagli aquilani agli ultimi angioini, la citt\u00e0 dell'Aquila chiese a re Ferdinando d'Aragona la licenza di aprire uno Studium conforme a quelli esistenti in Bologna, Siena e Perugia. Il re concesse quanto richiesto, ma non risulta, mancando la prova documentale, che il Comune istituisse lo Studio. Sia prima che dopo tale richiesta, \u00e8 documentato, invece, come taluni aquilani (ad esempio Giovanni da Capestrano e Berardino di Ludovico, dottorato nel 1474) studiarono diritto civile e canonico nello studio di Perugia.\nNegli ultimi anni del Cinquecento, i Gesuiti, nel loro collegio, dal 1596, impartirono l'istruzione superiore. L'Aquilanum Collegium, dopo l'espulsione dei Gesuiti dal regno delle Due Sicilie, decretata nel 1767, divent\u00f2 Collegio Reale nel quale alle cattedre di teologia, filosofia e storia, matematica, belle lettere e lingua greca si aggiunsero, nel 1785, alcuni insegnamenti scientifici come chimica, anatomia e medicina teorica e pratica, e nel 1792 quelli di chirurgia ed ostetricia. Ma, con decreto del 30 maggio 1807, Giuseppe Bonaparte, riorganizzando i Collegi Reali, soppresse quello aquilano e ne apr\u00ec uno nel monastero di Santo Spirito del Morrone, vicino a Sulmona.\nReale liceo.\nTrascorsero appena sette anni e il 21 agosto 1814 si inaugur\u00f2 all'Aquila una scuola superiore per tutti gli Abruzzi con annessi insegnamenti universitari di medicina istituita da Gioacchino Murat. Subito dopo la restaurazione, con decreto del 14 gennaio 1817, re Ferdinando stabil\u00ec che all'Aquila\u00a0\u2013 similmente a Bari, Catanzaro e Salerno \u2013 si aprisse un Reale liceo nel quale si impartissero gli insegnamenti di diritto, anatomia e fisiologia, chirurgia ed ostetricia, chimica e farmacia, medicina legale e scienze varie.\nCon decreto del 3 dicembre 1874, gli studenti sostennero l'idoneit\u00e0 all'esercizio della farmacia, della cosiddetta \"bassa chirurgia\" e della agrimensura nel Reale liceo aquilano mentre conseguirono la laurea presso l'Universit\u00e0 di Napoli, da cui dipendevano i licei. A causa di tale disposizione si ridusse in modo considerevole il numero degli studenti della scuola aquilana che nel 1861 fu trasformata in Scuola universitaria di farmacia, notariato e chirurgia minore.\nLe scuole universitarie, per ragioni economiche, cessarono di esistere con regio decreto del 30 settembre 1923.\nRinascita.\nNell'estate 1949, su iniziativa di Vincenzo Rivera si avviarono dei corsi universitari estivi ai quali parteciparono principalmente studenti abruzzesi iscritti all'Universit\u00e0 di Roma. Il successo di tali corsi pose le basi per la fondazione di una libera universit\u00e0 dell'Aquila, sostenuta da enti locali e vari. Il 15 dicembre 1952 si inaugurano i corsi dell'Istituto universitario di magistero e la creazione dell'Istituto superiore di medicina promossa da Paride Stefanini.\nCon decreto del Presidente della Repubblica del 18 agosto 1964 venne istituita la libera Universit\u00e0 degli Studi dell'Aquila, costituita dalle facolt\u00e0 di magistero, medicina e chirurgia, ingegneria e scienze matematiche, fisiche e naturali.\nA decorrere dell'anno accademico 1982-83 l'universit\u00e0 divenne statale. Alle facolt\u00e0 originarie nel 1991 si aggiunse quella di economia e nel 1993 quella di magistero divenne Facolt\u00e0 di lettere e filosofia. Nel corso degli anni successivi furono via via integrate nuove facolt\u00e0: scienze della formazione nel 1996; scienze motorie nel 1999; psicologia e biotecnologie ambedue nel 2005.\nTerremoto del 2009.\nIl 6 aprile 2009, a causa del terremoto che coinvolse l'Abruzzo ed in particolare il suo capoluogo, le strutture universitarie della citt\u00e0 dell'Aquila furono seriamente danneggiate. Gli edifici delle Facolt\u00e0 di lettere e filosofia subirono crolli; parimenti il rettorato. Ingenti danni si registrarono anche nella nuova sede della facolt\u00e0 di ingegneria a Monteluco di Roio, mentre altre facolt\u00e0, tra le quali scienze matematiche, fisiche e naturali, furono meno colpite.\nLa didattica dell'anno accademico 2008/09 fu portata a termine ricorrendo a strutture d'emergenza o, in alcuni casi, a sedi fuori citt\u00e0. Per l'anno accademico 2009/10 l'Universit\u00e0 recuper\u00f2 gran parte del polo di Coppito, prese in affitto l'ex sede della Scuola superiore Guglielmo Reiss Romoli e altre strutture nelle zone industriali di Bazzano e Pile. Per favorire la rinascita dell'Ateneo il MIUR firm\u00f2 un protocollo d'intesa con l'Ateneo della durata di tre anni, che ha stabilizzato il fondo di finanziamento ordinario e abol\u00ec, fino alla prima rata dell'anno accademico 2014/15, il pagamento delle tasse universitarie. Mediante tali misure e l'ateneo pervenne a mantenere pressoch\u00e9 invariato il proprio numero di iscritti: circa studenti, ante sisma, nell'anno accademico 2008/09 e subito dopo l'evento sismico.\nStruttura.\nL'Ateneo \u00e8 organizzato nei seguenti dipartimenti:\nIl Rettorato era ospitato prima del sisma del 2009 in Palazzo Carli, lungo via Roma, nel quarto San Pietro. Successivamente \u00e8 stato ospitato in un MAP provvisorio, e dal 2017 nuovamente nel centro storico, in Palazzo Camponeschi, accanto alla chiesa del Ges\u00f9.\nGiardino e orto botanico.\nPer le proprie attivit\u00e0 didattiche e di ricerca, l'universit\u00e0 ha a disposizione il giardino botanico alpino di Campo Imperatore e l'orto botanico di Collemaggio.\nCollaborazioni.\nL'attivit\u00e0 scientifica e didattica del Dipartimento di fisica dell'Universit\u00e0 si interfaccia coi laboratori nazionali del Gran Sasso dell'Istituto nazionale di fisica nucleare, dove si svolgono ricerche di astrofisica, cosmologia, fisica nucleare e geofisica."}
{"id": "451532", "revid": "1888309", "url": "https://it.wikipedia.org/wiki?curid=451532", "title": "Isola Comacina", "text": "Lisola Comacina \u00e8 un lembo di terra (lunghezza 600\u00a0m, larghezza 200\u00a0m, perimetro 2\u00a0km, superficie 7,5 ettari) circondato dal Lago di Como.\n\u00c8 situata nel comune di Tremezzina, in corrispondenza dell'insenatura della costa occidentale del ramo comasco fra Argegno e la penisola di Lavedo, nelle acque antistanti la \"Zoca de l'oli\" (conca dell'olio): \u00e8 il territorio pi\u00f9 a nord dell'Italia dove, in una condizione climatica particolarmente mite, viene coltivato l'ulivo e viene prodotto olio d'oliva.\nDagli abitanti di Ossuccio viene ancora chiamata \"el castell\" (il castello).\nIl vecchio proprietario, Giuseppe Caprani, lasci\u00f2 l'isola in eredit\u00e0 al re Alberto I del Belgio, che la don\u00f2 allo Stato italiano. Quest'ultimo la cedette, a sua volta, al presidente dell'Accademia di belle arti di Brera con lo scopo di costruire un villaggio per artisti e un albergo. Attualmente l'isola \u00e8 di propriet\u00e0 dell'Accademia di Brera, a Milano.\nOgni anno, la domenica pi\u00f9 vicina al 24 giugno, vi si svolge la tradizionale festa di San Giovanni, con solenne processione di barche e con il tradizionale spettacolo pirotecnico sul lago.\nOltre alle poche costruzioni recenti, l'unico edificio ancora integro \u00e8 la chiesetta barocca di San Giovanni che contiene al suo interno resti di murature romane e tardoromane, parte di fondazioni di una cappella romanica e resti di un battistero (mosaico) del V secolo.\nAccanto a questa costruzione si possono individuare i resti della basilica di Sant'Eufemia dell'XI secolo, di pianta a tre navate absidate con cripta. Sull'isola si possono vedere i resti delle chiese di Santa Maria del Portico (XII secolo), di San Pietro in Castello e dei Santi Faustino e Giovita.\nSull'isola esistevano, secondo la tradizione, ben nove chiese prima che i comaschi, nell'anno 1169, le radessero al suolo.\nDiscussa \u00e8 l'interpretazione dell'aggettivo \"comacina\". Solitamente \u00e8 interpretato come \"di Como\" o \"del lago di Como\", quindi come \"isola del lago di Como\". Autori recenti fanno derivare l'aggettivo da \"\u03bd\u03ae\u03c3\u03bf\u03c2 \u03ba\u03c9\u03bc\u03b1\u03bd\u03af\u03ba\u03b5\u03b9\u03b1\"; cos\u00ec \u00e8 stata chiamata l'isola da Giorgio Ciprio nella sua opera geografica, quando accenna al presidio bizantino ed alla resistenza di Francione (\"magister militum\" del VI secolo).\nStoria.\nLe controversie sulle origini e l'arrivo dei Longobardi.\nSecondo il Ballarini le prime fortificazioni sarebbero state costruite dai Galli e successivamente dai Romani. Non risultano al momento attuale testimonianze archeologiche preromane, pochi frammenti architettonici romani possono fare pensare ad una piccola costruzione (un tempietto votivo forse) se non addirittura a ruderi provenienti da altrove e riutilizzati in loco. Non si esclude per\u00f2 che il toponimo \"castell\" possa richiamare un utilizzo anche in epoca preromana dell'isola come \"castrum\" o ultimo rifugio in caso di pericolo dell'adiacente comunit\u00e0 vicana degli \"Ausuciates\" (gli antichi abitanti dell'attuale Ossuccio).\nDalla lettera di Ennodio a Fausto del 501 l'isola sembra disabitata, priva di fortificazioni e adibita come isolamento dell'area adiacente, a Spurano (frazione di Ossuccio), utilizzata come lebbrosario (per la cura degli spurii, appunto).\nUna errata interpretazione della lettera scritta nel 550 da Floriano a Nicezio, Vescovo di Treviri ha fatto credere che l'isola Comacina venisse chiamata Cristopoli o Cresopoli e risultasse sotto influenza franca. Si \u00e8 ormai assodato che l'isola oggetto della lettera cui Floriano si riferisce \u00e8 l'isola di Lerino presso Cannes in Provenza.\nNumerose iscrizioni epigrafiche trovate sull'isola oltre che a Lenno e a Como ci indicano l'incastellamento dell'isola Comacina e ci attestano che tutta la regione lariana alla caduta del regno gotico rimase sotto il governo di Bisanzio. Le iscrizioni infatti riportano la datazione dell'impero e l'indicazione consiliare di Basilio, di Paolino e di Giovanni.\nSecondo molti, la fonte principale della fortificazione dell'isola nel VI secolo sotto dominio bizantino sarebbe il passo di Paolo Diacono (III, 27) secondo cui \"in Insula Amacina, Francionem magistrum militum\" per vent'anni rimase incontestato padrone e per sei mesi resistette all'assedio longobardo. Invasa l'Italia, i Longobardi conquistarono Milano nel 569 e costrinsero la classe dirigente ed i \"possessores\" alla fuga ed alla ricerca di protezione. Non \u00e8 ancora ben chiara la territorialit\u00e0 ed i confini di questa tenace ed ultima propaggine di Impero bizantino in terra longobarda anche quando le comunicazioni con Bisanzio erano oramai impossibili. I baluardi di Francione non si limitavano alla sola isola. Il suddiacono della chiesa milanese nel castello di Laino, Marcellino, sorvegliava la Val d'Intelvi. A sud poteva contare sul Castel Baradello e la citt\u00e0 di Como, Castelmarte col Buco del piombo presidiavano la Valassina, mentre le fortificazioni di Lecco-Civate controllavano l'oriente lariano. A nord i valichi alpini erano ben presidiati dai Franchi coi quali si era stretta una alleanza. Rimane ancora la disputa tra gli storici sul \"Burgus Francionis\" situato nel Pian di Spagna, se cio\u00e8 le terre in cima al lago siano state sotto il diretto controllo di Francione o dei Franchi (\"Burgus Francorum\"). La resistenza di Francione termin\u00f2 nel 588 quando l'esercito longobardo di Autari, eletto nel 584, espugn\u00f2 le fortificazioni. Francione pot\u00e9 ritornare a Ravenna \"cum uxore et suppellectili\". Paolo Diacono aggiunge che\nOccorre tuttavia segnalare come, secondo uno studio del 2016, l'isola Comacina le cui vicende sono narrate nella Historia Langobardorum di Paolo Diacono non sarebbe in realt\u00e0 questa isola, ma una porzione di territorio compresa fra due fiumi confluenti, che potrebbe identificarsi con l'attuale frazione Capiate del comune di Olginate (LC). Ne consegue che gli eventi di epoca longobarda qui descritti sarebbero da trasferire in quella localit\u00e0 olginatese. La confusione fra isola comense (quella tremezzina) e isola comacina (quella di Paolo Diacono) risalirebbe agli eruditi settecenteschi, e in seguito sarebbe divenuta abituale.\nLe fortificazioni di \"Comacina\" vennero menzionate anche da Giorgio Cipro\".\"Ad ogni modo, anche il territorio del Lario cadde nelle mani dei Longobardi, seppur non come gli altri; probabilmente non esposto al saccheggio, ma conquistato in guerra regolare. \nMa l'isola Comacina, nel VI secolo, non \u00e8 stata solo il centro di vicende politiche e militari, ma anche religiose.\nLa tradizione ci tramanda la notizia della presenza stabile di sant'Abbondio, forse gi\u00e0 presente alla fondazione della basilica di sant'Eufemia, nel 1031, da parte del vescovo Litigerio. Ma questa presenza non \u00e8 altrimenti confermata. Sia perch\u00e9 l'isola nel 501 non era abitata, come ci riferisce Ennodio, sia perch\u00e9 l'azione missionaria di sant'Abbondio era ancora concentrata nell'ambito cittadino di Como.\nAgrippino scelse invece come centro della sua attivit\u00e0 l'isola Comacina, dove volle pure essere sepolto. Il vescovo Agrippino, che viene annoverato tra i santi bench\u00e9 coinvolto nello scisma dei tre capitoli, scisma a cui la chiesa di Como aderir\u00e0 fino alla sua ricomposizione nel 698, fece costruire e consacr\u00f2 un \"opus\", probabilmente la chiesa che dedic\u00f2 a sant'Eufemia. Questa santa era considerata come una bandiera dai tricapitolini perch\u00e9 in una chiesa a lei consacrata si tenne il IV concilio di Calcedonia dove proprio Abbondio fu protagonista. Non si pu\u00f2 quindi escludere che la leggenda della presenza di Abbondio sull'isola sia nata proprio qui, forse perch\u00e9 Agrippino dot\u00f2 la chiesa di reliquie del santo vescovo suo predecessore. Una nuova basilica di Sant'Eufemia (di cui oggi restano solo ruderi) venne rifondata nell'XI secolo dal vescovo Litigerio, nell'ambito di un riassetto della diocesi che port\u00f2 all'elevazione della chiesa al rango di plebana.\nDai Longobardi alla distruzione dell'Isola.\nPassata nelle mani dei Longobardi, l'isola Comacina divent\u00f2 caposaldo della loro occupazione militare, accanto alla loro sede amministrativa testimoniata dal toponimo di \"Sala\", che suggerisce il luogo di raccolta delle contribuzioni dovute ai conquistatori.\nIl territorio lariano fu posto sotto la giurisdizione del duca di Bergamo. Ci\u00f2 ci induce a supporre che la disfatta dei Bizantini di Francione doveva essere avvenuta per opera dei Longobardi di quel ducato. La citt\u00e0 di Como, gi\u00e0 \"municipium romanum\", venne aggregata a Milano, probabilmente perch\u00e9 i Longobardi milanesi erano stati quelli che avevano compiuto l'azione di attacco dal meridione conquistando la citt\u00e0. Como rimase all'ombra di Milano per i secoli seguenti, fino al fiorire della potenza temporale dei vescovi.\nNel 591 Agilulfo, neoeletto successore di Autari, inizi\u00f2 il suo regno con l'epurazione dei duchi che avevano tradito. Minulfo, probabilmente duca di San Giulio, che si era rifugiato sull'isola d'Orta venne stanato ed ucciso. Il duca di Bergamo Gaidulfo si rifugi\u00f2 sull'isola Comacina che venne attaccata di nuovo ed espugnata. Gaidulfo ottenne il perdono.\nNel 690 Cuniberto vi trov\u00f2 rifugio dopo la ribellione del duca di Trento Alachis. Con l'aiuto dei fratelli Aldo e Grauso di Brescia riconquist\u00f2 il regno a Coronate d'Adda, oggi Cornate d'Adda.\nNel 701 Ansprando, tutore del giovane Liutberto, figlio successore di Cuniberto, vi si fortific\u00f2. Riusc\u00ec a fuggire alla vendetta di Ariperto II duca di Torino prendendo la strada per Chiavenna e per la Baviera sotto la protezione dei Franchi, mentre Liutberto veniva catturato ed il duca di Bergamo Rotarit sconfitto. L'isola Comacina sub\u00ec di nuovo l'invasione e la distruzione.\nAlla fine del primo millennio, di nuovo l'isola Comacina fu al centro di vicende internazionali.\nNelle sue fortificazioni si erano rifugiati i partigiani di Berengario II, il figlio Guido, il conte di Castelseprio Nantelmo ed il conte di Lecco Attone. Vennero attaccati dal Vescovo di Como Waldone, alleato di Ottone I di Sassonia e di nuovo l'isola venne rasa al suolo. Como ottenne giurisdizione su tutto il lago di Como e su quello di Mezzola. Privilegi confermati da Ottone II nel 977, da Arduino nel 1002 e da Corrado II nel 1026.\nLa rivalit\u00e0 tra Como e Milano per l'egemonia ed il controllo delle principali vie di comunicazione e dei passi alpini port\u00f2 nel 1118 ad un conflitto decennale, chiamato per l'appunto guerra decennale.\nNel conflitto vennero coinvolte non solo le due citt\u00e0, ma anche quasi tutte le terre del Lario che si schierarono contro Como.\nPer l'isola, descritta dall'Anonimo Cumano come un \"oppidum\", le vicende della guerra furono alterne negli scontri. Per ben due volte sub\u00ec il peggio dai comaschi: nel 1119 ebbe distrutta la flotta e l'abitato di Campo, oggi frazione di Lenno, sulla terraferma, nel 1124 si vide occupata l'isola stessa.\nIl conflitto termin\u00f2 nel 1127 con la vittoria dei milanesi e la distruzione completa della citt\u00e0 lariana.\nDopo la sconfitta, Como risorse dalle sue rovine e, grazie anche all'alleanza con Federico Barbarossa, prepar\u00f2 la rivincita che sfoci\u00f2 nel 1169 nella vendetta, aiutata dalle tre pievi (Dongo, Gravedona e Sorico), contro le terre ribelli. L'isola in particolare venne distrutta dalle fondamenta e rasa al suolo; tutti i pres\u00ecdi, le abitazioni, le chiese e le mura vennero abbattute e i sassi dispersi nel lago affinch\u00e9 non potesse essere ricostruita. L'unico edificio a essere risparmiato fu un'abbazia di benedettine. Il vescovo di Como Vidulfo la scomunic\u00f2. Con un decreto imperiale del 1175, Federico Barbarossa conferm\u00f2 il divieto alla ricostruzione: \u00abNon suoneranno pi\u00f9 le campane, non si metter\u00e0 pietra su pietra, nessuno vi far\u00e0 mai pi\u00f9 l'oste, pena la morte violenta\u00bb.\nI fuggiaschi scampati fuggirono a Varenna, sulla sponda opposta del lago, che di conseguenza venne per un certo tempo chiamata \"Insula nova\".\nDa allora l'isola Comacina non fu pi\u00f9 abitata, solo nel XVII secolo si costru\u00ec una chiesetta dedicata a san Giovanni e che d\u00e0 il nome di \"san Giuann\" all'isola stessa accanto a quello di \"castell\".\nAncora oggi ogni anno si ricorda questo tragico avvenimento il sabato e la domenica della settimana in cui cade il 24 giugno, festa di San Giovanni. Il lago viene illuminato a giorno con migliaia di \"lumaghitt\", lumini galleggianti abbandonati sulle acque, come a ricordare le anime derelitte che navigarono da una sponda all'altra, scappando dalle proprie case in fiamme. Uno spettacolo pirotecnico ricostruisce l'incendio e la distruzione dell'isola.\nDalla distruzione ai giorni nostri.\nDapprima di propriet\u00e0 vescovile, l'isola successivamente pass\u00f2 di mano attraverso diversi proprietari.\nNel 1919 venne lasciata in eredit\u00e0 da un certo Augusto Caprani di Sala Comacina al re Alberto I del Belgio,\"\" che nel 1920 la cedette allo Stato italiano,\"\" attraverso un Ente morale con a capo il Console del Belgio e il presidente dell'Accademia di Brera,\"\" con lo scopo di costruire un villaggio per artisti\"\" e un albergo. L'albergo non venne mai realizzato; vennero per\u00f2 costruite, oltre alla locanda nel 1964, tre villette nel 1939 su progetto dell'architetto Pietro Lingeri ben inserite nel contesto dell'isola e tuttora oggetto di ammirazione."}
{"id": "451535", "revid": "729019", "url": "https://it.wikipedia.org/wiki?curid=451535", "title": "Scala Kinsey", "text": "La scala Kinsey (in inglese, \"Kinsey scale\" o \"Heterosexual-Homosexual Rating Scale\") \u00e8 un sistema di classificazione degli orientamenti sessuali nell'essere umano. Fu ideata dal biologo e sessuologo statunitense Alfred Kinsey (1894-1956).\nRappresenta uno dei primi tentativi, se non l'unico in ambito scientifico moderno, di introdurre il concetto di una sessualit\u00e0 umana le cui sfaccettature non siano rappresentate a compartimenti stagni, ma secondo un criterio di gradualit\u00e0 anche nel medesimo individuo, a seconda delle circostanze ambientali e legate all'et\u00e0.\nDefinizione della scala.\nLa scala \u00e8 formata da sette livelli che vanno da 0, che indica una tendenza \"esclusivamente \"eterosessuale\"\" a 6 che indica invece una propensione \"esclusivamente \"omosessuale\"\" mentre nel centro, 3, si collocano coloro in cui le tendenze etero e omosessuali si equivalgono (bisessuali); infine in mezzo ai tre poli ci sono le relative \"sfumature\":\nFu proposta per la prima volta nella pubblicazione \"Il comportamento sessuale dell'uomo\" (1948), meglio conosciuto come il \"primo rapporto Kinsey\" ma ebbe notevole importanza anche nella parte successiva \"Il comportamento sessuale della donna\" (1953) \"il secondo Rapporto Kinsey\".\nCirca il tentativo di classificare gli orientamenti sessuali umani mediante questa scala indicativa \u00e8 importante sottolineare come il punteggio del soggetto in esame e quindi il suo orientamento sessuale non \u00e8 fisso per l'intero arco della vita ma \u00e8 molto spesso soggetto a variazioni che possono essere piuttosto significative.\nLa scala Kinsey o pi\u00f9 precisamente l'Heterosexual/ Homosexual Rating Scale:\nAltri strumenti per misurare l'orientamento sessuale.\nLa scala Kinsey non affronta tutte le possibilit\u00e0 rispetto all'orientamento sessuale. Altri si sono fatti avanti per definirle ulteriormente. Nel 1980 Michael Storms propose un grafico bidimensionale con un asse X e Y. Questa scala tiene conto della asessualit\u00e0 e dell'espressione simultanea di etero-erotici e omo-erotici.\nRiferimenti e omaggi.\nIl nome del quartetto drag The Kinsey Sicks deriva dall'espressione ironica usata nella comunit\u00e0 gay di San Francisco \"Kinsey sixers\", atta a identificare coloro il cui orientamento sessuale ha un valore di sei nella scala Kinsey."}
{"id": "451536", "revid": "339392", "url": "https://it.wikipedia.org/wiki?curid=451536", "title": "Kronobergs l\u00e4n", "text": ""}
{"id": "451538", "revid": "1745648", "url": "https://it.wikipedia.org/wiki?curid=451538", "title": "Calendario cinese", "text": "Il calendario cinese \u00e8 un calendario lunisolare, cio\u00e8 incorpora elementi sia dei calendari solari che di quelli lunari, usato in Cina fino al 1912, anno dell'abolizione. Il calendario fu anche usato da molti altri popoli dell'Asia. Il suo uso in Cina \u00e8 testimoniato fin dai tempi di Marco Polo. \u00c8 composto da 12 mesi e anni lunghi 353, 354 o 355 giorni.\nI giorni della settimana.\nIl giorno inizia a mezzanotte ed \u00e8 diviso in 12 \u65f6 (sh\u00ed), di 2 ore ciascuno, sebbene quest'ultima unit\u00e0 di misura del tempo sia caduta in disuso: oggi \u00e8 utilizzato soltanto il termine \u5c0f\u65f6 (xi\u01ceosh\u00ed) per l'ora normale, ossia 1/24 della giornata. \nQuasi tutte le suddivisioni tradizionali in giorni sono ormai cadute in disuso forse a causa dell'influsso occidentale; difatti, l'odierna settimana si compone di sette giorni, cos\u00ec chiamati:\nSi noti che i giorni della settimana sono tutti rappresentati da numeri tranne la domenica.\nIl ciclo dei mesi.\nL'inizio di ogni mese avviene ad ogni fase di luna nuova, considerata tale dai cinesi nel momento della congiunzione fra la Luna e il Sole, ovvero quando la Luna \u00e8 completamente invisibile per le zone in prossimit\u00e0 delle coste orientali della Cina, sul meridiano a circa 120 gradi est di Greenwich.\nNella definizione dei mesi, \u00e8 importante la definizione di \"termine principale\": \u00e8 la data in cui il Sole, nel suo moto apparente attorno alla Terra, percorre un angolo multiplo di trenta gradi; l'angolo di zero gradi \u00e8 definito dalla posizione del Sole il giorno dell'equinozio di primavera. Il termine principale 1 si ha quando la longitudine del Sole \u00e8 di 330 gradi, il termine principale 2 quando essa \u00e8 di 0 gradi, il termine principale 3 a 30 gradi, e cos\u00ec via. Ogni mese prende il numero del termine principale in esso contenuto. Nel caso in cui capiti che un mese contenga due termini principali, non si tiene conto del secondo. Tuttavia il termine principale 11, che coincide col solstizio d'inverno, deve sempre cadere nel mese numero 11.\nQuando si hanno 13 lune piene tra l'undicesimo mese di un anno e l'undicesimo mese dell'anno successivo (ovvero tra un solstizio d'inverno e il successivo), l'anno che segue sar\u00e0 lungo 13 mesi. Poich\u00e9 in tale anno c'\u00e8 almeno un mese che non contiene nessun termine principale, il mese successivo a questo diventa il \"mese aggiuntivo\", che porta lo stesso numero del mese precedente.\nI giorni del mese sono chiamati in modo leggermente diverso; sono raggruppati in 3 gruppi di 10, che portano diversi prefissi: ch\u016b (\u521d) per il primo gruppo, sh\u00ed (\u5341) per il secondo e ni\u00e0n (\u5eff) per il terzo.\nI primi giorni del mese cinese sono chiamati spesso con nomi diversi: \u6708\u5927 (capodanno), 2\u6708\u5927 (seconda luna grande), 3\u6708\u5c0f (terza luna piccola), e cos\u00ec via.\nIl ciclo degli anni.\nNel calendario cinese gli anni sono contati seguendo un ciclo di 60 anni che si chiama Ganzhi. Fino al 1911 venivano contati partendo dal momento dell'ascesa al trono di ogni imperatore.\nAd ogni anno viene assegnato un nome composto da due parti: una \"radice celeste\" e un \"ramo terrestre\". Le parole che costituiscono la prima parte del nome sono dieci:\n\u00c8 proposto il loro significato antico, giacch\u00e9 molti di questi simboli hanno oggi perso ogni significato; si noti che i primi cinque sono anche tuttora utilizzati come numeri ordinali, ad esempio nei contratti oppure per la nomenclatura dei composti chimici.\nLe parole che costituiscono la seconda parte, quella terrestre, sono dodici; a ciascuno di essi \u00e8 associato un animale dello zodiaco cinese:\nDa quanto sopra risulta chiaro che lo zodiaco cinese \u00e8 di durata dodecennale.\nI nomi degli anni vengono creati partendo dal primo nome \"celeste\" e dal primo \"terrestre\", e utilizzando successivamente i secondi, i terzi, ecc. delle due liste; quando si arriva all'ultimo di una delle due liste, si ricomincia dal primo di quella lista. In questo modo \u00e8 possibile costruire 60 combinazioni, ossia 60 nomi di anni, che sono quelli che compongono un ciclo completo.\nSi usa contare questi cicli sessantennali a partire dal 2637 a.C., quando, secondo la tradizione, il calendario cinese fu inventato (in realt\u00e0 dovrebbe avere circa duemila anni).\nA titolo di esempio, in tabella sono mostrati i nomi in cinese degli anni pi\u00f9 recenti:\nSi badi bene che non tutti accettano l'origine del calendario risalente al 2637 a.C. Alcuni la fanno risalire al 2697 a.C., con una sfasatura di 60 unit\u00e0 nel calcolo degli anni. Non \u00e8 in realt\u00e0 molto diffuso tra i cinesi riferirsi agli anni con i numeri in tabella (4710, ...), tant'\u00e8 che molti ne ignorano addirittura l'esistenza: per gli anni \u00e8 ormai capillarmente diffuso il calendario gregoriano.\nVa comunque precisato che gli anni del calendario cinese non coincidono esattamente con quelli del calendario gregoriano, poich\u00e9 varia necessariamente la data del capodanno: precisamente, il capodanno cinese, x\u012bnni\u00e1n, che dura quattro giorni, cade in coincidenza della prima luna nuova dopo l'entrata del Sole nel segno dell'Acquario, ossia nel momento in cui inizia il mese numero 1. Per questa ragione l'inizio dell'anno cinese cade tra il 21 gennaio e il 19 febbraio del calendario gregoriano.\nDate di capodanno.\nEcco l'elenco con la denominazione degli anni a partire dal 1900:"}
{"id": "451541", "revid": "1064007", "url": "https://it.wikipedia.org/wiki?curid=451541", "title": "Pandeli Majko", "text": "\u00c8 stato due volte Primo ministro dell'Albania. \u00c8 stato anche il Ministro per la Diaspora nel secondo governo socialista di Edi Rama.\nCarriera politica.\nNel 1992 \u00e8 entrato nel parlamento albanese come deputato al Partito socialista. Tra il 1997 ed il 2001 ha preso parte alla commissione parlamentare incaricata di redigere la nuova Costituzione dell'Albania. Dal 1997 al 1998 Majko fu segretario generale del Partito socialista e capo del suo gruppo parlamentare.\nDal settembre 1998 all'ottobre 1999 Majko fu per la prima volta premier dell'Albania. \u00c8 stato il primo ministro pi\u00f9 giovane dell'Albania, nominato quando aveva solamente 30 anni.\nDopo il governo di Ilir Meta, \u00e8 tornato brevemente alla premiership tra febbraio e luglio 2002. Successivamente ha ricoperto la carica di ministro della Difesa da luglio 2002 a settembre 2005 nel governo di Fatos Nano. Dopo la sconfitta del governo alle elezioni del 2005, \u00e8 tornato alla sua precedente posizione di deputato del Partito socialista.\nNel 2006, Majko \u00e8 stato un sostenitore del voto del Montenegro per l'indipendenza dalla Serbia, in vista della scomparsa del confine tra Albania e Serbia.\n\u00c8 membro del Consiglio Generale del Partito Radicale (Italia).\nDal 13 settembre 2017 \u00e8 stato nominato Ministro di Stato per la Diaspora."}
{"id": "451542", "revid": "1064007", "url": "https://it.wikipedia.org/wiki?curid=451542", "title": "Ilir Meta", "text": "Per il Partito Socialista d'Albania (PS) Meta \u00e8 stato Primo ministro dell'Albania dal 1999 al 2002, e ministro degli esteri dal 2002 al 2003. Come fondatore e leader del Movimento Socialista per l'Integrazione (LSI) \u00e8 di nuovo ministro degli esteri dal 2009 al 2010, e presidente del Parlamento albanese dal 2013 al 2017.\nDopo le elezioni parlamentari in Albania del 2013, il 10 settembre 2013 \u00e8 stato eletto presidente del Parlamento d'Albania. Il 28 aprile 2017 \u00e8 stato eletto 7\u00ba presidente della repubblica dell'Albania con 87 voti (62,14%) su 140 deputati del Parlamento (89 votanti), ed \u00e8 entrato in carica il 24 luglio, succedendo a Bujar Nishani.\nStudi e vita privata.\nFiglio di un commissario di partito all\u2019accademia militare di Tirana, Ilir Meta si laurea presso la Facolt\u00e0 di Economia e Economia Politica dell'Universit\u00e0 di Tirana, dove frequenta anche i suoi studi post-laurea.\nIlir Meta parla albanese, inglese e italiano. \u00c8 sposato con Monika Kryemadhi. Hanno due figlie e un figlio, Bora, Era e Besar.\nCarriera politica.\nAscesa politica con i socialisti.\nIlir Meta \u00e8 stato impegnato nella politica dal 1990 come partecipante attivo nel movimento studentesco contro il comunismo che ha portato al pluralismo politico in Albania.\nIlir Meta entra in politica con l\u2019aiuto dei suoi professori di economia capitalista e socialista. Nel 1992 \u00e8 eletto per il Partito Socialista d'Albania nel Parlamento d'Albania nel 1992 e ci resta per i successivi 25 anni, come membro attivo di diverse commissioni parlamentari. Meta \u00e8 stato uno dei fondatori del Forum Eurosocialista dei Giovani (FRESSH).\nMeta \u00e8 stato il primo politico albanese cui venne revocata l'immunit\u00e0 parlamentare a seguito di una rivolta contro la polizia a Polican, nella sua regione natale, in cui Meta aveva fatto da mediatore per assicurare il rilascio di due commissari presi in ostaggio. Sali Berisha lo aveva accusato di essere il mandante della rivolta e gli fece levare l\u2019immunit\u00e0 per permetterne l\u2019arresto, ma la procura non vi diede seguito e i socialisti lo elessero sottosegretario del partito. Da allora la carriera politica di Meta prese il volo.\nDal 1996 al 1997 \u00e8 stato Vice Presidente della Commissione Affari Esteri. Nel periodo ottobre 1998 - ottobre 1999, Ilir Meta ha svolto l'incarico di Vice Primo Ministro e Ministro del Coordinamento nel governo di Pandeli Majko, nonch\u00e9 quello del Segretario di Stato per l'Integrazione Europea nel Ministero degli Affari Esteri nel periodo marzo-ottobre 1998.\nA soli 30 anni, nel 1999, Meta scala il potere interno al Partito Socialista d'Albania., succedendo a Majko come primo ministro dal 1999 al 2002. Da premier Meta si allea sempre di pi\u00f9 con il nuovo sindaco socialista di Tirana, Edi Rama, contro la corrente del segretario di partito\nFatos Nano. Nel decennio che seguir\u00e0, Meta e Rama avranno una relazione politica burrascosa.\nNel novembre del 2000, dopo alcuni tafferugli a Tropoj\u00eb, paese di origine di Sali Berisha, con un atto forza Meta d\u00e0 ordine di fermare e interrogare il leader dell\u2019opposizione.\nDopo le elezioni parlamentari in Albania del 2001 Meta ottiene un secondo mandato da primo ministro, durato fino al febbraio 2002, quando rende il posto a Pandeli Majko. Durante questo periodo, l'Albania ha intrapreso una serie di importanti riforme aderendo all'accordo di stabilizzazione e associazione con l'Unione europea. Tra il 2002 e il 2003 Meta \u00e8 ministro degli esteri, periodo in cui si scontra frontalmente col nuovo premier socialista Fatos Nano.\nLeader del Movimento Socialista per l'Integrazione.\nNel 2004 assieme ad altri dissidenti socialisti Meta lascia il PS e fonda un proprio partito, il Movimento Socialista per l'Integrazione (LSI), che con l'8% dei voti supera la soglia di sbarramento e ottiene cinque deputati su 140 alle elezioni del 2005 e quattro a quelle del 2009, uscendone come l\u2019ago della bilancia nello stallo tra socialisti e democratici. Nel giro di pochi anni il LSI si consolida come terzo partito dell'Albania.\nDal 2004 al 2006, Ilir Meta \u00e8 stato nominato membro della Commissione Internazionale sui Balcani, presieduta dall'ex Primo Ministro italiano Giuliano Amato. La Commissione ha elaborato una serie di importanti raccomandazioni per l'integrazione dei paesi dei Balcani occidentali nell'Unione europea.\nNel 2007 il LSI si presenta assieme al PS (ora guidato da Edi Rama) alle elezioni amministrative; la coalizione di centrosinistra ottiene la maggioranza nelle principali citt\u00e0 del paese.\nL'anno successivo tuttavia, nonostante il suo sciopero della fame in Parlamento, Meta \u00e8 escluso dall'accordo tra Rama e Berisha per la modifica della costituzione.\nCoalizione con il Partito Democratico.\nA seguito delle elezioni parlamentari in Albania del 2009, dopo cinque anni all\u2019opposizione assieme ai socialisti, il Movimento Socialista per l'Integrazione riesce nuovamente a superare la soglia di sbarramento e Meta decide di cambia schieramento e appoggiare con i suoi 4 deputati il vecchio avversario Sali Berisha del Partito Democratico d'Albania (PD), di centrodestra. Meta \u00e8 nominato vicepremier, ministro degli esteri, e ministro per l\u2019economia, il commercio e l\u2019energia.\nCome membro del governo Berisha, Meta si \u00e8 speso fortemente per la liberalizzazione del regime dei visti Schengen, ottenuta nel 2010 a beneficio di tutti i cittadini dell'Albania. Rimane uno dei pi\u00f9 forti sostenitori e sostenitori dell'integrazione regionale e europea per tutti i paesi dei Balcani occidentali, come mezzo per rafforzare ulteriormente la stabilit\u00e0 e la pace nella regione.\nNello stesso periodo viene ritratto a Tirana in presenza del ministro degli esteri italiano Franco Frattini e del faccendiere Walter Lavitola.\nNel 2011 Meta \u00e8 costretto a dimettersi a seguito di uno scandalo di corruzione. Viene infatti ritratto in un video mentre discute con un altro ex ministro dell\u2019economia di una tangente di 700.000 \u20ac e del 7% sulla costruzione di una centrale idroelettrica, vantandosi di aver influenzato perfino la Corte suprema. Un anno dopo, la stessa Corte suprema albanese lo assolve per mancanza di prove (il video viene dichiarato \"falso\"), tra le accuse dell'opposizione socialista.\nAlla pubblicazione del video fanno seguito proteste di piazza organizzate dai socialisti di Edi Rama. Il 21 gennaio 2011, di fronte al Palazzo del governo, la Guardia della Repubblica spara sulla folla, uccidendo quattro manifestanti. La violenza politica diviene cavallo di battaglia dell'opposizione socialista nei due anni successivi, fino alla vittoria elettorale, ottenuta anche grazie alla nuova coalizione proprio con Meta.\nNel marzo 2012, Meta ha ricevuto il premio per la \"Personalit\u00e0 pi\u00f9 positiva per il 2010 in politica estera\" dell'International Institute IFIMES di Lubiana. Il premio \u00e8 stato presentato a Meta dall'ex presidente croato Stjepan Mesi\u0107, al tempo stesso presidente onorario di IFIMES.\nMeta \u00e8 stato elogiato come personalit\u00e0 politica pi\u00f9 positiva per il 2010, quando \u00e8 stato Vice Primo Ministro e Ministro degli Esteri per il suo contributo positivo e concreto nell'esercizio della politica estera dell'Albania e per la sua influenza personale e istituzionale nel rafforzare i buoni rapporti regionali e di vicinato I paesi dei Balcani occidentali. IFIMES ha elogiato la visione di Met\u00e0 a capo della diplomazia albanese come personalit\u00e0 politica con un peso regionale e con un chiaro scopo di creare una regione pi\u00f9 aperta, positiva e integrata.\nCoalizione con il Partito Socialista.\nIn vista delle elezioni parlamentari in Albania del 2013, Meta ufficializza l'abbandono dell'alleanza coi democratici e il ritorno alla coalizione con i socialisti, ora guidati da Edi Rama. Il LSI raccoglie 16 seggi (in seguito cresciuti fino a 20) e l'alleanza PS-LSI ottiene la maggioranza assoluta. Meta \u00e8 quindi nominato presidente dell'Assemblea di Albania.\nNel settembre 2015 Meta \u00e8 di nuovo coinvolto in uno scandalo di corruzione rivelato da un'inchiesta di BIRN sulla compagnia \"Debt Advisory International\". Durante una seduta parlamentare, Meta attacca la stampa, definendo l'inchiesta una \"cospirazione mafiosa contro di me\". Nonostante la richiesta di un'inchiesta internazionale da parte dei deputati dell'opposizione, Meta non viene mai indagato dalla magistratura albanese.\nPresidenza della Repubblica d'Albania.\nIl 28 aprile 2017 Meta \u00e8 eletto 7\u00ba presidente della repubblica dell'Albania con 87 voti (62,14%) su 140 deputati del Parlamento. Hanno votato a favore PS e LSI, contrari due deputati. L'opposizione di centrodestra guidata da Lulzim Basha non ha partecipato al voto a seguito del boicottaggio del Parlamento avviato il 18 febbraio 2017.\nEntra in carica il 24 luglio 2017, succedendo a Bujar Nishani. La guida del suo partito \u00e8 quindi passata al ministro Petrit Vasili.\nNel suo discorso d\u2019accettazione, Meta ha affermato di aver accettato il ruolo di capo di Stato spinto dal boicottaggio parlamentare dell\u2019opposizione. L\u2019ex presidente dell\u2019assemblea ha anche fatto appello ai partiti politici affinch\u00e9 trovino un consenso ed evitino \u201cche l\u2019Albania diventi come la Macedonia\u201d. Meta ha promesso di scegliere la democrazia rispetto al potere, \u201ccome ho sempre fatto\u201d, e affermato di voler collaborare con il presidente uscente Nishani, il primo ministro e l\u2019opposizione per assicurare elezioni libere e democratiche.\nIl 9 giugno 2021 il Parlamento albanese ha votato con 104 voti favorevoli, 7 contrari e 3 astenuti una richiesta di impeachment nei suoi confronti per aver accusato il Parlamento \u201c di aver violato il suo dovere costituzionale di garante dell\u2019unit\u00e0 nazionale\u201d durante le elezioni dello scorso aprile in cui si \u00e8 schierato contro il governo di Edi Rama. "}
{"id": "451543", "revid": "767487", "url": "https://it.wikipedia.org/wiki?curid=451543", "title": "Pterodaustro", "text": "Lo Pterodaustro \u00e8 un genere di pterosauro pterodactyloide, vissuto nel Cretaceo inferiore circa 105 milioni di anni fa, nell'attuale Sud America.\nDescrizione.\nLa caratteristica pi\u00f9 evidente dello \"Pterodaustro\" era il suo bizzarro cranio allungato, che presentava una leggera curvatura all'ins\u00f9 e che poteva misurare fino a 29 centimetri di lunghezza. Solo la porzione del cranio posta di fronte alle orbite comprende l'85% della lunghezza dell'intero cranio. Nella mascella inferiore questo animale ospitava circa un migliaio di setole elastiche disposte come i peli di una spazzola, analoghi ai fanoni delle balene, che secondo i paleontologi servivano all'animale per filtrare le piccole creature acquatiche, come crostacei, plancton o alghe, di cui si nutriva. Questi denti-setole non erano alloggiati in alveoli lungo la mascella come nei normali denti dei vertebrati, ma crescevano in lunghe scanalature parallele ai bordi della mandibola. Queste setole potevano raggiungere una lunghezza di circa tre centimetri, presentando una struttura ovale in sezione trasversale e una larghezza di soli 0,2-0,3 millimetri. In un primo momento i paleontologi pensavano che queste strutture non fossero dei veri e propri denti, ma successive ricerche hanno dimostrato che come tutti i denti dei vertebrati anche le setole dello \"Pterodaustro\" erano formate da smalto, dentina e polpa. Pur essendo costituite da materiale duro, probabilmente queste strutture erano molto flessibili, arrivando a piegarsi in una curva massima di 45\u00b0. Anche la mascella superiore era dotata di denti ma questi erano invece molto pi\u00f9 piccoli, con base conica piena e una corona a spatola. Questi denti erano tenuti insieme da speciali legamenti, costituiti da piastre ossee.Molto probabilmente la funzione di questi minuscoli denti palatali era quella di frantumare il cibo quando questo era stato filtrato dalle setole.\nLa parte posteriore del cranio era piuttosto allungata e bassa; si pensa che questa struttura potesse ospitare una piccola cresta paritale che stranamente non \u00e8 ancora stata ritrovata.\nUno \"Pterodaustro\" adulto poteva sfoggiare un'apertura alare di circa 2,50 metri (8,20\u00a0ft). Caratteristiche anatomiche insolite di questo animale, sono le gambe forti e i piedi larghi, prova del fatto che lo \"Pterodaustro\" trascorreva molto tempo a terra. Altra caratteristica insolita per uno pterodactyloide era la coda allungata, contenente fino 22 vertebre caudali, mentre in altri membri di questo gruppo le vertebre non sono pi\u00f9 di sedici.\nClassificazione.\nBonaparte nel 1970 classific\u00f2 lo \"Pterodaustro\" come appartenente alla famiglia degli Pterodactylidae; per poi essere di nuovo spostato, nel 1971, in \"Pterodaustriidae\". Tuttavia, nel 1996, un'analisi cladistica condotta da Alexander Kellner e David Unwin hanno creato la famiglia dei Ctenochasmatidae, in cui hanno classificato lo \"Pterodaustro\" e altri pterosauri filtratori, come il \"Ctenochasma\".\nIl genere \"Puntanipterus\" potrebbe essere un sinonimo junior di \"Pterodaustro\".\nDi seguito \u00e8 riportato un cladogramma, sulla base degli studi di Andres, Clark e Xu, 2014.\nStoria della scoperta.\nI primi fossili di questo animale, tra cui l'olotipo PLV 2571, composto da un singolo femore, furono scoperti e descritti verso la fine degli anni sessanta, da Jos\u00e9 Bonaparte nella Formazione Lagarcito, nella Provincia di San Luis, in Patagonia, Argentina, e risalente all'era dell'Albiano. Altri resti furono ritrovati in seguito anche in Cile, nella Formazione Santa Ana. In un sito argentino, di soli 50 m\u00b2, ribattezzato \"Loma del Pterodaustro \", sono stati ritrovati ben 750 esemplari di \"Pterodaustro\", di cui 288 catalogati fino al 2008, rendendo lo Pterodaustro uno degli pterosauri pi\u00f9 noti, di cui si conoscono anche le varie fasi di crescita ed i vari comportamenti.\nIl genere fu descritto nel 1969 da Jos\u00e9 Bonaparte, nominandolo per la prima volta nel 1970 con il nome di \"Pterodaustro guinazui\". Il nome del genere deriva dal greco \"ptero\" che sta per \"ala\" e dal latino \"auster\" che sta per \"sud\". In etimologia il nome vuol dire appunto \"Ala del Sud\". Il nome specifico, invece, onora il paleontologo Rom\u00e1n Gui\u00f1az\u00fa.\nPaleobiologia.\nSecondo i paleontologi, lo \"Pterodaustro\" frequentava le acque poco profonde come stagni, paludi o saline dove, come i moderni fenicotteri, filtrava piccoli organismi marini con le sue lunghe setole, con un metodo chiamato \"alimentazione a filtro\". Una volta catturato il cibo, probabilmente lo \"Pterodaustro\" lo schiacciava con i piccoli denti globulari della mascella superiore.\nIl paleontologo Robert T. Bakker ipotizz\u00f2, erroneamente, che avendo un'alimentazione simile a quella dei moderni fenicotteri, anche lo \"Pterodaustro\" potesse essere di colore rosa. Tale ipotesi si basava sul fatto che il colore rosa dei fenicotteri \u00e8 dovuto alla loro alimentazione a base di piccoli organismi acquatici. Tuttavia, studi recenti, dimostrano che solo gli uccelli possono acquisire i carotenoidi presenti nel cibo, e cambiare la tonalit\u00e0 del piumaggio, piuttosto che nella pelle e nel becco, inoltre \u00e8 piuttosto improbabile che uno pterosauro potesse sfoggiare una pigmentazione rosa.\nDue esemplari fossili di \"Pterodaustro\" (MIC V263 e V243 MIC) sono stati ritrovati con alcuni gastroliti all'interno della cavit\u00e0 dello stomaco. Questa scoperta, comune nei dinosauri, e la prima documentata in uno pterosauro. Queste pietre con bordi ad angolo suggeriscono che lo \"Pterodaustro\" doveva cibarsi di piccoli invertebrati acquatici dal guscio duro in modo che una volta ingurgitate, i gusci sarebbe stati rotti dalle pietre. Tale ipotesi \u00e8 confermata dal ritrovamento di piccoli invertebrati negli stessi luoghi dove sono stati ritrovati i resti di \"Pterodaustro\".\nUno studio sulle fasi di crescita degli \"Pterodaustro\" ha rivelato che i cuccioli crescevano relativamente veloce nei primi due anni di vita, raggiungendo circa la met\u00e0 delle dimensioni di un adulto. I giovani avrebbero quindi raggiunto la maturit\u00e0 sessuale all'et\u00e0 di 4-5 anni per poi arrestare la crescita in un determinato periodo della vita.\nNel 2004 fu ritrovato un uovo di \"Pterodaustro\" completo di embrione, catalogato poi come MHIN-UNSL-GEO-V246. L'uovo si presentava di forma allungata, lungo circa 6 centimetri per un diametro di 22 millimetri. Il guscio, dall'aspetto flessibile come quello delle moderne tartarughe, era ricoperto da un sottile strato di calcite, di circa 0,3\u00a0mm di spessore. Nel 2014, l'uovo \u00e8 stato studiato grazie alla tecnologia 3D, che ha permesso di guardare al suo interno.\nDa un confronto tra gli anelli sclerali dello \"Pterodaustro\" e quelli di animali moderni come uccelli e rettili, si \u00e8 scoperto che lo \"Pterodaustro\" aveva uno stile di vita notturno, e potrebbe essersi alimentato di notte come fanno oggi alcuni uccelli della famiglia degli anseriformi, che si nutrono appunto di notte."}
{"id": "451544", "revid": "8897", "url": "https://it.wikipedia.org/wiki?curid=451544", "title": "Ruby On Rails", "text": ""}
{"id": "451548", "revid": "729019", "url": "https://it.wikipedia.org/wiki?curid=451548", "title": "Golem (programma radiofonico)", "text": "Golem: idoli e televisioni, conosciuta semplicemente come Golem, \u00e8 stata una trasmissione radiofonica andata in onda dal 1993 al 2004 sulle frequenze prima di Rai Radio 2 dal 1993 al 1997, e successivamente su Radio 1 fino al 2004. L'autore e conduttore della trasmissione era Gianluca Nicoletti.\nStoria.\nOriginariamente chiamata \"Radiocomando (il regno della televisione e i segni dei tempi)\", fu interrotta nel febbraio 1994 dopo che Aldo Grasso assunse la direzione di Radiorai, per riprendere poi a ottobre 1995 con il titolo definitivo di \"Golem: idoli e televisioni\". Nel 1997 la trasmissione pass\u00f2 sotto la testata del Giornale Radio sulle frequenze di Radio 1 e, quasi contemporaneamente, vide la luce anche la sua versione telematica. La presenza di \"Golem\" con il suo sito/forum su internet (adesso scomparso, era ospitato dal sito della Rai) \u00e8 considerata una delle prime sperimentazioni del connubio tra radio e internet in Italia, e per tale ragione fu premiata con il Premiolino 1997.\nDa aprile a giugno 1997, nella tarda mattinata, \u00e8 andata in onda una versione pi\u00f9 lunga della trasmissione, chiamata \"Golem 2: ai confini della realt\u00e0\", che si concentrava sulla critica alla stampa quotidiana, ma sempre sulla falsariga ironica della trasmissione radiofonica, creando personaggi come Michele Lubrano da Parigi, Carlo De Blasio inviato dallo stato del Montana che ripeteva solamente \"qua non succede niente\", oppure un autista di carro funebre che dava consigli sulla guida sicura."}
{"id": "451549", "revid": "1305772", "url": "https://it.wikipedia.org/wiki?curid=451549", "title": "Golem (disambigua)", "text": ""}
{"id": "451552", "revid": "14806", "url": "https://it.wikipedia.org/wiki?curid=451552", "title": "Strictly 4 My N.I.G.G.A.Z", "text": ""}
{"id": "451553", "revid": "78273", "url": "https://it.wikipedia.org/wiki?curid=451553", "title": "Universit\u00e0 dell'Aquila", "text": ""}
{"id": "451567", "revid": "4711", "url": "https://it.wikipedia.org/wiki?curid=451567", "title": "Lansing (Michigan)", "text": ""}
{"id": "451571", "revid": "4711", "url": "https://it.wikipedia.org/wiki?curid=451571", "title": "Montgomery, Alabama", "text": ""}
{"id": "451586", "revid": "827882", "url": "https://it.wikipedia.org/wiki?curid=451586", "title": "Coel Hen", "text": "Coel Hen (Coel il Vecchio) fu il primo re dei territori della Britannia settentrionale (con sede a \"Eburacum\", odierna York), dopo il ritiro delle legioni romane dall'isola (inizi del V secolo).\nForse portava il nome latino di \"Coellius\" e fu probabilmente l'ultimo \"dux Britanniarum\", ossia il comandante militare romano incaricato della difesa dei confini settentrionali, stanziato appunto a \"Eburacum\". Divenuto indipendente al momento della partenza delle legioni, mantenne probabilmente la sua autorit\u00e0 sulla regione.\nLe fonti citano una serie di suoi antenati, tra cui compaiono sia nomi celtici, sia nomi latini, permettendo di confermare la sua ascendenza britanno-romana.\nI suoi domini furono progressivamente suddivisi tra i suoi discendenti che regnarono sui vari stati formatisi nella regione, seguendo la legge tradizionale celtica, per cui l'eredit\u00e0 delle terre paterne veniva suddivisa in parti uguali tra i figli. Tuttavia tali regni potrebbero essersi formati indipendentemente in seguito a lotte e divisioni che avrebbero portato alla dissoluzione del vasto dominio originario, e i capostipiti delle dinastie reali potrebbero essere stati collegati genealogicamente a questa figura dalla tradizione successiva. L'insieme dei regni settentrionali, sia quelli compresi nei suoi domini, sia altri, \u00e8 conosciuto nelle successive fonti gallesi anche con il nome di \"Y Gogledd Hen\" (\"il Vecchio Nord\").\nMolti i regni che si formarono dallo smembramento del suo reame, tra cui (le date indicano approssimativamente la loro caduta):\nTra i suoi figli, avuti dalla moglie Ystrafael do Gadeon, si ricordano Garbanion, che fu re di Bernicia, e Ceneu, capostipite del ramo della famiglia che regn\u00f2 in seguito su Ebrauc e santo.\nUna sua figlia (Gwalwl) aveva inoltre sposato Cunedda, che fu il fondatore del regno di Gwynedd, nel Galles.\nUna leggenda locale collocava la sede del suo regno nella zona del distretto di \"Kyle\" (Ayrshire), a cui avrebbe dato il nome e nelle storie altomedioevali viene spesso confuso con altri re precedenti, pure di nome Coel.\nIl re Coel di Colchester e l'imperatore Costantino.\nLa citt\u00e0 di Colchester aveva preso il nome dal fiume Colne, come Coln-chester, ma per una comune evoluzione della lingua, il toponimo si trasform\u00f2 intorno al X secolo nel nome attuale di Col-chester. Una nuova etimologia popolare leg\u00f2 quindi il nuovo nome al re Coel Hen e la sua figura a quella di un re locale, a cui venne attribuito il nome di \"Coel Godhebog\" (\"Coel il Magnifico\"). Secondo un'altra ipotesi, il nome della citt\u00e0 deriva dal latino \"Colonia\", essendo stata una delle poche colonie romane in Britannia (analogamente a Lincoln, che deriva il suo nome da \"Colonia Lindensium\").\nUn'altra ipotesi lega il re Coel alla divinit\u00e0 celtica di \"Camulus\", dio della guerra, da cui avrebbe preso il nome la citt\u00e0 romana di \"Camulodunum\" (oggi Colchester).\nIl re Coel di Colchester, se realmente esistito, era stato probabilmente un \"dux\", vissuto a \"Camulodunum\", nel III secolo d.C., e secondo il racconto leggendario sarebbe stato padre di sant'Elena, santa protettrice della citt\u00e0, principessa cristiana andata in sposa all'imperatore romano Costanzo Cloro, di cui storicamente fu invece una convivente, e madre di Costantino,\nLa leggenda \u00e8 narrata anche nella \"Historia Regum Britanniae\" di Goffredo di Monmouth, secondo cui Coel avrebbe preso il potere ribellandosi al precedente re Asclepiodoto, il quale aveva accettato che venisse messa in atto la persecuzione contro i Cristiani voluta da Diocleziano. Dopo essere divenuto re si sottomise a Roma, che secondo il racconto aveva inviato come ambasciatore in Britannia Costanzo Cloro. Solo un anno dopo il re Coel mor\u00ec e Costanzo Cloro ne prese in moglie la figlia e fu incoronato come suo successore. Nelle cronache e nei poemi gallesi il nome del re Coel viene riportato come \"Coel Hen Godhebog\", fondendo evidentemente in una sola le due differenti figure.\nUn altro Coel (Coel ap Mor) \u00e8 un personaggio semileggendario, vissuto forse nel II secolo.\nFilastrocca di \"\"Old King Cole\".\nUna filastrocca per bambini inglese ha come protagonista \"Old King Cole\"\" (\"il vecchio re Cole\"), che dovrebbe aver preso spunto dal re Coel Hen (\"Coel il Vecchio\"). Il testo \u00e8 questo:\nLa filastrocca fu inclusa dal gruppo musicale dei Genesis nella loro canzone \"The Musical Box\", contenuta nell'album del 1971 intitolato Nursery Cryme."}
{"id": "451589", "revid": "1318658", "url": "https://it.wikipedia.org/wiki?curid=451589", "title": "Tonga (disambigua)", "text": ""}
{"id": "451592", "revid": "834", "url": "https://it.wikipedia.org/wiki?curid=451592", "title": "Raleigh, North Carolina", "text": ""}
{"id": "451593", "revid": "3831", "url": "https://it.wikipedia.org/wiki?curid=451593", "title": "Ebrauc", "text": ""}
{"id": "451594", "revid": "3831", "url": "https://it.wikipedia.org/wiki?curid=451594", "title": "Rheged", "text": ""}
{"id": "451596", "revid": "599013", "url": "https://it.wikipedia.org/wiki?curid=451596", "title": "Elmet", "text": "Elmet \u00e8:"}
{"id": "451598", "revid": "547034", "url": "https://it.wikipedia.org/wiki?curid=451598", "title": "Dixon (processore)", "text": "Dixon \u00e8 il nome in codice di un processore Intel pensato per l'utilizzo nei computer portatili, chiamato Mobile Pentium II PE e venne presentato il 25 gennaio 1999 come successore del core Tonga che veniva per\u00f2 commercializzato con il marchio Pentium II-M. A quei tempi, le CPU utilizzate nei sistemi mobile non erano ancora specificatamente progettate per questo scopo (cosa che \u00e8 avvenuta solo a partire dal 2003 con il primo Pentium M, Banias) ma si limitavano ad alcuni affinamenti progettuali delle versioni desktop (in questo caso il Pentium II basato sul core Deschutes, al pari del predecessore) al fine di ridurne il consumo e poter quindi contribuire al contenimento dei consumi e quindi alla maggior durata delle batterie utilizzate in questo tipo di sistemi.\nCaratteristiche tecniche.\nA differenza del core Tonga, alla base del Pentium II-M, Dixon differiva in maniera significativa dal Pentium II Deschutes da cui derivava. Anch'esso era in grado di funzionare a voltaggio ridotto e con consumi pi\u00f9 contenuti rispetto al core Deschutes, manteneva il pieno supporto alle istruzioni MMX e il processo produttivo a 250 nm, mentre la tensione era scesa fino a 1,5 V, mantenendo il bus a 66 MHz.\nA parte la tensione di alimentazione tali caratteristiche erano praticamente le stesse del predecessore, la vera novit\u00e0 architetturale introdotta con Dixon risiedeva nella cache L2; sulla scorta di quanto gi\u00e0 sperimentato con la seconda generazione di Celeron, basata sul core Mendocino anch'esso derivato dal Pentium II, Intel decise di inserire la cache direttamente all'interno del core, e non pi\u00f9 di saldarla sulla SECC, cio\u00e8 esterna al cuore elaborativo della CPU stessa. Il processo produttivo a 250 nm, non consentiva allora di implementare ben 512 KB di cache nella piastrina di silicio del core, e quindi Intel decise di inserirne la met\u00e0, ma facendola funzionare in sincrono con il BUS del processore e non alla met\u00e0 della velocit\u00e0, come nei processori precedenti, vale a dire 66 MHz. Intel era certa che la minor quantit\u00e0 di memoria sarebbe stata compensata, nelle prestazioni, dalla ridotta latenza di accesso che questa soluzione comportava, e i fatti le diedero poi ragione, tant'\u00e8 vero che successivamente tale scelta progettuale verr\u00e0 mantenuta anche per tutti i successivi processori, a partire dal Pentium III Coppermine, il primo a non sfruttare lo Slot 1, ma un classico socket, il 370, per connettersi alla scheda madre.\nProprio in virt\u00f9 di questa nuova scelta progettuale che abbassava i costi mantenendo alte le prestazioni, Intel aggiunse il suffisso \"PE\" al nuovo processore indicando con tale sigla le parole: \"Performance Enhanced\".\nPer conservare la compatibilit\u00e0 con il processore precedente, anche Dixon utilizzava il \"modulo\" MMC-1, sebbene la sua reale utilit\u00e0 fosse ormai diventata molto discutibile dato che non doveva pi\u00f9 ospitare anche la cache L2 oltre al core. Il modulo MMC-1 era poi collegato alla scheda madre mediante il Socket 615.\nModelli arrivati sul mercato.\nLa tabella seguente mostra i modelli di Mobile Pentium II PE, tutti basati sul core Dixon, arrivati sul mercato. Molti di questi condividono caratteristiche comuni pur essendo basati su core diversi; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:\n&lt;BR&gt;\n\"Nota: la tabella soprastante dovrebbe essere un estratto di quella completa contenuta nella pagina del Mobile Pentium II PE. Per\u00f2, dato che gli unici modelli di Mobile Pentium II PE erano tutti basati sul core Dixon, questa \u00e8 la \"copia\" di quella presente nella pagina del Mobile Pentium II PE.\"\nIl successore.\nCos\u00ec come Tonga era stato l'unico rappresentante della famiglia dei Pentium II-M, cos\u00ec anche Dixon fu l'unico rappresentante del Mobile Pentium II PE; successivamente, Intel present\u00f2 il Pentium III-M, derivato non pi\u00f9 dal Pentium II, ma dal nuovo Pentium III."}
{"id": "451600", "revid": "104458", "url": "https://it.wikipedia.org/wiki?curid=451600", "title": "Adolfo di Nassau-Weilburg", "text": ""}
{"id": "451601", "revid": "228587", "url": "https://it.wikipedia.org/wiki?curid=451601", "title": "Mobile Pentium II PE", "text": "Il Mobile Pentium II PE \u00e8 stato il terzo processore Intel pensato per l'utilizzo nei computer portatili e venne presentato il 25 gennaio 1999 come successore del Pentium II-M. A quei tempi le CPU utilizzate adattate all'uso nei sistemi mobile non erano ancora specificatamente progettate per questo scopo (cosa che \u00e8 avvenuta solo a partire dal 2003 con il Pentium M) ma si limitavano ad alcuni affinamenti progettuali delle versioni desktop (in questo caso il Pentium II) al fine di ridurne il consumo e poter quindi contribuire al contenimento dei consumi e quindi alla maggior durata delle batterie utilizzate in questo tipo di sistemi.\nCaratteristiche tecniche.\nGli unici modelli di Mobile Pentium II PE erano tutti basati su unico core, conosciuto come Dixon. Tale core si differenziava dal predecessore principalmente per via della cache L2 ridotta a soli 256\u00a0kB, ma inserita direttamente nel core della CPU e funzionante alla stessa velocit\u00e0 del bus del processore (ovvero a 66\u00a0MHz), invece che alla met\u00e0, come avveniva in tutti gli altri Pentium II.\nProprio in virt\u00f9 di questa nuova scelta progettuale che abbassava i costi mantenendo alte le prestazioni, Intel aggiunse il suffisso \"PE\" al nuovo processore indicando con tale sigla le parole: \"Performance Enhanced\".\nModelli arrivati sul mercato.\nLa tabella seguente mostra i modelli di Mobile Pentium II PE arrivati sul mercato. Molti di questi condividono caratteristiche comuni pur essendo basati su core diversi; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:\nIl successore.\nIl Mobile Pentium II PE fu l'ultimo processore mobile derivato dal Pentium II, successivamente Intel present\u00f2 il Pentium III-M, derivato dal Pentium III Tualatin."}
{"id": "451604", "revid": "726373", "url": "https://it.wikipedia.org/wiki?curid=451604", "title": "BZFlag", "text": "BZFlag (abbreviazione di \"Battle Zone capture the Flag\") \u00e8 un videogioco libero OpenGL 3D multiplayer di combattimento tra carroarmati, sviluppato originariamente da Chris Schoeneman e poi da Tim Riker, ispirato a \"Battlezone\". L'intero progetto, incluso il codice sorgente e il bug tracker, \u00e8 ospitato da SourceForge. Fu scritto originariamente per computer IRIX ma ora \u00e8 stato portato su Microsoft Windows, GNU/Linux, macOS, BSD, Solaris ed altre piattaforme. \u00c8 distribuito sotto la licenza LGPL, leggermente differente dalla GPL sotto cui \u00e8 stato distribuito per alcuni anni.\nBZFlag \u00e8 abbastanza popolare, in effetti \u00e8 stato il terzo gioco su SorceForge.net a raggiungere il milione di download l'11 dicembre 2004. Esistono circa 100 server attivi (anche se circa il 10-20% ha giocatori attivi per la maggior parte del tempo) e in data 18 marzo 2006 c'erano oltre 5500 giocatori registrati al forum ufficiale di BZFlag. Inoltre BZFlag \u00e8 stato progetto del mese di SourceForge.net nel mese di aprile 2004.\nModalit\u00e0 di gioco.\nI giocatori guidano il loro carroarmato, in una visione in prima persona, dentro ad un mondo definito dal server (chiamato anche \"mappa\", \"map\" in inglese), che pu\u00f2 essere modificato. L'obiettivo principale \u00e8 di distruggere i carroarmati dei nemici, cio\u00e8 che appartengono ad un altro squadra. Per esempio i verdi devono colpire i rossi, i blu, i viola e i \"rogue\", che non appartengono a nessuna squadra e quindi possono sparare a tutti.\nCi sono varie modalit\u00e0 di gioco che modificano gli obiettivi. Le modalit\u00e0 sono sempre definite dal server. Se non \u00e8 specificato nulla allora l'obiettivo \u00e8 quello soprastante (uccidere i carri nemici), chiamato \"libero per tutti\" (\"free for all\" in inglese) o \"FFA\" per brevit\u00e0.\nCi sono altre due modalit\u00e0 di gioco (tre in totale): \"cattura la bandiera\" (\"Capture the flag\" o \"CTF\" in inglese), nella quale i carri devono catturare la bandiera nemica e riportarla alla loro \"casa base\" (una piccola area segnata con il colore della squadra che \u00e8 semplicemente il quartier generale), e \"Caccia al coniglio\" nel quale l'obiettivo \u00e8, per tutti i carri (sia rossi che gialli) cercare di distruggere un particolare carro bianco, chiamato \"coniglio\".\nI server possono cambiare la modalit\u00e0 di gioco e possono avere mappe ottimizzate per raggiungere gli obiettivi del gioco. Non mancano i modi di cacciare i giocatori indesiderati dal server, i filtri dei messaggi e una intera collezione di caratteristiche anti-trucco.\nAnche se ogni connessione pu\u00f2 ospitare un gioco, le connessioni modem possono tipicamente reggere un giocatore o due al massimo; perci\u00f2 le connessioni pi\u00f9 veloci caratterizzano la maggior parte dei server. Il gioco \u00e8 tradotto in dodici lingue ma a dispetto di ci\u00f2 i server e le \"ore di picco\" sono dominate dagli Stati Uniti d'America. C'\u00e8 un numero significativo di server internazionali che sono funzionanti ininterrottamente, per\u00f2 il picco di giocatori tende ad essere basato sulle vacanze e sugli orari degli USA."}
{"id": "451605", "revid": "78273", "url": "https://it.wikipedia.org/wiki?curid=451605", "title": "Gododdin", "text": ""}
{"id": "451608", "revid": "196390", "url": "https://it.wikipedia.org/wiki?curid=451608", "title": "Storia della sindone", "text": ""}
{"id": "451612", "revid": "227211", "url": "https://it.wikipedia.org/wiki?curid=451612", "title": "RSA-140", "text": ""}
{"id": "451614", "revid": "41830765", "url": "https://it.wikipedia.org/wiki?curid=451614", "title": "Reliquie", "text": ""}
{"id": "451615", "revid": "196390", "url": "https://it.wikipedia.org/wiki?curid=451615", "title": "Ipotesi sulla storia della sindone", "text": ""}
{"id": "451617", "revid": "155634", "url": "https://it.wikipedia.org/wiki?curid=451617", "title": "Tennis ai Giochi della II Olimpiade - Doppio misto", "text": "Il doppio misto fu uno dei 4 eventi di Tennis ai Giochi della II Olimpiade. Si disput\u00f2 dal 6 luglio all'11 luglio 1900. Vi parteciparono 12 tennisti provenienti da quattro nazioni.\nRisultati.\nIl primo turno e le semifinali si sono giocati il 6 luglio, la finale per l'oro l'11 luglio"}
{"id": "451619", "revid": "7336", "url": "https://it.wikipedia.org/wiki?curid=451619", "title": "Jonico", "text": ""}
{"id": "451625", "revid": "1305772", "url": "https://it.wikipedia.org/wiki?curid=451625", "title": "Dune (videogioco)", "text": "Dune \u00e8 un videogioco, primo della serie ed ispirato all'omonimo ciclo di romanzi di fantascienza di Frank Herbert. Venne sviluppato nel 1992 originariamente per piattaforme Amiga e MS-DOS. Combina elementi tipici dei successivi film interattivi, delle avventure grafiche, dei videogiochi di strategia e di alcuni simulatori di volo.\nIl titolo riprende le vicende del popolare romanzo \"Dune\" del 1963, ispirandosi soprattutto alla trasposizione cinematografica diretta da David Lynch nel 1984, tanto che i personaggi di Paul Atreides e Jessica Atreides assomigliano effettivamente ai rispettivi attori del film.\nI titoli successivi ispirati all'universo di \"Dune\", il primo dei quali \u00e8 \"Dune II\", sono di genere piuttosto diverso, essendo incentrati sulla parte strategica (che diventa in tempo reale, e non a turni).\nTrama.\nIl giocatore \u00e8 nei panni del protagonista Paul Atreides della casata Atreides e ne ripercorre le vicende dall'arrivo sul pianeta Dune (Arrakis) all'incontro col popolo dei Fremen sino alla conquista del pianeta stesso, con la caduta della casata rivale, gli Harkonnen.\nLa trama \u00e8 piuttosto lineare e simile a quella originale. La differenza principale con la saga di Herbert \u00e8 che il palazzo Atreides \u00e8 a Carthag e quello Harkonnen \u00e8 ad Arrakeen, mentre nel romanzo \u00e8 il contrario, e sebbene il duca Leto Atreides venga comunque assassinato, Paul continua a governare da Carthag e gli altri Atreides rimangono sempre al suo fianco.\nModalit\u00e0 di gioco.\nAll'inizio del gioco Paul si trova al palazzo degli Atreides, ma pu\u00f2 muoversi liberamente su tutto il pianeta Arrakis, attraversando il deserto con un ornitottero per raggiungere altri luoghi abitati. Per proseguire nell'avventura Paul deve interagire con i vari personaggi, parlandoci e spesso convincendoli a seguirlo. Recandosi nelle caverne (\"sietch\") dei Fremen pu\u00f2 convincerli a lavorare per lui; la gestione delle unit\u00e0 Fremen costituisce la componente strategica del gioco. Notare che non ci sono unit\u00e0 Atreides controllabili.\nLa visuale \u00e8 quella in prima persona di Paul, tranne quando si osserva la mappa di Arrakis, che mostra le truppe in movimento come in un tipico gioco di strategia in tempo reale, ma non si pu\u00f2 definire un gioco di questo genere, perch\u00e9 il tempo scorre molto lentamente (il che si vede anche con l'alternarsi del giorno e della notte), e viene accelerato solo quando Paul viaggia attraverso il deserto. Le truppe sono sempre stanziate presso una caverna e possono solo muoversi a piedi dall'una all'altra. Per dar loro ordini, Paul deve recarsi fisicamente sul posto; solo pi\u00f9 avanti nel gioco, inizia ad acquisire dei poteri psichici che gli permettono di comunicare con i Fremen a distanze sempre maggiori.\nOgni unit\u00e0 Fremen \u00e8 composta da qualche migliaio di uomini e pu\u00f2 essere assegnata inizialmente all'estrazione della spezia, e in seguito, quando si ottiene la fiducia di Stilgar, anche all'addestramento militare. Ogni unit\u00e0 \u00e8 caratterizzata da un livello di esperienza nelle varie mansioni, e da un livello di \"motivazione\" che cresce man mano che Paul supporta la loro causa, aumentando le loro prestazioni. Paul pu\u00f2 inoltre procurargli equipaggiamento di vario tipo: mietitrici per la spezia, ornitotteri, pugnali \"cryss\" e altre armi tipiche della saga, tutti equipaggiamenti che \u00e8 possibile trovare, rubare agli Harkonnen, o comprare ai contrabbandieri in cambio di spezia. Effettivamente, lo scopo primario del gioco \u00e8 accumulare grandi quantit\u00e0 della spezia, da usare come tributo periodico per l'imperatore Shaddam IV, che deve essere pagato in somme sempre pi\u00f9 alte entro la fine del termine della tassa pena la sconfitta finale.\nLe unit\u00e0 con addestramento militare possono essere inviate a spiare o persino attaccare le fortezze Harkonnen, ma anche questi possono attaccare le caverne Fremen (fortezze e caverne sono equivalenti e vengono convertite dall'una all'altra a seconda di chi le occupa). Le battaglie sono sempre dei lenti assedi alle basi, dei quali \u00e8 possibile tener d'occhio i progressi. In caso di sconfitta, i Fremen vengono presi prigionieri, ma \u00e8 ancora possibile liberarli. Paul pu\u00f2 anche comandare personalmente una battaglia, recandosi sul posto durante lo scontro, aumentando in questo modo la motivazione dei Fremen e pu\u00f2 decidere la loro tattica, tra una pi\u00f9 diretta e una pi\u00f9 cauta. Lo svantaggio \u00e8 che, in caso di sconfitta, Paul viene ucciso, con conseguente game over.\nPi\u00f9 avanti nel gioco, Paul apprende da Liet Kynes la possibilit\u00e0 di coltivare piante su Arrakis, e pu\u00f2 quindi assegnare ai Fremen anche la mansione di ecologi. La crescita di piante distrugge la spezia, ma aumenta la motivazione delle truppe. Dai Fremen, Paul impara anche a cavalcare il verme delle sabbie, che gli permette di spostarsi attraverso il pianeta anche senza ornitottero. Nonostante il verme sia pi\u00f9 lento dell'ornitottero, raggiungere una battaglia cavalcando un verme d\u00e0 ai Fremen una maggiore motivazione (e quindi maggiori probabilit\u00e0 di vittoria) rispetto al raggiungerla tramite ornitottero.\nAccoglienza.\n\"Dune\" \u00e8 stato un successo commerciale, con le sue 20.000 copie vendute nella sola prima settimana. Nel 1997, aveva venduto ben 300.000 copie.\nNel settembre del 1992, \"Computer Gaming World\" ha dichiarato che gli sviluppatori \"sono riusciti a distillare la complessa trama del libro in un gioco che coinvolge il giocatore nel suo esito\". Ne ha lodato le grafiche e le animazioni, e ha concluso come il gioco fosse \"una sfida leggera e interessante\", abbastanza facile da finire. Nell'aprile del 1994, la rivista ha comunicato che, nella versione CD, \"molti degli attori vanno meglio sullo schermo dei PC che sui cinema veri, e l'aggiunta del parlato digitale aggiunge del brio a molti punti morti del gioco\". \"QuestBusters\" ha dichiarato: \"Mi \u00e8 davvero piaciuto il gioco, un prodotto di alta qualit\u00e0 con molti aspetti sorprendentemente divertenti.\" Dati gli aspetti strategici, \u00e8 stato raccomandato dagli amanti sia degli strategici che delle avventure grafiche. \"Electronic Gaming Monthly\" ha dato alla versione Sega CD un voto di 8 su 10, descrivendolo come \"coinvolgente\", e lodandone le grafiche digitalizzate e le sequenze di volo.\nVersioni.\nCon la diffusione della tecnologia del CD-ROM, ne fu pubblicata una versione rinnovata per PC e Sega Mega CD, contenente anche alcuni spezzoni tratti dal film oltre che alle voci digitalizzate dei personaggi e ad un supporto per un maggiore numero di schede audio."}
{"id": "451627", "revid": "256896", "url": "https://it.wikipedia.org/wiki?curid=451627", "title": "DSSE", "text": ""}
{"id": "451628", "revid": "5680", "url": "https://it.wikipedia.org/wiki?curid=451628", "title": "Campo complesso", "text": ""}
{"id": "451629", "revid": "205250", "url": "https://it.wikipedia.org/wiki?curid=451629", "title": "Marcello Gavio", "text": "Titolare negli anni ottanta di numerose imprese di costruzioni (Itinera, Italvie, Codelfa, Marcora), grazie al processo di privatizzazione delle autostrade italiane ne rilev\u00f2 una buona parte, arrivando a controllare un consorzio di undici concessionarie che lo hanno portato al terzo posto (il primo \u00e8 \"Autostrade per l'Italia\") nel campo degli operatori autostradali in Italia.\nBiografia.\nCominci\u00f2 la sua attivit\u00e0 di imprenditore negli anni sessanta, a Tortona (AL), acquist\u00f2 macchine e camion per trasportare la ghiaia raccolta nel greto dello Scrivia.\nNegli anni novanta Gavio si aggiudic\u00f2 molti appalti per lavori pubblici, dell'entit\u00e0 complessiva di circa mille miliardi di lire.\nNel 1992 il suo amministratore delegato Bruno Binasco \u00e8 stato imputato in processi per corruzione (\u00e8 stato infine condannato insieme a Primo Greganti per finanziamento illecito ai partiti, nell'ambito dei processi di Mani Pulite).\nIl 18 agosto 1992 fu spiccato a carico dello stesso Gavio un mandato di cattura, per presunte tangenti a Gianstefano Frigerio, segretario regionale DC, riguardo l'appalto per l'allargamento dell'Autostrada Milano-Genova. Gavio si rifugi\u00f2 all'estero, a Montecarlo, fino al settembre 1993, fino a quando decise di presentarsi ai giudici di Milano, quando i suoi reati si erano nel frattempo prescritti.\nTramite la holding Argo Finanziaria ha condotto importanti attivit\u00e0 finanziarie, rilevando due tra le pi\u00f9 importanti imprese di costruzioni italiane, \"Itinera\" e la \"Grassetto Lavori\" di Salvatore Ligresti, acquistando inoltre il 56,52% della \"ASTM S.p.A.\", il 90% della \"SATAP S.p.A.\" che gestisce le autostrade Torino-Milano e la Torino-Piacenza, quote azionarie della \"Autostrada dei Fiori S.p.A.\" che gestisce le autostrade Torino-Savona e la Savona-Ventimiglia e il 6,25% di Ferrovie Nord.\nDalla \"Fiat Impresit S.p.A.\" rilev\u00f2 la finanziaria \"Siway\", ereditandone il controllo del 50% del capitale sociale di \"Salt\", che ha in gestione il tronco Genova-Livorno dell'A12 e l'Autostrada La Spezia-Parma.\nInoltre possedeva una partecipazione in \"Consortium\", la finanziaria che ha acquisito la maggioranza di Mediobanca. Come azionista di minoranza, Gavio era anche presente nella societ\u00e0 \"Raccordo Autostradale Valle d'Aosta\".\nMorte.\nMarcello Gavio \u00e8 deceduto il 16 novembre 2009 all'et\u00e0 di 77 anni, stroncato da un infarto nella sua abitazione di Castelnuovo Scrivia. Il figlio Beniamino \u00e8 subentrato, dopo la scomparsa del padre, assumendo la guida imprenditoriale del gruppo."}
{"id": "451631", "revid": "3763", "url": "https://it.wikipedia.org/wiki?curid=451631", "title": "Separabilit\u00e0 (matematica)", "text": ""}
{"id": "451634", "revid": "17654", "url": "https://it.wikipedia.org/wiki?curid=451634", "title": "Cincinnati, Ohio", "text": ""}
{"id": "451637", "revid": "1442080", "url": "https://it.wikipedia.org/wiki?curid=451637", "title": "Theo van Doesburg", "text": "Biografia.\nLa sua prima mostra di quadri si tenne all'Aja nel 1908.\nDal 1912 inizi\u00f2 a pubblicare sulla rivista Eenkeid i suoi primi scritti letterari e di critica d'arte. Nel 1916, insieme agli architetti Jacobus Johannes Pieter Oud e Jan Wils, diede vita all'associazione De Stijl.\nDe Stijl.\nNel 1917 con Piet Mondrian fond\u00f2 la rivista De Stijl che decantava il radicale \"rinnovamento dell'arte\" e intorno alla quale nacque il movimento del neoplasticismo. Alla rivista partecip\u00f2 scrivendo su svariati argomenti e firmandosi spesso con pseudonimi: come poeta si firmava J.K. Bonset, come filosofo A. Camini. Attraverso la rivista ebbe contatti con gli esponenti di gran parte delle avanguardie europee.\nI contatti con il Bauhaus.\nNel 1919 su invito di Viking Eggeling ed Hans Richter van Doesburg si rec\u00f2 a Berlino, portando con s\u00e9 i primi film astratti, la collezione della rivista De Stijl e fotografie dei lavori neoplastici. La notte di Natale, in casa di Bruno Taut, van Doesburg incontr\u00f2 Walter Gropius, Adolf Meyer, Fred Forbat e diversi studenti del Bauhaus. Gropius dopo aver esaminato il materiale auspic\u00f2 la presenza di van Doesburg a Weimar.\nNel 1921 con la nuova moglie P\u00e9tro-Nelly van Moorsen nel mese di aprile si trasferirono a Weimar, con l'intento di essere immesso nel corpo docente del Bauhaus.\nNel 1922 collabor\u00f2 anche alla rivista dada M\u00e9cano con Kurt Schwitters, Jean Arp e Tristan Tzara.\nLa pittura aveva il compito di valorizzare l'architettura. La sua pittura \u00e8 caratterizzata dall'utilizzo di colori primari e forme geometriche elementari, come linee e quadrati. Nel 1925 la Bauhaus pubblica a Monaco uno scritto sui principi basilari delle arti plastiche \"Grundbegriffe der neue Gestaltenden Kunst\".\nNel 1927 realizz\u00f2 il restauro del Caf\u00e8 de l'Aubette a Strasburgo insieme a Hans Arp e Sophie Taeuber; in questo intervento \u00e8 evidente la sua visione spaziale mediante sintesi geometrica e colori puri. L'anno prima della sua morte progett\u00f2 di costituire un nuovo gruppo d'avanguardia; tale decisione probabilmente derivava dall'amarezza per l'esperienza negativa dell'incontro con il Bauhaus di Walter Gropius a Weimar. Nel 1930 il suo atelier parigino sar\u00e0 nuova sede per il movimento De stijl. Nel 1931, anno della sua morte, finir\u00e0 anche l'avventura del movimento De Stijl.\nLo studio della composizione grafica e tipografica tra libro, rivista e manifesto.\nNel corso della propria carriera Theo Van Doesburg si \u00e8 relazionato con il mondo della stampa editoriale esprimendo il suo pensiero critico in linea con il proprio ideale elementarista. \nL\u2019autore, all\u2019interno dello scritto del 1929 \u201cIl libro e la sua composizione\u201d, si esprime in maniera chiara e concisa su questo tema, esplicitando sin da subito quale sia il giusto ed appropriato modo di concepire il libro nella sua totalit\u00e0: \u201cil libro, come la casa, non deve essere solamente utile, ma anche bello o, quantomeno, gradevole a vedersi\u201d.\nPer rendere chiaro questo suo punto di vista, Van Doesburg fa riferimento a due esempi di artefatti concepiti in maniera errata o quantomeno non curata. Il primo di questi \u00e8 la collana francese \u201cGiallo limone\u201d; i libri che la compongono hanno pagine di grandezza differente tra loro, caratteri poco leggibili e sillabe non inchiostrate in maniera equilibrata. Questo tipo di artefatto \u00e8 definito \u201cautomatico\u201d, cio\u00e8 visto semplicemente come \u201cun susseguirsi di fatti ed avvenimenti\u201d, senza porre alcuna attenzione al fattore estetico dell\u2019oggetto. In netto contrasto con il primo esempio, l\u2019autore fa poi riferimento al libro composto \u201cdinamicamente\u201d, ovvero una specifica categoria di libri dell\u2019epoca costruiti in maniera virtuosa, attraverso l\u2019aggiunta di elementi superflui, l\u2019uso abbondante del colore e la scelta di un solo carattere uniforme. Essendo il libro spesso visto anche come strumento di riflessione, la composizione dinamica non \u00e8 sostenibile: la sovrapposizione di colori e immagini e i caratteri decisamente troppo grandi concorrono alla restituzione di un\u2019immagine aggressiva del libro. Questi ultimi sono considerati nell\u2019accezione propria dei futuristi e in seguito dei dadaisti, cio\u00e8 quella di \u201cdistruggere definitivamente (\u2026) la classica veste del libro\u201d.\nNonostante l\u2019autore non condivida le caratteristiche della composizione dinamica, egli considera comunque un pregio il fatto che tali movimenti abbiano sottolineato, tramite un atteggiamento creativo nei confronti della tipografia e dell\u2019impostazione del libro, \u201cla duplice necessit\u00e0 del leggere e del vedere\u201d. \u00c8 proprio da questo fenomeno che \u201cnasce l\u2019elemento essenziale della moderna composizione del libro\u201d.\nIl libro dinamico viene per\u00f2 snaturato nel suo significato letterario, e proprio in merito a ci\u00f2 il movimento De Stijl si pone come scopo quello di conferirgli una composizione moderna.\nUna delle principali riflessioni di Van Doesburg su questo tema riguarda la relazione tra libro e arte. Egli afferma che \u201cil libro non \u00e8 un quadro, il quadro \u00e8 un\u2019opera d\u2019arte. Il libro invece contiene l\u2019opera d\u2019arte: quella letteraria. Il suo valore, letterario o poetico, si cela dietro la superficie: la composizione tipografica del periodo, i caratteri, la rilegatura. Che il libro sia stampato bene o male, non cambia il valore del suo contenuto, l\u2019elemento letterario o poetico resta inalterato. Un libro di scarso valore non diverr\u00e0 certo migliore grazie ad espedienti grafici\u201d.\nVan Doesburg evidenzia quindi la necessit\u00e0 di una nuova dimensione \u201cplastica\u201d, nella quale la pagina venga vista integralmente nel suo insieme e che tenga conto dell\u2019elemento spaziale nella costruzione tipografica.\nSi raggiunge quindi un equilibrio grazie al controllo totale dei mezzi grafici (la pagina bianca, il testo, il colore ed il materiale fotografico) senza tralasciare il rapporto tra spazi bianchi e testo che, opportunamente calibrato, dona al libro un effetto \u201cstimolante\u201d. \nLa nuova tipografia elementare deve perci\u00f2 sfruttare lo spazio bianco in proporzione alla posizione dei caratteri, mentre la scelta di questi ultimi deve essere effettuata rispetto alla forza e all\u2019energia del testo. \nSecondo questi canoni era possibile dunque modernizzare e migliorare il libro, non come opera d\u2019arte in s\u00e9, ma come oggetto che ha la funzione di contenerla e valorizzarla.\nRelativamente al tema della tipografia e della composizione si pu\u00f2 fare riferimento anche allo studio e alla realizzazione di copertine e manifesti. Un esempio \u00e8 la copertina del libro \u201cGrundbegriffe der neuen gestaltenden Kunst\u201d disegnata da Doesburg e Laszlo Moholy-Nagy nel 1925. In questo caso, il design era considerato come una pura rappresentazione delle essenze neoplastiche: due barre nere ortogonali coperte da carattere bianco dividono lo spazio in quattro rettangoli di dimensioni diverse, mantenendo una composizione asimmetrica con aree di rosso giallo, blu e bianco.\nNel 1921, Theo Van Doesburg e Piet Mondrian decisero di allargare il pubblico del loro movimento e di ridisegnare l'aspetto della rivista De Stijl, cambiando la copertina e il sottotitolo in \u201cInternational Monthly\u201d. In quel contesto, Van Doesburg produsse un nuovo design per la rivista che prevedeva il titolo stampato in nero sulle lettere in grassetto rosso \u201cNB\u201d - nieuw beelding (nuova oggettivit\u00e0)- che cre\u00f2 una leggera illusione di spazio. Con lo spazio negativo dominante, Doesburg bilanci\u00f2 accuratamente il testo all'interno di una composizione asimmetrica usando solo il bianco e il nero. Nel rinnovare il periodico, inoltre, Van Doesburg sottoline\u00f2 la natura pragmatica e funzionale del progetto, passando da una struttura a colonna singola a una costituita da due colonne, favorendo la lettura qualora la rivista fosse stata piegata in due per essere spedita via posta.\nNel corso degli anni \u201820 Van Doesburg si avvicin\u00f2 anche alla corrente dadaista. Strinse forti rapporti con questi artisti, tanto da fondare una nuova rivista con Schwitters chiamata \"M\u00e9cano\", in cui ricorreva il celebre principio dadaista del rifiuto del passato. Sempre con la collaborazione di Schwitters, nel 1922 realizz\u00f2 il famoso manifesto \"Kleine Dada Soir\u00e9e\" (Small Dada Evening). Il poster presenta una combinazione casuale e affollata di diversi caratteri, con l\u2019aggiunta della scritta \u201cDADA\u201d in rosso disposta in diverse direzioni. Emerge anche un aspetto strettamente legato al De Stijl, cio\u00e8 l\u2019utilizzo di una tavolozza composta esclusivamente da rosso bianco e nero.\nL\u2019operato di Theo Van Doesburg per la modernizzazione delle arti grafiche \u00e8 stato dunque determinante anche in virt\u00f9 di questo crocevia di correnti neoplastica e dadaista, movimenti che seppure opposti sono in qualche modo complementari: se Dada voleva eliminare le vecchie convenzioni, De Stijl voleva costruirne di nuove a partire da una precisa struttura. Portavoce di una nuova composizione grafica nel campo del libro, della rivista e del manifesto, l\u2019opera che pi\u00f9 rappresenta Van Doesburg \u00e8 proprio De Stijl: sempre diversa, alla ricerca di elementi nuovi da analizzare e proporre, all'avanguardia ed elegante."}
{"id": "451640", "revid": "339392", "url": "https://it.wikipedia.org/wiki?curid=451640", "title": "Memphis, Tennessee", "text": ""}
{"id": "451641", "revid": "4711", "url": "https://it.wikipedia.org/wiki?curid=451641", "title": "Minneapolis, Minnesota", "text": ""}
{"id": "451642", "revid": "2162942", "url": "https://it.wikipedia.org/wiki?curid=451642", "title": "Della Rovere", "text": "I Della Rovere furono una nobile famiglia italiana, originaria di Savona, in Liguria, il cui nome \u00e8 legato soprattutto alle vicende del Ducato di Urbino e dello Stato Pontificio.\nStoria.\nOrigini.\nLa nobilt\u00e0 della dinastia, nonostante i componenti fossero inizialmente di modeste origini, venne fatta derivare dall'omonima casata torinese dei conti di Vinovo (In Piemonte il nome della casata era conosciuto in lingua locale come Dla Rol), di cui adottarono lo stemma azzurro con la quercia dorata.\nIn armoriale, sono infatti attestati a Torino, Casale Monferrato, Cividale, Urbino e Savona:\nSisto IV papa.\nIl primo eminente personaggio della stirpe fu Francesco (1414-1484), divenuto Papa nel 1471 con il nome di Sisto IV. Grazie ai privilegi ottenuti dall'elezione al soglio pontificio, i Della Rovere ricoprirono importanti cariche ecclesiastiche e civili e furono condottieri della Chiesa. Un altro grande pontefice appartenuto alla famiglia fu Giulio II.\nDal 1508 i Della Rovere ottennero il ducato di Urbino e nel 1513 la citt\u00e0 di Pesaro. Il duca Guidobaldo da Montefeltro non aveva prole maschile e adott\u00f2 per la successione il nipote Francesco Maria I Della Rovere, figlio della sorella Giovanna e di Giovanni Della Rovere, signore di Senigallia e congiunto di Sisto IV. Francesco Maria e la moglie Eleonora Gonzaga inaugurarono la linea dinastica Montefeltro Della Rovere che si estinguer\u00e0 nel 1631 con la scomparsa dell'ultimo duca di Urbino Francesco Maria II e della nipote granduchessa consorte di Toscana Vittoria, nel 1694, che aveva ereditato il patrimonio dell'avo, ma non il ducato, subito annesso allo Stato Pontificio. I Della Rovere unirono nel nuovo blasone ducale il loro simbolo, la quercia, all'alloro dei Montefeltro,\nNel 1625 Francesco Maria II, dietro pressione del papa Urbano VIII, cedette il ducato ad un governatore ecclesiastico. I beni della casata furono trasferiti a Firenze in seguito alle nozze di Vittoria della Rovere con Ferdinando II de' Medici, mentre il ricco patrimonio librario fu incorporato nella Biblioteca Apostolica Vaticana. Il granduca Gian Gastone (1671-1737) e la sorella Anna Maria Luisa (1667-1743) furono gli ultimi discendenti da quel matrimonio.\nLucrezia, sorella minore dell'ultima duchessa di Urbino Livia Della Rovere, figlie di Ippolito e di Isabella Vitelli, spos\u00f2 nel 1609 l'aristocratico di origini pisane Marcantonio Lante (1566-1643), marchese di Castelleone di Suasa e di San Lorenzo in Campo. La loro unione diede vita al ramo Lante Montefeltro Della Rovere, ancora oggi rappresentato.\nIn onore del papa Sisto IV si chiam\u00f2 cos\u00ec la Cappella Sistina, in seguito affrescata, per volere di Giulio II (nipote del precedente), dai pi\u00f9 significativi artisti dell'epoca, tra cui Michelangelo, Perugino, Botticelli, Ghirlandaio, Pinturicchio, Luca Signorelli, Biagio d'Antonio e altri.\nRamo ligure.\nFino al XVIII secolo prosper\u00f2 anche una linea ligure del casato, il cui ultimo esponente di rilievo fu Francesco Maria Della Rovere, doge della Repubblica di Genova dal 1765 al 1767.\nDuchi d'Urbino (1508-1516, 1521-1625).\nIl Ducato, gi\u00e0 sotto il controllo dello Stato Pontificio dal 1625, ne viene assorbito entro i confini alla morte dell'ultimo Duca. Le collezioni artistiche dei Della Rovere andarono all'ultima discendente Vittoria, sposa di Ferdinando II de' Medici, e quindi trasferite in larga parte a Firenze."}
{"id": "451649", "revid": "599013", "url": "https://it.wikipedia.org/wiki?curid=451649", "title": "Reggie Miller", "text": "Soprannominato \"Killer Miller\" per l'eccezionale abilit\u00e0 nel tiro da tre punti, \u00e8 ritenuto uno dei pi\u00f9 grandi tiratori della storia dell'NBA. \u00c8 membro del Naismith Memorial Basketball Hall of Fame dal 2012.\nBiografia.\nNel 1995 ha scritto un libro assieme a Gene Wojciechowski dal titolo I Love Being the Enemy: \u00e8 un diario dell'annata degli Indiana Pacers nella stagione 1994-95.\nCaratteristiche tecniche.\nLe sue qualit\u00e0 balistiche lo pongono nell'\u00e9lite dei migliori tiratori di sempre; prima di essere superato da Ray Allen, \u00e8 stato il giocatore col maggior numero di triple tentate e realizzate in NBA, sia in regular season che nei playoff.\nCarriera.\nNBA.\n1987-1993.\nDopo aver frequentato uno degli atenei pi\u00f9 prestigiosi di tutti gli USA, UCLA, viene selezionato come 11\u00aa scelta assoluta nei draft del 1987. La sua scelta \u00e8 accompagnata da notevoli polemiche: Miller \u00e8 un ragazzo dal fisico leggerissimo (appena nato i medici avrebbero voluto addirittura fratturargli le ossa delle gambe per poterle ricostruire) e nell'Indiana girano voci che Miller \u00e8 stato scelto soltanto perch\u00e9 \u00e8 il fratello di Cheryl Miller, una delle giocatrici di basket pi\u00f9 forti di sempre.\nAd Indianapolis Miller dimostra lentamente di non essere solo il fratello di Cheryl; nonostante il fisico smilzo, \u00e8 infatti in grado di portare un buon bottino di punti soprattutto grazie alle sue straordinarie capacit\u00e0 balistiche nel tiro da tre punti. I risultati di squadra sono per\u00f2 deficitari e Miller non riesce a giocare nessuna partita di play-off. La prima stagione di esordio nei play-off per Miller \u00e8 quella del 1989-1990, dove i Pacers vengono eliminati al primo turno in sole quattro partite dai Detroit Pistons di Isiah Thomas. L'anno dopo arriva un'altra eliminazione al primo turno, questa volte da parte dei Boston Celtics. Stessa sorte l'anno seguente contro i Celtics: ad Indianapolis intanto si gettano le basi di quella squadra che dar\u00e0 tante soddisfazioni negli anni '90. Arrivano il centro olandese Rik Smits e l'ala grande Dale Davis. Nella stagione 1992-93 arriva la quarta eliminazione consecutiva al primo turno dei play-off. Gli avversari sono per la prima volta nell'ultimo decennio del XX secolo i New York Knicks che diventeranno in fretta gli avversari per eccellenza dei Pacers nei play-off.\n1993-1995.\nAll'inizio della stagione 1993-94 a coach Bob Hill subentra Larry Brown, allenatore che era riuscito ad ottenere ottimi risultati da tutte le squadre che aveva allenato. Nei play-off i Pacers rompono la striscia che li vedeva perdenti al primo turno, battendo prima gli Orlando Magic in tre partite e poi gli Atlanta Hawks in sei partite. Intanto nella Eastern Conference in contumacia Michael Jordan che era andato a giocare a baseball, i favoriti erano diventati i Knicks. Pacers e Knicks si incontrano nella finale di Conference e New York \u00e8 decisamente favorita. I Knicks vincono le prime due partite, per poi perdere la terza e la quarta ad Indianapolis. Gara-5 \u00e8 al Madison Square Garden, e i Knicks sono imbattuti in casa nella post-season. \u00c8 in gara-5 che Miller si esalta iniziando la propria ascesa: i Knicks controllano abilmente la partita e all'inizio del 4\u00ba quarto sono in vantaggio di circa 20 punti. Miller si infiamma nel 4\u00ba quarto segnando 25 punti in 12 minuti con 5 canestri da tre punti. I Knicks sono risucchiati nel punteggio e perdono la partita. Ad un certo punto della sfuriata offensiva di Miller Spike Lee, tifosissimo dei Knicks, si alza dal suo posto vomitando addosso a Miller numerosi insulti tanto che Miller dopo l'ennesima tripla si gira verso il regista mimando il gesto dello strozzamento per fargli capire di stare zitto. La serie si chiude per\u00f2 a favore dei Knicks che espugnano Indianapolis, chiudono gara-7 con un tap-in vincente di Patrick Ewing.\nL'anno dopo Pacers e Knicks si trovano di nuovo di fronte, questa volta un turno prima rispetto all'anno prima. I Pacers hanno eliminato gli Hawks al primo turno in tre gare. New York ha il vantaggio del fattore campo. In gara-1 al Madison Square Garden Miller fa un'altra delle sue sfuriate. A 18 secondi dalla fine i Pacers sono sotto di 6 punti. Segna un canestro da tre punti per dimezzare il distacco. Va poi a pressare la rimessa di New York rubando palla sotto canestro. Invece di tirare da sotto palleggia fuori dall'arco e tira da tre per il pareggio. I Knicks che sopra di 6 pensavano di aver vinto sbagliano l'azione dopo e Miller subisce fallo; segna i due tiri liberi. Con 8 punti in 18 secondi Miller conquista gara-1. I Pacers questa volta vincono la serie e accedono alla finale della Eastern Conference dove vengono per\u00f2 eliminati in gara 7 dagli Orlando Magic.\n1995-1998.\nIndiana continua ad essere una delle favorite della Conference, ma con il ritorno in campo di Jordan nel 1995 i Chicago Bulls tornano ad essere una delle squadre pi\u00f9 forti. In quei due anni le ambizioni dei Pacers si fermano sempre troppo presto: nei play-off del 1996 vengono eliminati al primo turno dagli Hawks, mentre nella stagione 1996-97 non raggiungono neanche i play-off.\nL'anno dopo i Pacers tornano prepotentemente nei play-off, grazie anche al cambio di allenatore visto che a Larry Brown era succeduto Larry Bird, eliminando prima i Cleveland Cavaliers in 4 partite e poi i rivali di New York in 5. In gara tre di questa serie i Knicks sono avanti di 3 punti a 5 secondi dalla fine; Miller riesce a liberarsi dalla marcatura e mettere la tripla che porta la partita ai supplementari, nei quali con una sfuriata consegna la vittoria ai Pacers. Nella finale della Eastern Conference Indiana incontra i Bulls di Jordan, reduci da due titoli e che non hanno mai dovuto giocare una gara 7 nei play-off dei due anni precedenti. Chicago si porta avanti 2-0 e Miller si ritrova con un doloroso problema ad una caviglia. In gara 3 riesce per\u00f2 a segnare 13 punti nell'ultimo quarto, compresi i tiri liberi che portano il risultato sul 107-105 finale. In gara 4 i Bulls sono avanti di 1 punto a 0,7 secondi dalla fine. I Pacers hanno una rimessa da met\u00e0 campo; Miller \u00e8 marcato da Jordan, ma riesce a liberarsi, forse anche con un fallo, e a segnare la tripla della vittoria da circa 10 metri. Nonostante questi tiri realizzati i Bulls vincono la serie in 7 gare.\nLa sconfitta con New York e la finale NBA.\nL'anno dopo Jordan si ritira nuovamente e i Pacers tornano ad essere i favoriti per la vittoria della Eastern Conference. Vincono facilmente i primi due turni eliminando prima i Milwaukee Bucks e poi i Philadelphia 76ers, vincendo entrambe le serie senza perdere neanche una partita. In finale incontrano nuovamente i Knicks che partono da svantaggiati nella serie essendo senza Ewing. Affidandosi per\u00f2 all'estro delle due guardie Allan Houston e Latrell Sprewell i Knicks riescono sorprendentemente a vincere la serie in sei gare. Per i Pacers \u00e8 una delusione incredibile. L'anno dopo Miller trova in Jalen Rose un giocatore maturo, capace di affiancare il cecchino dei Pacers che ha 35 anni. I play-off del 2000 sono la copia di quelli dell'anno prima: eliminazione dei Bucks al primo turno, questa volta in cinque gare, dei 76ers al secondo turno, questa volta in sei gare, e finale di Conference di nuovo contro i Knicks. Con la serie sul risultato di 3-2 in favore dei Pacers, Miller evita una pericolosa gara-7, segnando 5 triple nel secondo tempo e chiudendo gara-6 con 34 punti, dando diritto ai Pacers di giocare per la prima volta nella loro storia la finale NBA. In finale i Pacers si trovano di fronte i Los Angeles Lakers di Shaquille O'Neal e Kobe Bryant; nonostante una buona serie complessiva i Pacers perdono la finale per 4-2.\nLa fine del ciclo Bird e gli anni di transizione.\nDopo la sconfitta Larry Bird che aveva portato la squadra a due finali della Eastern Conference e ad una finale NBA lascia la squadra. Al suo posto viene assunto Isiah Thomas. La squadra \u00e8 ormai vecchia e molti scambi sul mercato per ringiovanirla tendono invece ad indebolirla. Nei play-off del 2001 i Pacers affrontano i 76ers, poi finalisti, perdendo per 3-1, anche se l'unica vittoria \u00e8 segnata da una tripla allo scadere di Miller. Nei play-off del 2002 arriva una nuova sconfitta al primo turno, questa volta per mano dei New Jersey Nets anch'essi futuri finalisti. L'anno dopo si conclude il ciclo Thomas alla guida dei Pacers con un'eliminazione al primo turno da parte dei Celtics. Intanto Miller con l'avanzare degli anni lasciava il testimone di principale leader offensivo della squadra ad altri giocatori, tra i quali spicca Jermaine O'Neal. Con l'arrivo di Rick Carlisle sulla panchina di Indiana i Pacers tornano a far strada nei play-off, arrivando nella stagione 2003-04 alla finale di Conference dove per\u00f2 perdono dai Detroit Pistons. L'estate del 2004 vede Miller annunciare che la stagione 2004-05 sarebbe stata l'ultima della sua carriera. I Pacers hanno potenzialmente una squadra per vincere il titolo ma una rissa scoppiata in una partita di regular season a Detroit compromette la stagione, dato che Ron Artest viene squalificato per il resto della stagione e O'Neal e Stephen Jackson per un numero cospicuo di partite. Nonostante i 40 anni Miller continua a offrire ottime prestazioni, ma i Pacers vengono eliminati al secondo turno dei play-off sempre dai Pistons. Gara-6 della serie \u00e8 l'ultima partita giocata da Miller in carriera.\nNazionale.\n\u00c8 stato campione olimpico con la maglia statunitense ai Giochi olimpici di Atlanta 1996. \u00c8 stato anche campione del mondo, sempre con la nazionale USA, ai campionati mondiali di basket 1994. Ha chiuso la sua esperienza in nazionale a 37 anni nei mondiali casalinghi di Indianapolis 2002.\nRiconoscimenti.\nPersonali.\nDetiene alcuni record NBA, tra cui il maggior numero di stagioni consecutive con almeno 100 triple realizzate (15 stagioni) e, fino al 10 febbraio 2011, il record per il maggior numero di tiri da tre punti realizzati di sempre (2.560 triple), quando \u00e8 stato prima affiancato e poi superato da Ray Allen, nel match dei Boston Celtics (squadra di Allen), contro i Los Angeles Lakers, e da Stephen Curry il 23 gennaio 2021 con i Golden State Warriors contro gli Utah Jazz. Ha inoltre giocato per 5 volte l'All Star Game ed \u00e8 stato inserito per tre volte nel terzo quintetto ideale NBA. La sua maglia di gioco, il numero 31, \u00e8 stata ritirata dagli Indiana Pacers il 30 marzo 2006.\nNel 2012 \u00e8 stato scelto e inserito nel Naismith Memorial Basketball Hall of Fame."}
{"id": "451652", "revid": "767487", "url": "https://it.wikipedia.org/wiki?curid=451652", "title": "Strade perdute", "text": "Strade perdute (\"Lost Highway\") \u00e8 un film del 1997 diretto da David Lynch. \u00c8 una crime story considerabile un esempio di film noir moderno, ma con immaginario e tematiche surreali. Lynch ne ha scritto la sceneggiatura insieme a Barry Gifford. La colonna sonora originale \u00e8 stata composta da Angelo Badalamenti.\nTrama.\nFred Madison, musicista jazz, risponde al citofono di casa sua e sente le parole \u00abDick Laurent \u00e8 morto\u00bb. La reazione di Fred mostra che questo misterioso messaggio non sembra dirgli nulla. Fred \u00e8 sposato con Ren\u00e9e, ma sospetta che lei lo tradisca. Una mattina, Ren\u00e9e trova un pacco fuori dalla loro casa. Al suo interno, \u00e8 presente una videocassetta che mostra una ripresa dell'esterno della loro abitazione. Licenziata la cassetta come \"una pubblicit\u00e0 di qualche agente immobiliare\", la coppia ne trova una seconda il giorno successivo. Questo filmato \u00e8 pi\u00f9 lungo del primo e mostra anche l'interno della villa: dal salotto la videocamera si sposta nella camera da letto, dove Fred e Ren\u00e9e stanno dormendo.\nLa polizia \u00e8 incapace di risolvere il mistero; non ci sono serrature forzate in casa. La stessa sera, Ren\u00e9e porta Fred ad un party a casa di Andy, con il quale sembra evidente che Ren\u00e9e abbia una relazione. Mentre Ren\u00e9e si diverte con Andy, Fred incontra un uomo, identificato poi soltanto come \"Uomo Misterioso\" - un individuo dal pallore cadaverico che inizia una conversazione estremamente criptica con Fred (che ha gi\u00e0 visto il volto dell'uomo precedentemente in un'allucinazione). L'Uomo Misterioso chiede a Fred di chiamare a casa propria, per dimostrargli che si trova l\u00ec nello stesso istante in cui gli \u00e8 di fronte. Fred fa la chiamata e prima che possa chiedergli spiegazioni sulla sua ubiquit\u00e0 e come abbia fatto ad entrare in casa sua, l'Uomo Misterioso se ne va. Fred, turbato dall'incontro, chiede informazioni ad Andy, il quale gli rivela che l'Uomo Misterioso \u00e8 amico di Dick Laurent.\nFred porta Ren\u00e9e a casa per controllare se \u00e8 tutto a posto. La casa, che di giorno, con i suoi corridoi e muri obliqui, appare un capolavoro architettonico, diventa angosciante ed oscura di notte. Fred entra in un corridoio oscuro, lo percorre e scompare. La mattina dopo, Fred trova un'altra videocassetta fuori da casa sua. Sembra identica all'ultima ricevuta, ma questa volta Fred \u00e8 ripreso sul pavimento della camera da letto accanto al corpo smembrato di Ren\u00e9e. Fred non capisce cosa stia accadendo e si ritrova in una stazione di polizia dove un detective lo sta picchiando, accusandolo di essere un assassino.\nFred viene incarcerato per l'omicidio di Ren\u00e9e, sebbene non riesca a ricordare di averlo commesso. In prigione soffre di un tracollo psico-fisico: \u00e8 insonne, \u00e8 affetto da continue emicranie e ha visioni dell'omicidio. Durante una delle sue notti insonni, ha una strana crisi e, il mattino seguente, al suo posto, in cella, viene trovato un giovane di nome Pete Dayton. La polizia \u00e8 sbalordita, sconvolta e incerta su come abbia fatto Fred Madison ad evadere da una prigione di massima sicurezza e su come Pete Dayton sia finito nella sua cella. Poich\u00e9 Pete non ha commesso nessun reato, viene rilasciato e torna a casa dai suoi genitori, ma viene seguito da una pattuglia della polizia, che lo tiene costantemente d'occhio.\nPete torna all'officina dove lavora come meccanico. Uno dei suoi tanti clienti \u00e8 Mr. Eddy, un gangster del posto, di cui gode di una spiccata simpatia. Mr. Eddy invita Pete a fare un giro in macchina, in modo che lui possa capire dove sia il guasto. Una volta sistemato il motore, si rimettono in marcia. Durante la guida, un'automobile fa un sorpasso azzardato e Mr. Eddy, non digerendo il gesto poco rispettoso nei suoi confronti, insegue lo sventurato conducente, lo tampona e lo picchia a sangue, lasciandolo sofferente sul ciglio della strada. Intanto, i due poliziotti che pedinano Pete riconoscono Mr. Eddy con un altro nome: Dick Laurent.\nLaurent torna all'officina il giorno dopo, accompagnato da una ragazza bionda di nome Alice, che colpisce immediatamente Pete. Lei lo va a trovare nell'officina stessa, questa volta da sola; i due finiscono a letto insieme e cominciano a frequentarsi. Pete soffre di uno stress psicologico simile a quello che aveva afflitto Fred; non ha nessun ricordo dell'incidente che lo ha portato in prigione (al contrario dei suoi genitori, che per\u00f2 si rifiutano di raccontarglielo), inganna la sua fidanzata Sheila (che lo lascia) e viene avvertito, con tono minaccioso da Mr. Eddy, che sospetta ci sia una relazione tra lui e Alice. \nAlice rivela a Pete, in uno dei loro incontri, che \u00e8 coinvolta nella pornografia, essendo stata costretta da Laurent. Spiega anche di essere stata abbordata in un locale, lo \"Smoke\" (lo stesso in cui Ren\u00e9e aveva incontrato Andy), con la promessa di trovare lavoro. Stanca di tutto questo, progetta di fuggire insieme a Pete. Il piano prevede di aggredire Andy (amico di Ren\u00e9e), derubarlo, ed, infine, vendere la refurtiva ad un ricettatore amico di Alice, ottenendo cos\u00ec i soldi per iniziare la loro vita insieme.\nDopo aver ricevuto un'intimidazione omicida di Laurent al telefono - che include un breve inquietante monologo dell'Uomo Misterioso - Pete va all'appartamento di Andy come organizzato, contrariamente al previsto per\u00f2 durante la colluttazione con Andy quest'ultimo rimane ucciso. Quindi, Pete scappa assieme ad Alice con la refurtiva (non prima di vedere il tradimento di Alice in visioni). I due viaggiano in macchina nel deserto, dove Alice dice che si incontreranno col ricettatore. Raggiungono una piccola casa, ma al suo interno non c'\u00e8 ancora nessuno. Alice e Pete fanno l'amore appassionatamente, ma all'apice del piacere Alice sussurra le parole \"non mi avrai mai\" all'orecchio di Pete, prima di alzarsi in piedi ed entrare all'interno della casa. Quando Pete si rialza, troviamo al suo posto Fred Madison. Fred entra nella casa, dentro cui si trova ora l'Uomo Misterioso, che gli confessa che quella donna non \u00e8 Alice, ma sua moglie Ren\u00e9e.\nVolendosi vendicare su Laurent per il suo coinvolgimento con Ren\u00e9e/Alice, Fred va all'hotel dove la coppia sta condividendo una stanza. Appena Ren\u00e9e/Alice lascia la stanza, Fred entra e picchia Laurent, per poi chiuderlo nel portabagagli della sua auto. Fred torna a guidare nel deserto, si ferma e libera Laurent dal bagagliaio per ucciderlo. Nella colluttazione tra i due provvidenziale \u00e8 l'intervento dell'Uomo Misterioso, che mette un coltello nella mano di Fred consentendogli di tagliare la gola a Laurent. Quindi, lo stesso Uomo Misterioso d\u00e0 il colpo di grazia a Laurent, sparandogli. Fred torna poi alla sua casa, dove suona il citofono e, quando qualcuno apre il ricevitore, sussurra \"Dick Laurent \u00e8 morto\". Allontanandosi da casa sua sopraggiunge una macchina della polizia che d\u00e0 inizio ad un inseguimento stradale. Il film termina con Fred inseguito lungo un'autostrada da diverse auto della polizia - Fred ha un'altra crisi, simile a quella vissuta in prigione, e inizia a muoversi convulsamente, mentre il suo volto inizia a deformarsi la pellicola termina e la scena fa posto ai crediti di coda.\nColonna sonora.\nLa colonna sonora di \"Strade perdute\" \u00e8 stata prodotta da Trent Reznor, leader dei Nine Inch Nails e pubblicata per la Interscope Records. Include brani originali di Angelo Badalamenti, Barry Adamson, Trent Reznor, Marilyn Manson e Danny Lohner, assieme a brani non originali di altri artisti tra cui David Bowie e i Rammstein.\nLe registrazioni delle composizioni di Badalamenti e Adamson si sono svolte principalmente a Praga, mentre alcune composizioni aggiuntive sono state registrate a Londra.\nResponsabile del sound design \u00e8 stato lo stesso Lynch, che si \u00e8 servito di alcune delle numerose registrazioni sperimentali effettuate a Praga, di cui non aveva previsto l'uso se non durante la post-produzione.\nDurante queste sessioni ha registrato le musiche orchestrali, deliberatamente eseguite con corde fuori tono, attraverso dei microfoni inseriti all'interno di alcune bottiglie.\nSceneggiatura.\nLa sceneggiatura \u00e8 stata pubblicata in italiano nel 1997 da Bompiani. \u00c8 uscita fuori catalogo dopo pochi anni ed \u00e8 di difficile reperibilit\u00e0."}
{"id": "451655", "revid": "110157", "url": "https://it.wikipedia.org/wiki?curid=451655", "title": "Nuovi giorni di settembre", "text": "Nuovi giorni di settembre \u00e8 un album di Pippo Pollina pubblicato nel 1991 da Zytglogge in formato CD.\nIl disco.\nI testi e le musiche del disco sono di Pippo Pollina, gli arrangiamenti e e la produzione artistica di Stefano Neri. Il disco \u00e8 stato registrato e mixato da Martin Pearson negli studi DRS Zurigo e IDG Music Ltd. Baar nell'agosto 1991."}
{"id": "451656", "revid": "124123", "url": "https://it.wikipedia.org/wiki?curid=451656", "title": "Giovanni Francesco Bellezia", "text": "Biografia.\nAppartenente a una famiglia originaria di Lanzo, nacque a Torino nel 1602 e si laure\u00f2 in legge all'Universit\u00e0 di Torino nel 1622. Dal 1612 \u00e8 proprietario di una \"vigna\" nei pressi dell'attuale strada San Mauro, ai piedi della collina di Torino; \u00e8 l'attuale Villa d'Agli\u00e8. Ereditata dal padre, la utilizzer\u00e0 come residenza alternativa a quella nel centro della citt\u00e0, utilizzandola anche come rifugio sicuro durante l'epidemia di peste a Torino, pur senza abbandonare la citt\u00e0. \u00c8 a lui che si deve la realizzazione dei muraglioni che sostengono il giardino della villa, creando la spianata che caratterizza il piazzale antistante.\nNel 1625 fu eletto decurione e nel 1628 fu nominato primo sindaco della citt\u00e0. Due anni dopo, nel 1630, Torino fu colpita da una gravissima epidemia di peste che uccise 8.000 persone e caus\u00f2 un esodo che ridusse la popolazione a soli 3.000 abitanti. Bellezia rimase sempre a Torino, anche quando fu abbandonata dalla famiglia Savoia, rifugiatasi a Cherasco, e da tutti gli altri magistrati. Fu colpito egli stesso dalla peste, ma affront\u00f2 con risolutezza tutte le emergenze, tra cui l'isteria popolare nei confronti dei presunti untori e gli episodi di sciacallaggio.\nFu inoltre il principale rappresentante del Ducato di Savoia ai negoziati della pace di Vestfalia nel 1648, nonch\u00e9 giudice della Camera dei conti e infine presidente del Senato piemontese.\nMor\u00ec a Torino nel 1672 e venne sepolto nella chiesa dei Santi Martiri."}
{"id": "451658", "revid": "4507", "url": "https://it.wikipedia.org/wiki?curid=451658", "title": "Gianfrancesco Bellezia", "text": ""}
{"id": "451659", "revid": "4507", "url": "https://it.wikipedia.org/wiki?curid=451659", "title": "Gi\u00f2 Francesco Bellezia", "text": ""}
{"id": "451661", "revid": "729019", "url": "https://it.wikipedia.org/wiki?curid=451661", "title": "Simon Webster", "text": "Ha indossato la maglia della Nazionale scozzese per la prima volta il 6 settembre 2003 contro l'Irlanda (29-10 per gli irlandesi).\nAttualmente gioca nel club Edinburgh Gunners."}
