{"id": "492677", "revid": "599013", "url": "https://it.wikipedia.org/wiki?curid=492677", "title": "Sim\u00e3o Sabrosa", "text": "Biografia.\nHa preso parte a numerose campagne pubblicitarie. Nel 2010 \u00e8 stato scelto come testimonial dalla catena di fast food McDonald's per uno spot pubblicitario in vista dei Mondiali 2010.\n\u00c8 stato inoltre utilizzato come uomo copertina - insieme a Frank Lampard - dell'edizione portoghese del videogioco calcistico FIFA 10.\nNel marzo 2009 chiese un permesso all'Atl\u00e9tico Madrid per poter volare in Portogallo in modo da contribuire alle ricerche del nipote di quattro anni Diogo, scomparso - e poi ritrovato privo di vita, causa annegamento - al mare a Matosinhos.\nCaratteristiche tecniche.\nAgiva prevalentemente da ala sinistra, pur essendo in grado di adattarsi a trequartista. Molto abile nel dribbling - che abbinato a una notevole velocit\u00e0 gli consentiva di saltare con facilit\u00e0 l'avversario - era in grado di eseguire passaggi con estrema precisione.\nEra inoltre uno specialista nell'esecuzione dei calci piazzati, che si trattasse di rigori o di punizioni.\nCarriera.\nClub.\nMuove i suoi primi passi nel settore giovanile dello Sporting Lisbona. Dopo aver trascorso cinque anni nelle giovanili della societ\u00e0 portoghese, viene aggregato in prima squadra all'et\u00e0 di 17 anni.\nEsordisce in prima squadra nel 1997 contro il Gil Vicente (3-0 il finale), trovando la via della rete un minuto dopo il suo ingresso in campo. Il 1\u00ba ottobre 1997 esordisce in Champions League in Lierse-Sporting Lisbona (1-1), subentrando al posto di Pedro Barbosa al 65'.\nVoluto fortemente da Louis Van Gaal, nel 1999 viene acquistato dal Barcellona per 10 milioni di euro. Esordisce con i \"blaugrana\" l'8 agosto 1999 in Valencia-Barcellona (1-0), incontro di andata della Supercoppa di Spagna, subentrando al 60' al posto di Boudewijn Zenden. Il 18 settembre esordisce nella Liga contro l'Alav\u00e9s.\nComplice alcune prestazioni sotto tono, viene relegato in panchina. La perdita del posto da titolare gli causer\u00e0 l'esclusione dagli Europei 2000 con il Portogallo.\nNelle successive stagioni gioca ancora molto bene e convince gli osservatori del Barcellona a proporgli un contratto nella compagine spagnola, con la quale gioca due anni, dal 1999 al 2001 senza convincere e andando spesso in panchina o addirittura in tribuna; Sim\u00e3o decide allora di tornare in Portogallo, nel , che crede in lui e viene ripagato, tanto da arrivare alla conquista del titolo nazionale dopo 15 anni dall'ultimo (2005).\nNel 2006 la compagine portoghese arriva fino ai quarti di finale della Champions League, dove incontra, ed \u00e8 eliminata, proprio dal Barcellona, poi vincitrice del trofeo. Sim\u00e3o segna due gol, uno all'Old Trafford (contro il Manchester United) ed uno ad Anfield (contro il Liverpool).\nNel 2007 il Benfica partecipa alla Champions League, ma non supera la fase a gironi. Partecipa quindi alla fase ad eliminazione diretta della Coppa UEFA e giunge fino ai quarti di finale; Sim\u00e3o segna 4 gol nella competizione.\nIl 26 luglio 2007 passa per 20 milioni di euro all'Atl\u00e9tico Madrid.\nCon i \"colchoneros\" vince la UEFA Europa League nella stagione 2009-2010 (finale contro il Fulham) e nell'agosto 2010 la Supercoppa europea contro l'Inter, servendo in quest'ultima partita l'assist a Sergio Ag\u00fcero in occasione del gol del definitivo 2-0.\nIl 22 dicembre 2010 passa per 900.000 euro al Be\u015fikta\u015f, in Turchia. Il calciatore firma un contratto valido per due anni e mezzo. L'accordo prevede un compenso di 2.2 milioni di euro a salire fino ad un massimo di 2.5 milioni. L'11 maggio 2011 solleva il suo primo trofeo con i bianconeri, battendo l'\u0130stanbul B.B. - suo \u00e8 il tiro decisivo che consegna il trofeo alle \"Aquile Nere\" - ai calci di rigore nella finale della Coppa di Turchia.\nL'8 marzo 2012 affronta l'Atl\u00e9tico Madrid da avversario al Vicente Calder\u00f3n agli ottavi di finale di Europa League, andando a segno contro la sua ex squadra.\nIl 18 agosto 2012 torna in Spagna legandosi per due stagioni all'Espanyol. Complice una condizione fisica approssimativa, il tecnico Mauricio Pochettino lo relega ai margini della rosa. Con l'arrivo di Javier Aguirre sulla panchina dei catalani torna ad essere utilizzato con continuit\u00e0.\nIl 22 maggio 2014 la societ\u00e0 annuncia che il calciatore lascer\u00e0 la squadra a fine stagione.\nDopo un anno di inattivit\u00e0, il 25 giugno 2015 viene tesserato dal NorthEast United, in India. Nominato capitano della squadra, esordisce nella Indian Super League - complice un infortunio che lo costringe a saltare i primi impegni - il 20 ottobre contro il Chennaiyin, subentrando al 74' al posto di Francis Dadzie. Una sua rete su rigore al 90' consente alla squadra di sbloccare l'incontro, poi terminato 2-0. Conclusa l'esperienza in India annuncia il proprio addio al calcio giocato.\nDopo il ritiro.\nIl 14 settembre 2017 assume l'incarico di capo delle relazioni internazionali del Benfica.\nNazionale.\nIn Nazionale ha fatto parte di quasi tutte le formazioni Under-, a cominciare dall'Under 16 nel 1996 per arrivare in nazionale maggiore gi\u00e0 nel 1998.\nNon \u00e8 stato convocato per gli Europei del 2000 a causa del suo rendimento con il Barcellona; ha saltato i Mondiali del 2002 per infortunio.\nHa partecipato agli Europei del 2004, col Portogallo sconfitto in finale dalla Grecia.\nAi Mondiali del 2006, il Portogallo giunge al 4\u00ba posto, sconfitto in semifinale dalla Francia e nella \"finalina\" dalla Germania; Sim\u00e3o segna un gol contro il Messico nella fase a gironi. Agli Europei del 2008, tenutisi in Austria e Svizzera, gioca tre partite senza segnare.\nNelle qualificazioni ai Mondiali del 2010 \u00e8 il capocannoniere del Portogallo con 4 gol.\nIn Sudafrica segna un gol nella larga vittoria contro la Corea del nord (7-0). Il Portogallo esce agli ottavi, sconfitto dalla Spagna, poi vincitrice del torneo.\nIl 27 agosto 2010 annuncia il proprio ritiro dalla Nazionale.\nOltre il calcio.\nNel 2016 commenta per il canale portoghese Sport TV gli europei di calcio di Francia 2016.\nStatistiche.\nPresenze e reti nei club.\n\"Statistiche aggiornate al 28 novembre 2015.\""}
{"id": "492686", "revid": "15756", "url": "https://it.wikipedia.org/wiki?curid=492686", "title": "Stampace", "text": "Stampace (\"Stampaxi\" in sardo campidanese) \u00e8 uno dei quattro quartieri storici della citt\u00e0 di Cagliari.\nIl quartiere, situato nel centro storico cittadino, a Ovest del Castello di Cagliari, venne fondato dai Pisani nel XIII secolo e da essi dotato di un modesto sistema di fortificazione (di cui resta la torre dello Sperone).\nDalla fondazione Stampace \u00e8 stato un quartiere abitato prevalentemente da mercanti, artigiani e piccolo borghesi, sino a perdere gradualmente questa caratterizzazione con l'avvicinarsi dell'epoca contemporanea. Stampace confina ad ovest con il \"borgo\", oggi quartiere, di Sant'Avendrace, in passato una delle zone pi\u00f9 periferiche e povere della citt\u00e0.\nGrande importanza storica e artistica hanno i numerosi siti archeologici ubicati nell'area di Stampace e Sant'Avendrace, testimonianze della Cagliari dei Punici e dei Romani, oltre alle tracce, poche, della capitale giudicale di Santa Igia, nella zona confinante con lo stagno di Santa Gilla.\nOrigini del nome.\nRiguardo al nome, il canonico Giovanni Spano scrive: \"Non si sa l'origine della voce da cui ha preso il nome questo Quartiere. Vi sono opinioni che sia stato cos\u00ec denominato da un luogo cos\u00ec stesso appellato nella citt\u00e0 di Pisa, sia che fosse una via, sia che fosse un quartiere della citt\u00e0.\" Da un recente studio storico-filologico ci \u00e8 offerta la seguente interpretazione: \"Il nome Stampace ricorda la dominazione pisana del Cagliaritano, essendo infatti quello dell'omonimo luogo delle mura di Pisa corrispondente alla Porta al Mare, luogo in cui \u00e8 probabile esistesse nell'Alto Medioevo una chiesa dedicata a Santo Paciano, vescovo di Barcellona vissuto nella seconda met\u00e0 del quarto secolo; dopo la conquista aragonese-catalana del 1325 i catalani usarono chiamare quel posto \"Escampaig \"(R. Muntaner,\" Cr\u00f2nica catalana\", all'anno 1325. Barcellona, 1860), nome evidentemente tratto da un qualcosa tipo\" Ex-campagna\", visto che i precedenti dominatori pisani l'avevano ricavato da una zona agreste allora fuori citt\u00e0.\" (Guglielmo Peirce, \"Le origini preistoriche dell'onomastica italiana.\"S.N.S.P\". \"1998.\" \"Smashwords, 2010).\nStoria.\nIl quartiere era gi\u00e0 abitato in et\u00e0 romana, come \u00e8 testimoniato da molte strutture rinvenute appartenenti a quel periodo: il foro, sotto l'attuale piazza del Carmine; il tempio di Via Malta; le terme, nella zona di viale Trieste; la necropoli di Tuvixeddu, a Sant'Avendrace; il quartiere borghese (del quale fa parte la \"villa di Tigellio\"), l'anfiteatro romano.\nFino all'Unit\u00e0 d'Italia Stampace era protetto da una cinta muraria di et\u00e0 pisana.\nSuccessivamente, con l'espansione della citt\u00e0 al di fuori delle antiche mura, si decise di abbattere le mura di Stampace, insieme a quelle di Marina e Villanova.\nL'unica parte delle mura superstite \u00e8 la torre dello Sperone, a fianco della chiesa omonima.\nIn piazza Yenne, all'imbocco dell'odierna via Manno, c'era la Porta Stampace che fu demolita nel 1856. Nei documenti d'epoca viene chiamata anche Porta Marina e Porta San Giorgio. Accanto alla Porta vi era il bastione di San Francesco, che occupava parte dell'odierno largo Carlo Felice.\nDurante i bombardamenti del 1943 a Stampace vennero aperti molti rifugi, come quello nella cripta di Santa Restituta, il rifugio di via Don Bosco e l'ospedale san Giorgio in viale Merello, nel cortile della sede della Croce Rossa Italiana, dalla quale era gestito. Il 17 febbraio 1943 all'ingresso del rifugio di Santa Restituta morirono quasi 200 persone, tra le quali anche il pittore Tarquinio Sini, mentre cercavano disperatamente di aprire una delle due entrate per mettersi al riparo, poich\u00e9 non era venuto nessuno ad aprire con le chiavi.\nDa quella volta si decise che i rifugi dovevano rimanere sempre aperti.\nMonumenti e luoghi di interesse.\nArchitettura civile.\nNel quartiere a palazzine centenarie, si alternano palazzi costruiti nel dopoguerra, testimoni dei bombardamenti del 1943. Un esempio \u00e8 il palazzo multipiani all'angolo tra il Largo Carlo Felice e il Corso.\nViabilit\u00e0 principale.\nLe principali arterie del quartiere sono:\nCultura.\nFesta di sant'Efisio.\nOgni anno, dal 1 al 4 maggio, nel quartiere si svolge parte della sagra dedicata al santo guerriero. Nella mattina del 1\u00ba maggio si svolge la processione dei fedeli in costume, che precedono il cocchio dove \u00e8 alloggiato Sant'Efisio, che dopo esser arrivato al luogo del martirio, Nora, ritorna la sera del 4 nella chiesa a lui dedicata nel quartiere.\nC\u00f9curus cotus day.\nPer due giorni del mese di luglio si festeggia nel quartiere Stampace \u201cil giorno delle teste calde\u201d (c\u00f9curus cotus), proprio come venivano chiamati in passato gli stampacini per la loro testardaggine.\nLa festa prende vita intorno alla chiesa di San Michele: teatro, cabaret e musica animano le strade del quartiere. Inoltre, vengono distribuiti gratuitamente (Su cumbidu) carne di pecora, pesce, malloreddus, fregula sarda e altre specialit\u00e0 offerte dagli stessi stampacini.\nScuole.\nA Stampace c'\u00e8 la scuola pi\u00f9 vecchia ancora in funzione di Cagliari, la Sebastiano Satta, in via Angioy.\nUnica Scuola con tre ingressi. L'ingresso principale e nella Via Francesco Crispi il secondo nella piazza del Carmine/via Sassari.\nUna scuola che non \u00e8 pi\u00f9 in funzione nella circoscrizione n\u00ba2 a Sant'Avendrace e la scuola Elementare Edmondo De Amicis. La scuola media Giovanni Spano nella via Falzarego attualmente ospita gli alunni della scuola elementare Edmondo de Amicis inaugurata nei primi anni cinquanta. Attualmente in disuso causa carenza di alunni.\nMediateca del Mediterraneo.\nLa Mediateca sorge in \"via Mameli 164\", in sostituzione dell'ex Mercato Comunale. La struttura ospita la \"Biblioteca Comunale Generale e di Studi Sardi\"."}
{"id": "492687", "revid": "125061318", "url": "https://it.wikipedia.org/wiki?curid=492687", "title": "Acer (azienda)", "text": "Acer (in \u5b8f\u7881\u80a1\u4efd\u6709\u9650\u516c\u53f8) (la cui radice latina significa \"energico e aggressivo\") \u00e8 un'azienda con sede a Taipei in Taiwan che, nel corso dell'anno 2009, \u00e8 diventata il secondo produttore di personal computer nel mondo grazie ai prezzi estremamente competitivi dei suoi prodotti. Ha quote di mercato significative soprattutto nell'area \"EMEA\" (Europa, Medio Oriente e Africa). In Italia \u00e8 il marchio con la maggiore quota di mercato per quanto riguarda i computer portatili. I prodotti di Acer, oltre a computer desktop e portatili, includono monitor LCD, televisori a schermo piatto HD ready e altri prodotti di elettronica.\nStoria.\nL'azienda \u00e8 stata fondata nel 1976 con nome Multitech ed era focalizzata principalmente sulla progettazione industriale e sulla formazione di ingegneri che avrebbero contribuito al decollo tecnologico di Taiwan. Agli inizi degli anni ottanta all'apparire dei primi personal computer, i pochi prodotti disponibili erano costosi e ingombranti; eppure il mercato era maturo per uno strumento, un computer affidabile, che fosse nelle premesse e nelle aspettative davvero \"personale\". L'evoluzione della tecnologia dei circuiti integrati port\u00f2 alla creazione di componenti sempre pi\u00f9 piccoli e leggeri, preludio di formati decisamente pi\u00f9 compatti.\n\u00c8 in questo periodo il lancio del Multitech Micro-Professor, un micro-computer di dimensioni simili a quelle di un dizionario e dal costo inferiore ai 100 dollari di allora. Micro-Professor divenne immediatamente un best seller, permettendo a Multitech di sviluppare il primo computer IBM-compatible e di gettare le fondamenta del suo futuro sviluppo.\nNel 1987 l'azienda diventa \"Acer\" e negli anni novanta inizia ad affermarsi solidamente prima in Asia e poi negli Stati Uniti. Nel 2002 \u00e8 nata Acer EMEA che ha portato l'azienda in Europa, in Medioriente e poi in Sudafrica.\nOggi l'azienda detiene la leadership nei portatili in Europa occidentale e nel Mediterraneo, \u00e8 prima nei PC nell'area EMEA e prima nel Mondo per le vendite di personal computer, a partire dal secondo trimestre del 2009.\nNell'agosto del 2007 ha acquistato la societ\u00e0 statunitense Gateway scalzando Lenovo dall'ultimo gradino del podio per vendite di PC; nel gennaio 2008 acquist\u00f2 anche Packard Bell, che era entrata nelle mire di Lenovo.\nNel luglio 2008 ha lanciato l'Acer Aspire One, un netbook che ha riscosso un grande successo in Italia, concorrente dell'Eee PC di ASUS e dell'MSI Wind.\nNel 2009 inoltre la societ\u00e0 taiwanese ha acquistato le aziende E-TEN ed E-Machines e ha acquisito il 29,9% di Olidata.\nIl 31 marzo 2011 Gianfranco Lanci ha rassegnato le proprie dimissioni con effetto immediato, prontamente accettate dal CdA dell'azienda con alla base della scelta una divergenza di vedute.\nAcer \u00e8 stato il primo produttore a commercializzare un Tablet PC, il modello TravelMate C100.\nSponsor.\nNel 2001, Acer venne sponsorizzata dalla Prost Grand Prix, oltre ad aver rinominato col suo nome il motore Ferrari che spingeva i prototipi francesi del momento.\nDal 2008 al 2012, Acer venne nuovamente sponsorizzata, in Formula 1, dalla Scuderia Ferrari."}
{"id": "492688", "revid": "121594189", "url": "https://it.wikipedia.org/wiki?curid=492688", "title": "Veneti (disambigua)", "text": "Il termine Veneti pu\u00f2 riferirsi:"}
{"id": "492689", "revid": "484532", "url": "https://it.wikipedia.org/wiki?curid=492689", "title": "Francesca Woodman", "text": "Fu, nonostante una vita breve, un'artista fotografica influente e importante per gli ultimi decenni del XX secolo.\nBiografia.\nFrancesca Woodman crebbe in una famiglia di artisti: il padre George \u00e8 un pittore mentre la madre Betty \u00e8 una ceramista. Trascorse diversi anni e molte vacanze estive della sua infanzia a Firenze, dove frequent\u00f2 il secondo anno di scuola elementare e prese lezioni di pianoforte.\nAppariva in molte delle proprie fotografie e il suo lavoro si concentrava soprattutto sul suo corpo e su ci\u00f2 che lo circondava, riuscendo spesso a fonderli insieme con abilit\u00e0.\nLa Woodman usava in gran parte esposizioni lunghe o la doppia esposizione, in modo da poter partecipare attivamente all'impressionamento della pellicola.\nNelle sue foto compaiono anche l'amica fotografa \"Sloan Rankin Keck\" e il compagno \"Benjamin Moore\".\nOriginaria del Colorado, trascorse lunghi periodi in Italia, i suoi genitori avevano acquistato una propriet\u00e0 nella campagna nei dintorni di Antella, vicino a Firenze. Con la macchina fotografica ritrasse nudi femminili in bianco e nero, talvolta con il volto oscurato, ottenendo effetti sfocati grazie al movimento ed al lungo periodo di esposizione, che conferiscono l'effetto di una fusione dei corpi con l'ambiente circostante. I critici riscontrano nelle sue immagini l'influenza del surrealismo poich\u00e9 \u00e8 manifesto in esse il desiderio di spezzare il codice delle apparenze; inoltre l'artista manifest\u00f2 l'adesione alla tradizione surrealista attraverso la volont\u00e0 di non fornire spiegazioni sulle proprie opere.\nCarriera.\nScopr\u00ec la fotografia molto giovane, sviluppando le sue prime foto a soli 13 anni. Tra il 1975 e il 1979 ha frequentato la Rhode Island School of Design (RISD), dove si appassiona alle opere di Man Ray, Duane Michals e Arthur Fellig Weegee. In questo periodo torna in Italia, a Roma, per frequentare i corsi europei della RISD con l'amica e collega Sloan Rankin. Qui si appassiona alle opere di Max Klinger e conosce, tra gli altri, anche Sabina Mirri, Edith Schloss, Giuseppe Gallo, Enrico Luzzi e Suzanne Santoro. Frequenta anche l'ambiente artistico della Transavanguardia Italiana. Nel gennaio del 1981 ha pubblicato la sua prima (e unica, da viva) collezione di fotografie, dal titolo \"Some Disordered Interior Geometries\" (\"Alcune disordinate geometrie interiori\"). Nel corso dello stesso mese si suicid\u00f2 gettandosi da un palazzo di New York all'et\u00e0 di 22 anni. "}
{"id": "492690", "revid": "2039709", "url": "https://it.wikipedia.org/wiki?curid=492690", "title": "Pagina", "text": ""}
{"id": "492703", "revid": "219110", "url": "https://it.wikipedia.org/wiki?curid=492703", "title": "EMEA (economia)", "text": "EMEA \u00e8 l'acronimo dell'inglese \"Europe, Middle East, and Africa\" (Europa, Medio Oriente e Africa) ed \u00e8 una designazione geografica usata soprattutto in campo economico-industriale. Esistono anche le varianti SEMEA (\"South Europe, Middle East, and Africa\"), che esclude i paesi dell'Europa settentrionale, e MEMEA (\"Mainland Europe, Middle East, and Africa\") che esclude le Isole britanniche.\nMolte aziende multinazionali dividono il mercato in macro-aree: oltre ad EMEA/SEMEA/MEMEA esistono \"LATAM\" (\"Latin America\") per l'America Latina e \"APAC\" (\"Asia Pacific\") per il sud-est asiatico. \nUna nuova macro-area \u00e8 definita dall'acronimo IMEA ed indica \"India, Middle East, and Africa\".\nLe multinazionali generalmente hanno un'unica sede rappresentativa o commerciale per ciascuna di queste macro-aree geografiche."}
{"id": "492704", "revid": "12323", "url": "https://it.wikipedia.org/wiki?curid=492704", "title": "Azienda multinazionale", "text": ""}
{"id": "492705", "revid": "73125", "url": "https://it.wikipedia.org/wiki?curid=492705", "title": "Gas interstellare", "text": ""}
{"id": "492708", "revid": "2121638", "url": "https://it.wikipedia.org/wiki?curid=492708", "title": "Xenomorfo", "text": "Lo Xenomorfo (dal greco \u03be\u03ad\u03bd\u03bf\u03c2, \"xenos\", \"straniero\" o \"strano\", e \u03bc\u03bf\u03c1\u03c6\u03ae, \"morph\u0113\", \"forma\"), noto anche come Alien, \u00e8 una specie immaginaria extraterrestre presente come principale antagonista sia nella serie di film \"Alien\", sia nell'universo immaginario ad esso collegato. Esord\u00ec nel film \"Alien\", diretto nel 1979 da Ridley Scott e comparve anche nei suoi sequel, oltre che nel media franchise di \"Alien vs. Predator\". Una creatura simile chiamata \"Diacono\" compare brevemente nel film \"Prometheus\", del 2012, dello stesso Scott, mentre una forma antecedente alla specie detta Neomorfo appare nel sequel \"\", del 2017, nel quale viene svelata la loro origine.\nAll'interno del ciclo di film, la forma di vita divenne oggetto d'interesse per la Weyland-Yutani, una societ\u00e0 volta a ideare e produrre armi biologiche, divenendo cos\u00ec avversario della protagonista Ellen Ripley. Lo Xenomorfo differisce dalle altre razze aliene per il fatto che non si tratta di una specie che ha sviluppato una tecnologia ma semplicemente un animale superpredatore che ha l'unico scopo di riprodursi. Liberamente ispirato da certe specie di vespe parassite, \u00e8 un organismo eusociale, come le formiche o le api, governato da una regina affiancata da guerrieri e fuchi. Il suo ciclo vitale biologico consiste nel depositare una larva endoparassita in un ospite vivente che emerger\u00e0 poi violentemente da questi dopo un breve periodo di sviluppo, per poi rapidamente diventare adulto. L'aspetto e il ciclo vitale dello Xenomorfo, nell'arco delle sue apparizioni, ha sub\u00ecto modifiche ed espansioni, a volte incoerenti.\nL'aspetto venne ideato dall'artista svizzero H. R. Giger, ispirato a una sua litografia intitolata \"Necronom IV\" e perfezionata per il primo film della serie. La realizzazione materiale della testa del personaggio venne progettata e realizzata da Carlo Rambaldi. Nei film successivi, i costumi e meccanismi furono fabbricati dallo studio Stan Winston, e dalla Amalgamated Dynamics Inc. Inizialmente interpretato dall'artista grafico Bolaji Badejo in un costume composto di ossa e di parti meccaniche, lo Xenomorfo adulto fu successivamente interpretato dallo stuntman Tom Woodruff Jr. nella maggior parte delle sue apparizioni posto in una tuta attillata di lattice. Nel film del 2017, \"\", i cui effetti speciali furono opera della Moving Picture Company, gli Xenomorfi furono rappresentati da attori attraverso il motion capture. Una creatura totalmente diversa appare nel sequel apocrifo italiano di \"Alien\", \"Alien 2 - Sulla Terra\", diretto nel 1980 da Ciro Ippolito.\nIl personaggio ha avuto un certo successo fra gli appassionati di fantascienza, apparendo in numerose liste dei miglior mostri cinematografici ed \u00e8 stato oggetto di molteplici analisi filosofiche, essendo stato considerato simbolico dello stupro, del patriarcato, di malattie veneree, e persino dei Viet Cong.\nProgetto creativo.\nGenesi del progetto.\nUn primo copione per il film \"Alien\" fu scritto da Dan O'Bannon e Ronald Shusett. O'Bannon intendeva scrivere il dirottamento verso un pianeta alieno di un'astronave da trasporto dal quale proveniva un misterioso segnale di SOS, con le conseguenti dinamiche dell'equipaggio. Decise in seguito di raffigurare la minaccia in un organismo alieno, ma gli mancava un modo originale per far s\u00ec che l'essere potesse salire a bordo della nave. Ispirato da un sogno, Shusett propose che l'alieno impiantasse un uovo nel corpo di un membro dell'equipaggio, per poi farlo emergere dal suo petto; questo divenne il tema centrale del film. O'Bannon, traendo ulteriore ispirazione dal ciclo vitale di certe vespe parassite, pensava che il simbolismo dello \"stupro orale omosessuale\" sarebbe stato il modo ideale per intimorire un pubblico maschile.\nIspirato dai racconti di Lovecraft, O'Bannon inizialmente concep\u00ec questi personaggi come creature civilizzate, aggressive soltanto allo stadio adolescenziale, per poi divenire miti e colte con l'et\u00e0 adulta. Questo primo abbozzo conteneva anche l'idea che le creature conservassero le loro uova in enormi piramidi, e che la riproduzione fosse talmente difficile per loro da richiedere un ospite esterno, tale da essere alla base della loro religione e della loro civilt\u00e0. Una volta resosi conto di quanto proibitiva sarebbe stata tale visione alla luce del budget ridotto, il concetto di una specie intellettualmente avanzata fu scartato a favore di una specie molto pi\u00f9 primitiva, di fatto animalesca, cos\u00ec la piramide contenente le uova fu rimpiazzata con una nave stellare abbandonata.\nIl titolo originale, \"Star Beast\" (bestia stellare) venne poi mutato in \"Alien\", titolo che poteva fungere sia da sostantivo che da aggettivo. Per estensione divenne anche il nome della creatura.\nPrima di scrivere il copione, O'Bannon lavorava in Francia per il regista cileno Alejandro Jodorowsky, durante il suo tentativo di girare un adattamento cinematografico del romanzo \"Dune\" di Frank Herbert. Nel progetto fu anche coinvolto l'artista svizzero Hans Ruedi Giger. Giger mostr\u00f2 i suoi schizzi a O'Bannon, che rimase colpito. Prima di vedere le opere di Giger, O'Bannon aveva immaginato la creatura come un enorme bambino neonato deforme, ma infine consigli\u00f2 al regista Ridley Scott di dare l'incarico di disegnare la creatura a Giger, convinto che fosse l'unico in grado di creare un mostro veramente originale.\nDesign.\nScott rimase affascinato dal lavoro di Giger dopo aver letto il suo libro litografico, \"Necronomicon\" ed il dipinto \"Necronom IV\", divennero la base per definire l'aspetto della creatura, date le sue allusioni sessuali e l'ambiguit\u00e0 del suo genere. La 20th Century Fox esit\u00f2 nel dare l'incarico a Giger, credendo che i suoi disegni fossero troppo disturbanti per il pubblico, ma cedette su insistenza di Scott. Giger propose di creare una creatura totalmente nuova, ma Scott insistette per basarlo sul \"Necronom IV\", dato che, crearne una nuova, avrebbe impiegato troppo tempo. Giger infine disegn\u00f2 non solo la creatura adulta, l'uovo e la larva, ma anche il pianeta alieno e la nave del \"Fantino spaziale\".\nGiger concep\u00ec il personaggio come una creatura dai tratti vagamente umani, ma con una corazza che lo proteggesse dagli elementi esterni. Insistette nel non dargli occhi, dichiarando che cos\u00ec sarebbe stato pi\u00f9 spaventoso, perch\u00e9 cos\u00ec non si poteva dire con certezza se ti guardava o meno. Incorpor\u00f2 nel design della creatura un paio di mascelle faringee interne, da usare come arma. Il design finale fu influenzato da una estetica da lui concepita chiamata \"biomeccanica\", una fusione tra organico e meccanico. Sulla schiena furono aggiunte delle \"ciminiere\" per nascondere ulteriormente il fatto che si trattasse d'un uomo in costume. Il prototipo fu creato con le componenti di una Rolls-Royce, delle costole e le vertebre di un serpente, tutte messe insieme con la creta. La testa animatronica contenente 900 elementi meccanici venne costruita da Carlo Rambaldi. Nel giustificare la lunghezza del cranio del mostro, Giger cit\u00f2 la necessit\u00e0 anatomica nell'avere spazio per la lingua allungata. Sia Giger che Rambaldi, nel 1980, avrebbero poi vinto l'Oscar per i migliori effetti speciali. Scott decise che l'alieno adulto doveva essere rappresentato da un uomo in costume. Inizialmente, furono incaricati degli acrobati di un circo, poi molteplici attori in un solo costume, ma non si dimostrarono abbastanza spaventosi. Decidendo che il mostro sarebbe stato pi\u00f9 terrificante se avesse mantenuto dei vaghi tratti umani, Scott decise che la creatura doveva essere interpretata da un uomo altissimo e magro. Ispirato da una fotografia di Leni Riefenstahl, in cui la fotografa \u00e8 accanto ad un nubiano alto 1.93 metri, Scott diede la parte all'artista grafico nigeriano Bolaji Badejo, che avrebbe poi partecipato a corsi di taijiquan per imparare a rallentare i suoi movimenti. I vocalizzi della creatura furono forniti da Percy Edwards.\nVersioni.\n\"Aliens - Scontro finale\".\nNel primo sequel, \"Aliens - Scontro finale\" del 1986, il regista James Cameron intendeva rimodellare il personaggio considerata la natura pi\u00f9 bellica del suo film. L'incarico di aggiornare l'aspetto del personaggio fu affidato a Stan Winston in quanto Giger era impegnato sul set di \"Poltergeist II\". Venne cos\u00ec eliminato il carapace liscio sulla testa perch\u00e9 Cameron temeva che si sarebbe frantumato durante le scene d'azione; inoltre preferiva un look pi\u00f9 scheletrico che la rimozione del carapace conferiva alla creatura. Per mantenere ci\u00f2 che Winston definiva \"la minaccia cieca\" della versione originale, gli furono tolti le orbite che si vedevano a malapena attraverso il carapace. Altre modifiche inclusero artigli pi\u00f9 lunghi, piedi modificati per scalare i muri e speroni sui gomiti. Riconoscendo le limitazioni del costume utilizzato nel primo film, Cameron e Winston scelsero di semplificarlo, fabbricando calzamaglie di elastam con delle sporgenze incollate sopra. Questo permise agli stuntmen di muoversi con pi\u00f9 agilit\u00e0. A causa del budget limitato, lo studio poteva produrre solamente dodici costumi. Per le scene in cui le creature aliene vengono fucilate, furono usati dei modelli immobili riempiti di sangue finto e ricoperti di cariche pirotecniche. Per le scene ravvicinate, fu adoperato un robot con un torace articolato con una bocca mobile.\n\"Alien\u00b3\".\nPer \"Alien\u00b3\" nel 1992, il regista David Fincher voleva una versione della creatura pi\u00f9 animalesca ed erotica delle precedenti, conferendo l'incarico di concepirlo di nuovo a Giger il quale, entusiasmato, produsse degli schizzi ed una scultura di una creatura quadrupede priva di tubi dorsali, con arti pi\u00f9 lunghi e snelli e labbra seducenti. Per renderlo ancora pi\u00f9 inquietante, gli confer\u00ec l'abilit\u00e0 di sfoderare lame dai polsi e di esprimere i suoi sentimenti attraverso dei suoni prodotti da valvole poste sulla pelle. Inoltre rimpiazz\u00f2 le mascelle interne con una lingua allungata ricoperta di spine che avrebbe usato per lacerare le interiora delle vittime. I disegni di Giger risultarono troppo elaborati nel clima di development hell in cui si trovava la realizzazione del film, e, l'unico suo disegno che venne effettivamente poi realizzato per il film fu la forma larvale della creatura, modellata su Bambi per conferirgli un elemento di vulnerabilit\u00e0. La \"Amalgamated Dynamics\" fabbric\u00f2 una marionetta in stile bunraku per la versione da neonato, ma le scene in cui viene raffigurato questa marionetta furono tagliate dalla versione teatrale del film.\nIl design finale della versione adulta fu reso pi\u00f9 organico e meno biomeccanico delle creature precedenti, con una sfumatura marrone invece che nera, per fare s\u00ec che la creatura si mimetizzasse meglio nelle atmosfere del film. Sebbene Giger non svolgesse alcun ruolo nello sviluppo della creatura, il suo \"Necronomicon\" fu usato come fonte d'ispirazione per conferire allo xenomorfo il colore organico che mancava nei film precedenti. Come nel design scartato di Giger, furono eliminati i tubi dorsali in quanto avrebbero ostacolato l'articolazione della testa quando la creatura assumeva posture quadrupede. La forma adulta venne personificata da Tom Woodruff Jr. in costume e da una marionetta filmata contro un chroma key, mentre, per le scene ravvicinate, venne fabbricata una testa meccanica. Fu la prima volta che la versione adulta del personaggio venne interpretata attraverso un costume attillato risultando flessibile quanto quelli usati in \"Aliens - Scontro finale\", permettendo a Woodruff di assumere posture quadrupedi; la testa di Woodruff fu contenuta nel collo del costume, siccome la testa dell'alieno era piena di elementi animatronici. Inizialmente Fincher voleva che lo xenomorfo fosse rappresentato da un whippet in costume, ma l'effetto fu considerato troppo comico.\n\"Alien - La clonazione\".\nNel 4\u00ba capitolo della saga, \"Alien - La clonazione\" del 1997, gli xenomorfi furono rimodellati con un aspetto pi\u00f9 feroce di quelli precedenti, incorporando tratti pi\u00f9 angolari e una mascella pi\u00f9 sporgente. Come nel film precedente, gli alieni furono resi meno biomeccanici nell'aspetto e pi\u00f9 organici in quanto contaminati col DNA umano. Il regista Jeunet insistette nel dargli un colore bruno verdastro conferendogli un aspetto pi\u00f9 da insetto. Il film introdusse per la prima volta dei tubi dorsali mobili. Le gambe furono rese come quelli dei digitigradi, dopo che Jeunet vide un modello in CGI. Tom Woodruff, Jr., che aveva personificato l'alieno nel film precedente, comment\u00f2 che riteneva l'aspetto pi\u00f9 canino. I movimenti subacquei furono ispirati da quelli delle iguane marine. Per rendere pi\u00f9 naturale la loro capacit\u00e0 di nuotare, le code delle creature furono appiattite sulla base del pungiglione. Le mani furono ulteriormente modificate, con due dita centrali allungate e due pollici. Il film fu il primo della serie a rappresentare lo Xenomorfo a volte tramite la CGI, soprattutto per le scene in cui viene mostrato, sia il corpo intero, che le scene di nuoto. Hans Ruedi Giger critic\u00f2 il nuovo aspetto della creatura, spiegando che l'originale fu disegnato con l'estetica in mente e che, in contrasto, quello nuovo \u00ab\"sembra letteralmente una merda\"\u00bb.\n\"Alien vs. Predator\".\nIn \"Alien vs. Predator\", il design rimase pi\u00f9 o meno identico al design del film precedente, ma le mani furono rese pi\u00f9 grosse e robuste per renderli pi\u00f9 formidabili durante le scene di lotta contro i Predator, il collo fu reso meno carnoso e pi\u00f9 biomeccanico, il colore torn\u00f2 ad essere nero, e gli arti posteriori tornarono ad essere plantigradi. Nel suo sequel, \"Aliens vs. Predator 2\", gli Xenomorfi furono modellati su quelli di \"Aliens - Scontro finale\" in omaggio a James Cameron, ma con tratti pi\u00f9 snelli. Lo stuntman Tom Woodruff Jr. comment\u00f2 che rappresentare lo Xenomorfo in \"Aliens vs. Predator 2\" fu il suo ruolo pi\u00f9 difficile nei panni della creatura, siccome le riprese furono girate all'esterno durante l'inverno con pioggia artificiale costante che lo faceva tremare incessantemente di freddo, fino al punto da far riconsiderare la sua carriera.\n\"Alien: Covenant\".\nL'incarico di realizzare le creature in \"\" fu affidato alla Moving Picture Company, che rappresent\u00f2 le creature attraverso il motion capture. Il design fu basato su quella d'un \u00e9corch\u00e9, mentre i movimenti furono ispirati da quelli d'una mantide per l'agilit\u00e0, una tigre per peso, e un levriero e una scimmia per i salti.\nEtimo.\nAlla creatura non viene conferito uno specifico nome, ma viene spesso riferito nei titoli di testa come \"Alien\". Nel suo film di debutto, viene chiamato \"alieno\" e \"organismo\". Viene anche chiamato \"creatura\", \"serpente\", \"bestia\", \"drago\", \"mostro\", o semplicemente una \"cosa\". Nel romanzo \"Aliens vs. Predator: Prey\" di Steve Perry, la specie viene nominata \"Kainde Amedha\", che, nella lingua degli Yautja significa, \"carne dura\". Il termine \"xenomorfo\" viene prima usato in \"Aliens - Scontro finale\", per\u00f2 in riferimento a qualsiasi organismo extraterrestre. Il termine fu poi usato erroneamente dai fan della serie per riferire alla creature stessa, per poi essere riutilizzato nel \"director's cut\" di \"Alien\u00b3\". Il nome binomiale della creatura \u00e8 stata rappresentata nel DVD \"Alien Quadrilogy\", come \"Internecivus raptus\" (\"ladro assassino\"), mentre nel fumetto \"Aliens versus Predator versus The Terminator\", \"Linguafoeda acheronsis\" (lingua disgustosa di Acheronte).\nCaratterizzazione del personaggio.\nOrigine.\nPrima della distribuzione della serie prequel diretta da Ridley Scott, l'origine del personaggio rimase ambigua. Scott stesso dichiar\u00f2 che le aveva concepite come creature artificiali realizzate da un'altra razza aliena tecnologicamente avanzata per essere utilizzate come armi biologiche. Afferm\u00f2 poi in un'intervista che il relitto visto in \"Alien\" era un'astronave da battaglia e che il carico che stava trasportando - le uova aliene - erano essenzialmente armi da usare in una eventuale guerra batteriologica.\nIl film \"Prometheus\" introdusse il cosiddetto \"Chemical A0-3959X.91 \u2013 15\", un fluido creato in laboratorio capace di provocare mutazioni genetiche. La trasposizione letteraria del sequel, \"\", esplora le caratteristiche del fluido in pi\u00f9 dettaglio, descrivendolo come un virus dalla longevit\u00e0 sbalorditiva creato al fine di spopolare i pianeti da forme di vita indesiderate modificandone il DNA e costringendolo a dare nascita a una progenie ostile che eredita i suoi tratti fenotipici. In \"Prometheus\", vengono introdotte alcune creature nate da questo fluido, tutti dai vaghi tratti xenomorfi, deliberatamente resi pi\u00f9 pallidi e organici degli alieni visti in precedenza per enfatizzare il fatto che fossero i precursori degli xenomorfi propriamente detti.\nIn \"Alien: Covenant\", viene svelato che il misantropico androide David 8, dopo aver usato il fluido per sterminare ogni forma di vita animale sul presunto pianeta d'origine degli Ingegneri, tenta di creare l'organismo \"perfetto\" usando il Chemical A0-3959X.91 \u2013 15 su una specie indigena di vespa parassita. I primi risultati riusciti sono i cosiddetti \"Neomorfi\", creature pallide generati dall'infezione di un essere umano da parte di spore rigurgitate da ovaie. In un'intervista con \"IGN\", Scott dichiar\u00f2 che il design dei Neomorfi fu basato parzialmente su quello dello squalo folletto, un lamniforme abissale dalla carnagione cadaverica con delle mascelle che fuoriescono dalla bocca quando si nutre. Rappresentati attraverso il motion capture, i movimenti frenetici dei Neomorfi furono ispirati da quelli delle mantidi e dei babbuini. Insoddisfatto da questi, l'androide usa il corpo dell'archeologa Elizabeth Shaw come incubatrice per le prime uova di Facehugger, creature che la trasposizione letteraria del film da parte di Alan Dean Foster rivela furono gi\u00e0 stati progettati dagli Ingegneri. Scott spieg\u00f2 come David fosse motivato nella sua creazione degli Xenomorfi per effetto sia dalla curiosit\u00e0 che dal disprezzo per i propri artefici umani, da lui considerati una specie moribonda indegna di esistere.\nSangue e secrezioni.\nIl sangue dello Xenomorfo \u00e8 un potentissimo acido capace di corrodere rapidamente qualsiasi sostanza con la quale viene a contatto. Oltre a fornire allo Xenomorfo un efficace meccanismo di difesa, la funzione principale del fluido \u00e8 di generare l'energia della creatura, negando allo Xenomorfo il bisogno di respirare e di nutrirsi. Questo conferisce alla creatura adulta la capacit\u00e0 di sopravvivere per brevi periodi nel vuoto dello spazio, e alle uova l'abilit\u00e0 di rimanere inattive ma in vita per anni. L'idea fu frutto dell'immaginazione dell'artista e sceneggiatore, Ron Cobb, che voleva rendere l'alieno impossibile da uccidere, e rischioso l'utilizzo di esplosivi o armi da fuoco contro di esso. Nel romanzo di \"Alien\" di Alan Dean Foster, viene ipotizzato che l'acido sia un fluido tenuto sotto pressione fra due strati di pelle invece che sangue vero e proprio. Nel documentario \"AVP2: Science of the Xenomorph\", viene ipotizzato che il sangue potrebbe essere acido solforico, sia per la sua corrosivit\u00e0 che per l'effetto tossico che ha sulla carne umana. \u00c8 stato inoltre proposto che sia a base di fluoro, e che la creatura sia immune ai suoi effetti grazie a un isolamento a base di teflon, siccome il politetrafluoroetilene, essendo un composto di fluoro, resiste all'acido solforico. In \"Alien\", il Facehugger ha la capacit\u00e0 di sputare acido per dissolvere il casco di un personaggio. Questa abilit\u00e0 viene raffigurata negli Xenomorfi adulti in \"Alien\u00b3\" e \"Alien - La clonazione\", in cui le creature usano la loro saliva per accecare le vittime. Gli Xenomorfi possono anche produrre una resina durevole che usano per immobilizzare le vittime e costruire i loro alveari. Salivano costantemente una melma trasparente; spesso, nei film, la scoperta di questa melma viene usata per aumentare la suspense di una scena.\nCiclo vitale.\nLo Xenomorfo \u00e8 un organismo eusociale con un sistema di casta governata da una regina. Inizia la sua vita come un uovo contenente una larva parassita denominato Facehugger, che si attacca sulla faccia di un ospite vivente. Il Facehugger, utilizzando il corpo ospite, genera un Chestburster, una larva ibridata fra il genoma Xenomorfo e quello della vittima. Dopo un breve periodo, emerge violentemente dal torace dell'ospite il Chestburster che si sviluppa, attraverso una muta, in uno Xenomorfo adulto, rimpiazzando le sue cellule con silicio polarizzato. Durante la sua crescita, a causa del trasferimento genico orizzontale, l'alieno eredita alcuni tratti dell'ospite, permettendogli di adattarsi all'ambiente. Alla fase adulta dello Xenomorfo non \u00e8 stato dato un nome ufficiale, sebbene i vari spin-off hanno usato la terminologia degli insetti eusociali, come \"fuco\", \"guerriero\", \"operaio\" e a volte \"soldato\".\nRegina.\nLe regine sono i membri della specie dediti alla riproduzione. Vengono cos\u00ec chiamate, non solo per la loro esclusiva capacit\u00e0 di deporre le uova, ma anche perch\u00e9 sembrano in grado di controllare e dare ordini agli altri Xenomorfi, almeno quelli dei quali sono madri. Sono molto pi\u00f9 grosse degli Xenomorfi adulti tipici, e sono fornite di quattro braccia, due delle quali molto ridotte. Le teste sono proporzionalmente pi\u00f9 grandi di quelle degli altri Xenomorfi, e sono protette da un'enorme cresta appiattita simile ad una corona. Al contrario degli altri Xenomorfi adulti, la bocca esterna della regina \u00e8 articolata separatamente dal resto della testa, conferendole la capacit\u00e0 di posizionare le mascelle perpendicolarmente dal resto della testa. Quando depongono, sull'addome sono fornite anche di un enorme ovipositore, simile a quello di una termite regina e dal quale si staccano solo in casi eccezionali. Come gli altri Xenomorfi, possono combattere usando la coda a mo' di lancia ed estroflettendo violentemente la lingua dalla bocca interna. Usano anche le braccia per afferrare e squarciare nemici di dimensioni inferiori alle loro. Forse per la loro stazza che le deve rendere molto pesanti, le regine si muovono pi\u00f9 lentamente dei loro figli e non sembrano capaci di camminare su pareti e soffitti.\nNell'abbozzo originale di \"Alien\", lo xenomorfo possedeva gi\u00e0 un ciclo completo, utilizzando i corpi ancora vivi delle sue vittime per trasformarle in uova. La scena in cui questo accade fu per\u00f2 tagliata, lasciando l'origine delle uova nell'oscurit\u00e0. Ci\u00f2 permise al regista James Cameron di introdurre un concetto che aveva prima progettato in un copione intitolato \"Mother\", in cui un enorme madre aliena avrebbe formato la base del ciclo vitale della specie. Cameron concep\u00ec la regina come un analogo mostruoso del ruolo materno del personaggio Ellen Ripley. A causa di questo, certi critici hanno notato somiglianze fra la regina e la madre di Grendel.\nIl design della regina fu creato da Cameron in collaborazione con l'artista degli effetti speciali Stan Winston. La Winston Studio fabbric\u00f2 un prototipo di schiuma prima di costruire una marionetta idraulica. La marionetta fu adoperata da due attori che muovevano le braccia, mentre dei burattinai manipolavano la testa e le mascelle. La raffigurazione della regina fu ben accolta, e il film vinse un Oscar per gli effetti speciali. I soffi e le urla della regina furono opera di James Cameron stesso. La regina torn\u00f2 in \"Alien - La clonazione\", ma con un colore pi\u00f9 bruno-verdastro, conferendole un aspetto quasi da insetto. Questo colore fu abbandonato a favore del nero originale in \"Alien vs. Predator\". In questo film, la regina venne ingrandita, ma con una corporatura pi\u00f9 snella. Altri cambiamenti estetici includevano la rimozione dei suoi \"tacchi alti\", l'aggiunta di ulteriori spine sulla testa, e lo snellimento dei suoi fianchi, siccome non c'era pi\u00f9 bisogno di usare attori nel costume.\nUovo.\nLe uova prodotte dalla regina sono oggetti carnosi alti un metro, con un'apertura a quattro lobi simili a petali. I lobi si aprono come un fiore quando un ospite potenziale si avvicina, e il Facehugger all'interno si districa dall'uovo per avvinghiarsi al volto della vittima. Giger inizialmente voleva che le uova avessero un aspetto pi\u00f9 vaginale, con vulve interne ed esterne. I produttori per\u00f2 dissentirono, credendo che un tale disegno avrebbe portato il film ad essere proibito nei paesi cattolici. Giger poi cre\u00f2 il design dei petali, notando che, visto da sopra, l'uovo avesse la forma \"della croce che le persone nei paesi cattolici amano contemplare.\" L'interno dell'uovo fu composto di omento. Nei primi film, l'uovo rimase totalmente immobile, tranne quando si apriva, mentre in \"Alien - La clonazione\", le uova vengono mostrate incresparsi prima di aprirsi, grazie a 25 punti di movimento invece di solo quattro come nei film precedenti.\nFacehugger.\nIl Facehugger (letteralmente \"Abbracciafaccia\") \u00e8 la prima fase nel ciclo vitale dello Xenomorfo. \u00c8 fornito di otto arti simili a dita e una lunga coda, permettendogli di fare balzi notevoli. Si tratta di un parassita che agisce attaccandosi al volto di una vittima facendo presa sul collo con la coda, per poi depositare un embrione nel suo torace. Secondo i libri \"Aliens Colonial Marines Tech Manual\" e \"Aliens The Weyland Yutani Report\", il Facehugger inocula un agente paralizzante per rendere inconscia la vittima. I tentativi di staccare un Facehugger da una vittima spesso risultano letali, perch\u00e9 il parassita risponde stringendo ancor di pi\u00f9 la gola della vittima con la coda, e il suo sangue acido rende rischioso tentare di ucciderlo. Una volta impiantato l'embrione, il Facehugger si stacca dalla vittima e muore. Secondo il documentario \"AVP2: Science of the Xenomorph\", viene ipotizzato che il Facehugger, invece di depositare un embrione, impianti nell'ospite un virus che costringe le cellule di quest'ultimo a formare il Chestburster.\nIl disegno originale di Giger era di una creatura molto pi\u00f9 grande della creatura finale, con occhi e una coda a spirale. In risposta ai commenti del regista, Giger ridusse notevolmente le sue dimensioni. Giger inizialmente voleva che il Facehugger si attaccasse al casco del personaggio, ma Scott decise che avrebbe avuto pi\u00f9 impatto se la forma del mostro venisse rivelata una volta tolto il casco. Fu deciso di dare al Facehugger la capacit\u00e0 di corrodere il casco con l'acido, e il casco stesso fu ridisegnato pi\u00f9 grande per permettere tale azione. Dan O'Bannon immaginava la creatura come una specie di piovra, ma cambi\u00f2 idea dopo aver visto gli schizzi di Giger. Quando fu fabbricato il modello del Facehugger, O'Bannon insistette che non fosse dipinto, pensando che la sua pelle, simile a quella umana, fosse gi\u00e0 convincente. In \"Aliens - Scontro finale\", Stan Winston diede ai Facehugger la capacit\u00e0 di correre. In \"Alien\u00b3\", fu girata una scena che includeva un \"Super Facehugger\" che avrebbe contenuto l'embrione d'uno Xenomorfo regina, ma fu scartata. Fece un'apparizione nel director's cut del film, ma non venne identificato.\nChestburster.\nDopo l'impianto, il Facehugger muore, mentre l'ospite si risveglia senza mostrare sintomi oltre l'amnesia, il mal di gola, la nausea, la congestione e un appetito elevato. Se l'embrione \u00e8 di una regina, appaiono sintomi come mancanza di fiato, epistassi, e debilitazione fisica. L'embrione assimila parti del DNA dell'ospite, fornendogli tratti fenotipici come il bipedalismo, il quadrupedalismo, mandibole da Predator, e altre modifiche strutturali. Secondo il videogioco canonico ', il Chestburster assorbe i nutrienti nel corpo dell'ospite per formare una placenta che attecchisce agli organi vitali. Questo rende la rimozione chirurgica del Chestburster letale per l'ospite, perch\u00e9 la placenta reagisce facendo collassare gli organi vitali. Nel corso di 1-24 ore, o persino settimane nel caso delle regine, l'embrione si libera uscendo violentemente dal torace dell'ospite.\nIl Chestburster originale fu disegnato dal regista Ridley Scott e fabbricato dall'artista Roger Dicken. Il disegno originale di Giger fu descritto come un \"tacchino spennato degenerato\", troppo grosso per poter crescere in una gabbia toracica. Il disegno di Scott fu deliberatamente reso pi\u00f9 \"fallico\" nelle forma. Il Chestburster di \"Alien\" non aveva braccia, ma furono aggiunte in \"Aliens - Scontro Finale\", per facilitare l'uscita dal torace. Questo concetto fu abbandonato in \"Alien - La clonazione\" e i film successivi.\nAdulto.\nGli Xenomorfi assumono varie forme a seconda delle caratteristiche dei loro ospiti. La maggior parte degli Xenomorfi visti sullo schermo vengono da ospiti umani, ma ci sono anche alcuni nati da altre specie. Lo Xenomorfo adulto tipico, quello nato da un ospite umano, ha una fisionomia scheletrica e biomeccanica, di colore nero, grigio o bronzo. Il suo cranio \u00e8 allungato, cilindrico, e privo di occhi visibili. Sono dotati di un esoscheletro che li protegge dalle condizioni ambientali pi\u00f9 estreme e che sembra resistere alle armi pi\u00f9 leggere. Ha quattro arti che ricordano lontanamente quelli umani, ed \u00e8 in grado di spostarsi sugli arti posteriori, ma quando vuole muoversi velocemente o spostarsi nei condotti d'aria, saltare ostacoli e caricare il nemico, si muove da quadrupede. Fra le sue armi, ci sono una lunga coda segmentata fornita d'uno spuntone che usa come una \"lancia\" con cui trafigge le vittime, e una lingua fornita di mascelle zannute, che pu\u00f2 snudare con forza sufficiente da frantumare un cranio umano o sfondare un torace. Dalla schiena sporgono quattro \"tubi\" di cui non si conosce la funzione. La sua temperatura corporea imita quella ambientale, rendendolo invisibile dalla termografia. Riesce ad aderire alle pareti e ai soffitti al punto di potervi camminare un po' come un insetto (ma non pu\u00f2 farlo da bipede) e ha una forza sovrumana che gli permette di sfondare porte d'acciaio e di tener testa a un guerriero Yautja.\nElencati qui sono le varie forme alternative cinematografiche.\nIl drago.\nIl drago (detto anche scherzosamente \"Bambi burster\", in italiano \"spacca Bambi\") fu introdotto in \"Alien\u00b3\". La creatura condivide molti tratti anatomici con lo Xenomorfo tipico, ma \u00e8 soprattutto di postura quadrupede, siccome lo era il suo ospite (un cane nella versione teatrale del film e un bue nel director's cut). Nella sua forma Chestburster, assomiglia ad una versione in miniatura dello Xenomorfo adulto invece di un essere larvale, e gli mancano i tubi dorsali caratteristici dello Xenomorfo tipico.\nNeonato.\nIn \"Alien - La Clonazione\", la regina alla fine smette di covare uova e partorisce un ibrido umano-Xenomorfo poich\u00e9 clonata tramite geni umani. Fisicamente, il Neonato \u00e8 di carnagione biancastra, privo di esoscheletro, con una testa scheletrica ed una lingua simil-umana, ma gli manca la coda. Il Neonato uccide la regina e considera il clone di Ellen Ripley come madre surrogata.\nIl Neonato venne inizialmente concepito da Joss Whedon come una creatura quadrupede priva di occhi, con vene rosse lungo la testa e un paio di mandibole da formica, che gli avrebbero conferito l'abilit\u00e0 di trattenere le vittime per poi risucchiargli il sangue. Questa idea fu scartata dal regista Jean-Pierre Jeunet che insisteva su una creatura pi\u00f9 umana. Il naso e gli occhi furono aggiunti per dare alla creatura un livello di personalit\u00e0 assente negli altri Xenomorfi. Il design originale era fornito sia di un pene che di una vagina, ma furono scartati poich\u00e9 considerati indecenti. Il pupazzo animatronico richiedeva nove burattinai essendo il modello pi\u00f9 complesso del film.\nPredalien.\nQuesta variante, frutto di un Facehugger che insemina uno Yautja, fece il suo debutto in un dipinto di Dave Dorman, per poi apparire nei videogiochi e nei fumetti. La sua prima apparizione cinematografica avviene in \"Alien vs. Predator\" nella forma di un Chestburster, per poi apparire come adulto nel sequel \"Aliens vs. Predator 2\". Condivide molti tratti con lo Yautja essendo fornito di \"dreadlocks\", mandibole e vocalizzi simili. Come lo Xenomorfo tipico, si presenta fisicamente pi\u00f9 forte del suo ospite. Il Predalien visto in \"Aliens vs. Predator 2\" possiede anche la capacit\u00e0 di impiantare numerosi embrioni attraverso la gola delle vittime incinte.\nNel disegnare il Predalien, fu deciso di rappresentarlo come una creatura principalmente Xenomorfa, con solo 10-15% dei suoi tratti riconducibili allo Yautja. Per differenziarlo ulteriormente dagli Xenomorfi tipici, gli fu dato un colore simile a quello dello Yautja, con un petto giallastro maculato. Per insinuare che l'ibrido fosse infatti una regina immatura, gli scultori gli diedero una testa simile. I suoi \"dreadlocks\" furono fabbricati con la matrice usata per la coda della forma larvale del drago.\nFilmografia.\nSerie classica\n\"Alien\" - (1979): Nel 2122, una covata di uova di Xenomorfo viene rinvenuta da una nave Ingegnera derelitta sul planetoide LV-426. Un esemplare di Facehugger infetta un membro dell'equipaggio della nave stellare \"Nostromo\", e lo Xenomorfo risultante procede ad uccidere l'equipaggio sotto la protezione segreta di Ash, un androide che intende consegnarlo alla divisione di armi biologiche della Weyland-Yutani. La creatura infine viene spazzata via nello spazio dalla unica superstite, Ellen Ripley.\n\"Aliens - Scontro finale\" - (1986): 57 anni dopo gli eventi di \"Alien\", la colonia Hadley's Hope, stabilitasi su LV-426, scopre il relitto, ma viene sopraffatta dalle orde di Xenomorfi e dalla loro regina. Un gruppo di Marines Coloniali, accompagnati da Ellen Ripley, cerca di intervenire, ma sono ostacolati dai tentativi di esportare esemplari di Xenomorfo da un esecutivo della Weyland Yutani. Infine, Ripley, insieme agli ultimi superstiti della spedizione e la colonia, fa esplodere il reattore della colonia, ponendo fine alla minaccia Xenomorfa.\n\"Alien\u00b3\" - (1992): Il modulo di salvataggio su cui Ripley e gli altri superstiti sono entrati in criostasi viene espulso sul pianeta penitenziario Fiorina-161. Viene scoperto successivamente che il modulo conteneva un Facehugger che infett\u00f2 un cane e Ripley stessa, l'ultima essendo ospite d'una regina. Dopo aver ucciso lo Xenomorfo cane con l'aiuto dei penitenziari, Ripley si suicida per impedire alla Weyland Yutani Corporation d'impossessarsi della regina.\n\"Alien - La clonazione\" - (1997): 200 anni dopo gli eventi su Fiorina-161, la regina viene clonata insieme al suo ospite Ripley dai Sistemi Uniti sulla nave stellare \"Auriga\". La regina presto comincia a covare uova, e una nuova stirpe di Xenomorfi viene creata attraverso l'utilizzo di penitenziari come ospiti. Gli Xenomorfi per\u00f2 si liberano, e la regina d\u00e0 nascita a un ibrido Xenomorfo-umano. Gli Xenomorfi clonati vengono successivamente sterminati facendo schiantare l\"'Auriga\" sulla Terra.\nserie prequel\n\"Prometheus\" - (2012): Nel 2093, decenni prima degli eventi di \"Alien\", viene scoperta una scultura di Xenomorfo dentro un tempio sulla luna LV-223 dall'equipaggio della nave stellare \"Prometheus\", seguendo le coordinate stellari rinvenute dalle scritture di varie culture antiche terrestri non collegate, in base all'ipotesi che siano un invito da parte degli \"Ingegneri\" responsabili per la creazione dell'umanit\u00e0.\n\"\" - (2017): Dieci anni dopo gli avvenimenti su LV-223, un gruppo di colonizzatori della nave coloniale \"Covenant\" finisce sul pianeta degli Ingegneri il quale \u00e8 stato devastato dal fluido mutageno nero rilasciato dal droide David 8, il quale poi a seguito di esperimenti sulle creature nate da questa infezione ha creato una forma \"primitiva\" di Xenomorfi, il Neomorfo.\nserie crossover\n\"Alien vs. Predator\" - (2004): Nel 2004, una regina Xenomorfa incatenata in una piramide costruita dagli Yautja sull'Isola Bouvet comincia a covare uova quando una spedizione della Weyland Corp e un gruppo di guerrieri Yautja infiltrano la sua dimora. Gli Xenomorfi risultanti uccidono tutti i membri della spedizione e i guerrieri tranne due. Il superstite Yautja fa collassare la piramide con una bomba, ma la regina riesce a fuggire e a ucciderlo prima di perire nelle acque ghiacciate. Il cadavere dello Yautja viene recuperato dai suoi compagni e portato su un'astronave, dove un Predalien si districa dal suo torace.\n\"Aliens vs. Predator 2\" - (2007): Il Predalien massacra gli Yautja e fa precipitare la nave su Gunnison in Colorado. Il Predalien sopravvive insieme a delle uova, che presto si schiudono e cominciano ad infettare gli abitanti della citt\u00e0. Uno Yautja veterano si reca sul luogo per porre fine all'infestazione, culminando con una lotta all'ultimo sangue col Predalien. Entrambi i due periscono quando la citt\u00e0 viene distrutta da un ordigno nucleare.\nFilm non ufficiale\n\"Alien 2 - Sulla Terra\" (1980): Delle uova aliene vengono trasportate tramite una nave spaziale presso San Diego. Una delle uova viene raccolta da alcuni speleologi, e si schiude in una caverna, dove procede ad uccidere tutti i membri della spedizione tranne due. Una volta fuggiti alla superficie, il duo scopre che le altre uova si sono schiuse e che le creature hanno sterminato la popolazione umana. In questo film, lo Xenomorfo viene rappresentato come un parassita tentacolato mutaforme che nasce da uova azzurre e si incuba nei corpi umani per poi emergere dalle loro facce ed ottenere la forma adulta. L'adulto tenta poi di assimilare le altre forme di vita per meglio adattarsi all'ambiente circostante. La creatura fu realizzata attraverso la trippa, un'idea proposta da Mario Bava. Alle prese con i problemi di budget, all'inizio delle riprese Ippolito incaric\u00f2 un attrezzista di nome Bombardone di andare a comprare la trippa, posizionandola poi intorno all'obiettivo al fine di creare l'illusione che la cinepresa fosse l'occhio del mostro. Per rendere l'effetto realistico, la carne veniva fatta tremolare come fosse effettivamente parte di un organismo vivente grazie a delle pompe mediche. Cos\u00ec facendo venne creata la \"soggettiva\" del mostro. Gli effetti speciali furono realizzati in una cantina di Roma dove per\u00f2, a causa delle innumerevoli urla sia maschili sia femminili che si udivano e del forte odore di carne putrida che fuoriusciva dallo scantinato, i coinquilini chiamarono la polizia, la quale arrest\u00f2 tutta la troupe cinematografica per sospetto di omicidio e occultamento di cadavere. Gli effetti sonori del mostro vennero realizzati mischiando un rantolo e una registrazione audio del tecnico di scena Alberto Tinebra mentre russava. \nquesto film \u00e8 da considerare un \"fan made\" realizzato senza il consenso/partecipazione degli autori della saga ufficiale, ancor prima che questi reggistrassero il marchio \"Alien\"\nAltri media.\nFumetti e libri.\nOltre ai film, gli Xenomorfi appaiono nei libri e fumetti di \"Alien\", nella serie di romanzi di \"Aliens vs. Predator\" e nei videogiochi ispirati alla serie. Oltre agli Yautja, in alcuni fumetti gli Xenomorfi si sono scontrati anche con personaggi di altri media franchise come \"Batman\", \"Superman\", il \"Corpo delle Lanterne Verdi\", il \"Giudice Dredd\" e il \"Terminator\".\nCortometraggi.\nGli Xenomorfi appaiono anche nel fan film cortometraggio \".\nImpatto culturale.\nDerivativi e parodie.\nL'aspetto innovativo della creatura \u00e8 stata fonte d'ispirazione per numerosi mostri del cinema, dei videogiochi (ad esempio \"Contra\" e \"Metroid\".) e delle figurine. Il chitarrista Chris Stein, un amico di Giger, ipotizz\u00f2 che ci fossero \"100,000\" mostri giocattoli che imitano lo xenomorfo, e che i manga horror giapponesi utilizzino troppo creature dalle stesse sembianze. Tra i film che presero ispirazione dal mostro ci sono \"Galaxina\", \"Space Vampires\", \"Saturno 3\", \"The Intruder Within\", \"Invaders\", \"Videodrome\", \"Deep Space\", \"Contamination\", \"Xtro - Attacco alla Terra\", \"Captain EO\", \"Inseminoid - Un tempo nel futuro\", \"Forbidden World\" e \"Scared to Death\". Almeno due nemici di Godzilla sono stati influenzati dal design dello Xenomorfo: Destoroyah e i MUTO.\nLa forma Chestburster dello xenomorfo fece un'apparizione nel film parodia di Mel Brooks \"Balle spaziali\", in cui si districa di nuovo dal torace di John Hurt, per poi indossare una paglietta e cantare. Nel 2015, la 20th Century Fox approv\u00f2 la stampa di \"Alien Next Door\", un libro parodico di Joey Spiotto, che rappresenta il lato pi\u00f9 amichevole dello Xenomorfo. Gli schizzi di Spiotto furono notati da Hans Ruedi Giger, che lo contatt\u00f2 con una proposta di scrivere libri per bambini sulla creatura, ma mor\u00ec prima d'iniziare il progetto."}
{"id": "492718", "revid": "729019", "url": "https://it.wikipedia.org/wiki?curid=492718", "title": "Republic XF-103", "text": "Il Republic XF-103 (in alcuni casi indicato anche con il nome di Thunderwarrior) era un caccia intercettore sviluppato dall'azienda aeronautica statunitense Republic Aviation nei primi anni cinquanta e rimasto alle prime fasi di sviluppo.\nRealizzato per rispondere ad una specifica emessa nel 1949 dall'United States Air Force (USAF), l'aeronautica militare statunitense, era un progetto dalla tecnologia avanzata, costruito in titanio per resistere alla velocit\u00e0 di quasi Mach 4, teoricamente raggiungibile con l'impiego di un turbogetto combinato, per le alte velocit\u00e0, con uno statoreattore. Continui ritardi e aumenti di costi rivelarono che il progetto era troppo avanzato rispetto alla tecnologia disponibile all'epoca tanto che, dopo il completamento della cellula (senza motori) del primo prototipo, venne cancellato nel 1957.\nStoria del progetto.\nL'origine del progetto \"AP-57\", secondo la denominazione interna del costruttore, risale alla richiesta emessa dall'USAF nei primi mesi del 1949 per un intercettore dalle caratteristiche avanzate, in grado di contrastare per quota operativa e velocit\u00e0 massima i nuovi bombardieri intercontinentali che l'Unione Sovietica, secondo fonti dell'intelligence, avrebbe ben presto avuto a disposizione.\nCon la richiesta avanzata, l'USAF introduceva il concetto di sistema d'arma, considerando che la complessit\u00e0 delle macchine e delle armi rendeva ormai di fatto non pi\u00f9 percorribile lo sviluppo di singole componenti da assemblare in seguito: sulla base di questa scelta, ogni componente del velivolo sarebbe stata integrata fin dalle origini con le altre, garantendo la compatibilit\u00e0 di ciascuna una volta assemblata sull'aereo.\nFonti diverse utilizzano per indicare il progetto nel suo complesso le sigle \"WS-201A\" oppure \"WS-204A\" , consistente nel suo complesso in un intercettore ognitempo, capace di volare in regime supersonico ed armato con missili aria-aria a guida radar. Sulla base dell'anno, in modo ottimistico, stimato per l'entrata in servizio del nuovo velivolo, il progetto fu conosciuto anche come \"1954 interceptor\".\nRelativamente alla parte del progetto dedicata all'armamento ed al sistema radar destinato al suo controllo, indicata come \"Progetto MX-1179\", le autorit\u00e0 militari determinarono il contraente con una selezione completata nell'ottobre del 1950: la Hughes Aircraft si aggiudic\u00f2 il contratto con una soluzione che vedeva il sistema di controllo MA-1 abbinato al missile aria-aria Falcon, all'epoca denominato F-98.\nPer la parte relativa al velivolo, \"Progetto MX-1554\", la richiesta venne formalizzata dall'USAF nel giugno del 1950: alla scadenza del termine per la presentazione delle proposte, nel gennaio del 1951, si contarono nove progetti provenienti da sei diversi produttori: Republic (tre proposte), North American Aviation (due), Chance-Vought, Douglas Aircraft Company, Lockheed Corporation e Convair. All'inizio di luglio l'USAF selezion\u00f2 uno dei progetti della Republic e quelli di Convair e Lockheed, disponendo la costruzione di un mockup per ciascuno di essi; in un secondo tempo, considerando la scelta di tre concorrenti troppo dispendiosa, venne deciso di sospendere lo sviluppo del progetto della Lockheed.\nTecnica.\nCellula.\nIl progetto AP-57 della Republic Aviation derivava dal precedente AP-44A del 1948, un caccia ognitempo in grado di operare ad alta quota, e si caratterizzava per le caratteristiche estremamente avanzate in termini di prestazioni: le stime progettuali indicavano la possibilit\u00e0 di raggiungere valori di velocit\u00e0 massima superiori a Mach 3 ad una quota di circa 24\u00a0400\u00a0m.\nPer poter sopportare le sollecitazioni dovute a tali velocit\u00e0 ed il calore generato dalla resistenza aerodinamica, era previsto che l'aereo venisse realizzato in titanio ed acciaio inossidabile. Per questa ragione il progetto prevedeva fusoliera con sezione pressoch\u00e9 priva di qualsiasi elemento esterno: la cabina di pilotaggio era ricavata all'interno della struttura ed il pilota avrebbe dovuto impiegare un sistema periscopico per la visione frontale; ai lati erano presenti due piccoli finestrini che qualcuno, in modo ironico, defin\u00ec \"indicatori giorno/notte\". Il sistema di visione periscopica venne testato nel 1955 a bordo di un F-84G appositamente modificato.\nPer le situazioni di emergenza era previsto un sistema di emergenza costituito da una capsula eiettabile verso il basso che avrebbe consentito al pilota di lanciarsi anche a velocit\u00e0 supersoniche; il sistema, in ogni caso, all'atto pratico non venne mai realizzato.\nLe ali avevano pianta a delta, integrate in coda da piani orizzontali di uguale disegno. I piani verticali sarebbero stati due\u02d0 uno di tipo tradizionale, disposto sul dorso della fusoliera, ed un secondo disposto nella parte ventrale, collassabile lateralmente in fase di atterraggio.\nL'unico elemento aerodinamico sporgente dalla fusoliera avrebbe dovuto essere la presa d'aria per i motori\u02d0 disposta ventralmente e dotata di ampia apertura ritenuta, per le proprie dimensioni, possibile elemento di criticit\u00e0 in quanto capace di raccogliere oggetti estranei, particolarmente durante le fasi di decollo ed atterraggio.\nMotore.\nLe prestazioni previste per l'F-103 erano raggiungibili grazie al particolare sistema di propulsione definito \"dual-cycle propulsion system\" che vedeva l'installazione di un turbogetto Wright J67, copia realizzata su licenza del britannico Rolls-Royce Olympus, e di uno statoreattore Wright RJ55 che, utilizzati congiuntamente, erano in grado di sviluppare la forza di oltre 150\u00a0kN.\nL'impiego congiunto dei due sistemi era previsto solamente durante la fase d'intercettazione mentre per le fasi di volo che richiedevano minori velocit\u00e0, quali decollo ed atterraggio, la propulsione sarebbe stata affidata al solo turbogetto.\nSistema d'arma.\nIl sistema d'arma MX-904 era basato sull'interazione, interamente computerizzata, tra il radar di tiro Hughes MA-1 e sei missili GAR-3 Falcon; i missili sarebbero stati alloggiati all'interno della fusoliera e lanciati in seguito all'apertura di distinti portelli.\nAlcune delle fonti reperite indicano che l'armamento avrebbe dovuto essere integrato da razzi non guidati del tipo \"Folding-Fin Aerial Rocket\" calibro 2.75\u00a0in \"Mighty Mouse\", senza tuttavia indicarne l'esatta disposizione.\nImpiego operativo.\nIl progetto dell'AP-57 non and\u00f2 molto oltre il tavolo da disegno: un mockup in scala 1:1 venne realizzato e presentato alle autorit\u00e0 nel marzo del 1953. Tuttavia il contratto per la produzione del nuovo caccia venne assegnato nel marzo del 1954 al progetto della Convair: questo sarebbe entrato in servizio operativo nella primavera del 1956 con il nome di Convair F-102 Delta Dagger.\nIn ogni caso nel giugno di quello stesso 1954 venne sottoscritto un contratto per tre prototipi dell'F-103 che tuttavia non sfoci\u00f2 in alcun risultato concreto: le difficolt\u00e0 incontrate nella realizzazione della lega in titanio da impiegare per la struttura dell'aereo ed i ritardi accumulati nello sviluppo del sistema propulsivo combinato, unitamente al lievitare dei costi, determinarono la decisione da parte dell'USAF che il 21 agosto del 1957 decret\u00f2 il definitivo abbandono del progetto."}
{"id": "492723", "revid": "2132779", "url": "https://it.wikipedia.org/wiki?curid=492723", "title": "Republic F-105 Thunderchief", "text": "Il Republic F-105 Thunderchief era un cacciabombardiere supersonico statunitense in servizio con l'United States Air Force. In grado di raggiungere i Mach 2, l'F-105 fu impiegato nel gravoso compito di condurre attacchi al suolo nel Vietnam del Nord durante la guerra del Vietnam e a causa di queste operazioni, il velivolo ha avuto la particolarit\u00e0 di essere stato l'unico aereo statunitense nella storia ad essere rimosso dalle operazioni a causa dell'alto tasso di perdite in azione. In origine, il \"Thud\", come venne soprannominato dai suoi equipaggi, venne progettato e impiegato come aereo monoposto. In seguito ne venne realizzata una versione biposto Wild Weasel, specializzata nella soppressione dei sistemi di difesa antiaerea nemici (\"Suppression of Enemy Air Defenses - SEAD\"), impiegata in Vietnam contro i siti di missili terra aria.\nNato come successore dell'F-100 Super Sabre, l'F-105 fu progettato per impiegare missili e cannone, ma venne specificamente ottimizzato per compiere missioni di penetrazione a bassa quota e ad alta velocit\u00e0, trasportando al suo interno una bomba nucleare.\nSviluppo.\nNel giugno 1950 l'USAF chiese alla Republic Aviation, gi\u00e0 impegnata nello sviluppo del F-84F Thunderstreak, il progetto di un nuovo aereo da bombardamento che avrebbe dovuto esserne il successore.\nLa missione primaria prevista era il bombardamento in profondit\u00e0 in territorio nemico con una bomba nucleare portata in una stiva interna. Per buona parte della missione il volo sarebbe stato a bassa quota e velocit\u00e0 supersonica.\nLe caratteristiche considerate pi\u00f9 importanti erano quindi raggio d'azione, capacit\u00e0 di carico e prestazioni di volo a bassa quota, velocit\u00e0 e stabilit\u00e0, mentre l'agilit\u00e0 venne ritenuta del tutto secondaria.\nLa direzione del progetto venne affidata ad Alexander Kartveli, gi\u00e0 progettista dei P-47 Thunderbolt, F-84 Thunderjet, F84F Thunderstreak ed RF-84F Thunderflash.\nIl progetto iniziale, denominato internamente AP-63FBX (Advanced Project 63 Fighter Bomber Experimental), prevedeva un grosso monoreattore con ali a freccia di apertura relativamente limitata.\nIl nuovo aereo era praticamente un Thunderflash ingrandito con motore Allison J71 da 6\u00a0583\u00a0kg di spinta. Erano previsti una velocit\u00e0 massima di 1\u00a0480\u00a0km/h a 10.668\u00a0m, una stiva interna per due bombe convenzionali da 454\u00a0kg o una nucleare da 1\u00a0544\u00a0kg, sei bombe da 454\u00a0kg o una nucleare sotto le ali e quattro cannoni T-130 da 15,24\u00a0mm nelle radici alari.\nNel febbraio 1952 il progetto venne presentato all'USAF che l'accett\u00f2 a maggio. A settembre l'USAF assegn\u00f2 la sigla F-105 ed emise un primo ordine per 199 aerei.\nNel marzo 1953 l'USAF, ritenendo imminente la fine della guerra di Corea, ridusse l'ordine a 37 bombardieri e 9 ricognitori e il modello venne completato nell'ottobre 1953 e presentato all'USAF.\nIl progetto venne ampiamente modificato arrivando a prevedere 2 motori J71, una velocit\u00e0 massima di Mach 1,5, lunghezza 18,9\u00a0m, un'ala a freccia di 45 gradi con apertura alare di 10,7\u00a0m, una stiva ventrale per una bomba convenzionale da 907\u00a0kg o nucleare da 1\u00a0544\u00a0kg o un serbatoio da 1.323 litri, un pilone ventrale con capacit\u00e0 di carico di 907\u00a0kg e quattro piloni alari con capacit\u00e0 di carico totale di 1\u00a0814\u00a0kg.\nDurante il progetto le dimensioni e il peso dell'aereo erano cresciuti al punto che sicuramente il motore Allison J71 previsto inizialmente non sarebbe stato adatto. Nel 1953 venne quindi deciso di usare il Pratt &amp; Whitney J75-P-3 da 10\u00a0442\u00a0kg di spinta con postbruciatore che per\u00f2 era ancora in fase di sviluppo, quindi venne scelto il Pratt &amp; Whitney J57 come motorizzazione provvisoria per i primi prototipi.\nIl 28 giugno 1954 l'USAF ordin\u00f2 15 aerei con la denominazione ufficiale di F-105A e nel giugno 1955 l'USAF emise un nuovo ordine per sette bombardieri F-105B e tre ricognitori RF-105B.\nIl primo prototipo YF-105A (54-0098) comp\u00ec il primo volo, della durata di 45 minuti, il 22 ottobre 1955 con il capo collaudatore della Republic Russell \u201cRusty\u201d Roth ai comandi e raggiunse la velocit\u00e0 di Mach 1,2 con un motore Pratt &amp; Withney J57-P-25 da 6\u00a0810\u00a0kg di spinta.\nIl 16 dicembre 1955 al primo YF-105A durante un volo di collaudo in una virata a 1.018\u00a0km/h a 5,5G usc\u00ec il carrello destro che venne strappato via dal flusso d'aria. L'aereo atterr\u00f2 sul ventre sul lago asciutto presso la base di Edwards riportando gravi danni alla fusoliera posteriore. Venne rimandato alla Republic, ove si decise che non era pi\u00f9 economicamente conveniente ripararlo, quindi venne demolito dopo solo 29 voli per un totale di 22 ore.\nIl secondo YF-105A (54-0099) vol\u00f2 per la prima volta il 28 gennaio 1956.\nI prototipi YF-105A avevano fusoliera e prese d'aria nelle radici alari simili a quelle degli aerei allora in servizio, i collaudi mostrarono per\u00f2 alcuni problemi di aerodinamica a velocit\u00e0 transonica e di rendimento dei motori simili a quelli del progetto contemporaneo del Convair F-102 Delta Dagger.\nPer risolvere questi problemi, la fusoliera venne riprogettata secondo la recente teoria della regola delle aree, la deriva ingrandita e le prese d'aria vennero modificate rendendole a geometria variabile per ottimizzare il flusso d'aria in entrata alle diverse velocit\u00e0. La nuova versione YF-105B con queste modifiche e motore Pratt &amp; Withney J75 raggiunse la velocit\u00e0 di Mach 2.15.\nNel marzo 1956 l'USAF sostitu\u00ec l'ordine iniziale per gli F-105A richiedendo 65 F-105B.\nPer questa versione erano richiesti radar AN/APG-31 nel muso, sistema di puntamento MA-8 e sistema di bombardamento K-19 per il bombardamento in cabrata anche con bombe nucleari.\nIl primo YF-105B (54-0100) comp\u00ec il primo volo della durata di un'ora il 26 maggio 1956 con il collaudatore della Republic Hank Baird ai comandi.\nQuesto esemplare a causa della mancata estensione del carrello d'atterraggio atterr\u00f2 sul ventre con pochi danni ma durante il recupero cadde dalla gru riportando gravi danni alla fusoliera.\nIl 19 giugno 1956 l'F-105 venne denominato ufficialmente Thunderchief, continuando la tradizione della Republic iniziata col P-47 Thunderbolt, proseguita con gli F-84 Thunderjet, F84F Thunderstreak, RF-84F Thunderflash e che \u00e8 successivamente continuata con l'A-10 Thunderbolt II.\nIl secondo YF-105B (54-0101) comp\u00ec il primo volo nel dicembre 1956.\nIl 30 gennaio 1957, questo esemplare, a causa della mancata estensione del carrello d'atterraggio atterr\u00f2 sul ventre, lo stesso avvenne al quarto YF-105B (54-0103).\nLa causa della mancata estensione del carrello venne identificata nel flusso d'aria dalle prese d'aria al motore che passando in baia carrello provocava un eccessivo risucchio. Il problema venne risolto cambiando il percorso dei condotti dell'aria dalle prese d'aria al motore.\nIl primo F-105B di serie comp\u00ec il primo volo il 14 maggio 1957. All'epoca il Thunderchief era il pi\u00f9 grande aereo monoposto esistente e lo sar\u00e0 negli anni a venire.\nNel 1957 l'USAF chiese una nuova versione da impiegare come bombardiere ognitempo in grado di portare una bomba nucleare Mk43 sotto le ali o la fusoliera.\nL'USAF prevedeva di ordinare 1.500 F-105D, ma l'entrata in servizio dell'F-4 Phantom II, pi\u00f9 versatile e sicuro poich\u00e9 bimotore, spinsero i vertici politici e militari ad imporne l'uso all'USAF per sostituire anche il Thunderchief.\nFurono prodotti complessivamente 833 F-105 Thunderchief compresi i prototipi.\nNegli anni cinquanta vennero progettati altri aerei supersonici siglati con numeri successivi al cento, che assieme al Thunderchief vengono a volte indicati collettivamente come \u201cserie 100\u201d o \u201cCentury series\u201d. Questi aerei sono il North American F-100 Super Sabre, il McDonnell F-101 Voodoo, il Convair F-102 Delta Dagger, il Lockheed F-104 Starfighter, ed il Convair F-106 Delta Dart.\nTecnica.\nL'F-105B era un monoreattore monoposto ad ala media a freccia di 45 gradi con struttura interamente metallica. L'ala era dotata, come di consuetudine, di alettoni, flap slat e spoilers.\nL'impennaggio era di tipo classico con piani di coda interamente mobili posti nella parte inferiore della fusoliera posteriore. L'aereo era pure dotato di una pinna ventrale sotto la fusoliera posteriore.\nIl carrello d'atterraggio era triciclo con carrelli principali a ruota singola rientranti nelle ali e carrello anteriore a ruota singola rientrante nel muso.\nL'F-105B era dotato di un parafreno dal diametro di 6,1\u00a0m alloggiato alla base della deriva e di un gancio d'arresto.\nL'F-105B era dotato di un aerofreno in coda costituito da quattro petali che si aprivano attorno all'ugello del motore. L'apertura dei petali era di 90 gradi in volo per tutti i quattro petali mentre in atterraggio l'apertura dei petali superiore ed inferiore era limitata rispettivamente per non interferire col paracadute frenante e per non urtare la pista.\nLa cabina del pilota aveva il tettuccio apribile verso l'indietro, il seggiolino eiettabile era di progettazione e produzione Republic.\nIl motore era un turbogetto General Electric J75-P-5 da 10\u00a0442\u00a0kg di spinta con postbruciatore. Le prese d'aria a geometria variabile erano nelle radici alari.\nLa capacit\u00e0 dei serbatoi interni era di 3\u00a0878 litri in tre serbatoi in fusoliera, pi\u00f9 due serbatoi esterni da 1\u00a0700 litri l'uno ai piloni alari interni, uno da 2.457 litri al pilone ventrale ed uno da 1\u00a0474 litri nella stiva interna.\nL'F-105B era dotato di una sonda retrattile per il rifornimento in volo sul lato sinistro del muso.\nIl velivolo era dotato di due piloni sotto ogni ala pi\u00f9 una stiva interna ventrale delle dimensioni di 4,82\u00a0m \u00d7 0,81\u00a0m \u00d7 0,81\u00a0m per carico bellico convenzionale o una bomba nucleare da 1\u00a0544\u00a0kg.\nSe la stiva non era usata per carico bellico, poteva essere installato un pilone ventrale in grado di portare un lanciatore multiplo MER (Multiple Ejector Rack) con sei bombe M117 da 372\u00a0kg.\nIl carico complessivo dell'F-105B era di 5\u00a0448\u00a0kg, comprendente:\nL'F-105B poteva portare missili AIM-9 Sidewinder ai piloni alari esterni.\nL'armamento fisso dell'F-105B era costituito da un cannone M61A1 Vulcan a sei canne rotanti da 20\u00a0mm da 6.000 colpi al minuto con 1.028 colpi sul lato sinistro del muso.\nL'abilitazione al volo sull'F-105 richiedeva per i piloti di F-100 Super Sabre una 40ina di ore di teoria in aula e circa 6 ore di volo d'addestramento e familiarizzazione.\nAvionica.\nL'avionica dell'F-105B comprendeva:\nradar AN/APG-31 nel muso;\nsistema di puntamento MA-8;\nsistema di bombardamento K-19;\nsistema di controllo del volo General Electric FC-5 con autopilota;\nsistema di navigazione doppler AN/APN-105.\nVersioni.\nDue prototipi (54-0098 e 54-0099) con motore Pratt &amp; Whitney J57 da 6\u00a0810\u00a0kg di spinta con postbruciatore.\nLe prese d'aria nelle radici alari erano fisse e di forma ellittica.\nLe dimensioni erano:\nlunghezza 18,6\u00a0m;\napertura alare 10,6\u00a0m;\naltezza 5,3\u00a0m;\nsuperficie alare 35,8\u00a0m\u00b2.\nQuattro prototipi (da 54-0100 a 54-0103) con motore Pratt &amp; Whitney J75.\nLe dimensioni erano le stesse degli YF-105A a parte la lunghezza aumentata a 19,2\u00a0m e l'altezza aumentata a 6\u00a0m.\nPrima versione cacciabombardiere ognitempo.\nI primi avevano motore J75-P-5 da 10\u00a0442\u00a0kg di spinta, i successivi J75-P-19 da 11\u00a0123\u00a0kg di spinta.\nLe dimensioni erano le stesse degli YF-105B. Il peso a vuoto era di 11\u00a0738\u00a0kg, massimo al decollo di 23\u00a0608\u00a0kg. L'F-105B aveva una velocit\u00e0 massima di 2\u00a0230\u00a0km/h (Mach 2,1) a 10\u00a0973\u00a0m e 1\u00a0390\u00a0km/h (Mach 1,13) al livello del mare.\nL'autonomia di trasferimento era di 3\u00a0057\u00a0km, il raggio d'azione di 322\u00a0km.\nIl primo volo di un F-105B avvenne il 14 maggio 1957.\nVennero prodotti 75 aerei di questa versione tra il maggio 1956 ed il dicembre 1959.\nVersione da ricognizione derivata dall'F-105B con nella fusoliera anteriore il sistema di ricognizione fotografica KS24A comprendente cinque cineprese orientate in posizione verticale ed obliqua.\nL'USAF scelse come ricognitore l'RF-101C Voodoo per cui l'RF-105B venne cancellato.\nDei 17 aerei previsti vennero costruite parzialmente solo tre cellule poi completate come JF-105B.\nTre aerei costruiti partendo dalle cellule incomplete di RF-105B ed utilizzati dalla Republic per prove.\nIl primo JF-105B (54-0105) vol\u00f2 per la prima volta il 18 luglio 1957.\nI tre JF-105-B vennero impiegati fino al 1961.\nVersione biposto da addestramento derivata dall'F-105B in risposta ad un requisito dell'USAF del 1956 non prodotta in serie. La Republic present\u00f2 all'USAF un mock-up ricavato dalla fusoliera poi utilizzata per il primo JF-105B.\nL'USAF nel giugno 1956 ordin\u00f2 sei F-105C, ma l'anno successivo la versione venne cancellata per riduzione costi.\nVersione definitiva di serie cacciabombardiere ognitempo con radar NASARR R-14A, sistema di gestione dell'armamento AN/ASG-19 Thunderstick, sistema di navigazione doppler AN/APN-131e modifiche alla strumentazione in cabina.\nIl radar R-14A aveva anche la modalit\u00e0 di inseguimento del terreno, molto utile per le missioni d'attacco a bassa quota. Questa versione era riconoscibile dal muso allungato con ogiva molto pi\u00f9 grande per il nuovo radar.\nIl motore era un Pratt &amp; Whitney J75-P-19W da 6\u00a0492\u00a0kg di spinta a secco, 11.123\u00a0kg con postbruciatore e 12\u00a0031\u00a0kg con iniezione d'acqua.\nLe dimensioni erano le stesse degli F-105B a parte la lunghezza portata a 19,6\u00a0m.\nIl peso a vuoto era di 12\u00a0192\u00a0kg, massimo al decollo di 23\u00a0988\u00a0kg.\nIl carrello era stato rinforzato per sopportare il maggiore peso.\nL'F-105D aveva una velocit\u00e0 massima di 2\u00a0208\u00a0km/h (Mach 2,08) a 11\u00a0000\u00a0m e 1\u00a0346\u00a0km/h (Mach 1,1) al livello del mare.\nLa quota di tangenza era di 14.783\u00a0m.\nLa capacit\u00e0 di carburante interna era di 3.878 litri, totale di 11.249 litri.\nL'autonomia di trasferimento era di 3.846\u00a0km, il raggio d'azione di 1.480\u00a0km con i serbatoi esterni.\nNel 1962 gli F-105D vennero modificati con l'installazione sopra al muso di un ricettacolo per rifornimento in volo con il sistema ad asta rigida usato dagli aerei cisterna KC-135 dell'USAF. Venne mantenuta anche la sonda retrattile.\nLa capacit\u00e0 di carico era di 7\u00a0605\u00a0kg.\nUna configurazione possibile comprendeva 16 bombe M117, sei al pilone ventrale, quattro ai piloni alari interni ed una ai piloni alari esterni.\nAi piloni alari esterni potevano essere montati dei pod ECM Hughes ALQ-71 o General Electric ALQ-87.\nIl primo volo di un F-105D (58-1146) avvenne il 9 giugno 1959.\nVennero prodotti 610 aerei di questa versione, l'ultimo nel 1964.\nInizialmente gli F-105D avevano un ricevitore LORAN AN/ARN-85 che si rivel\u00f2 poco affidabile per cui nel 1969 su trenta aerei venne sostituito dal nuovo ricevitore AN/ARN-92 posto in una carenatura dorsale. Sugli stessi aerei venne installato il nuovo radar R-14K. Questi aerei modificati furono denominati Thunderstick II ed avevano una precisione nel bombardamento molto elevata, con un cerchio d'errore medio di soli 15\u00a0m.\nIl primo F-105D Thunderstick II vol\u00f2 nel 1969, l'ultimo venne consegnato all'USAF nel luglio 1971. Non furono mai impiegati in combattimento nel Sud Est Asiatico.\nVersione da ricognizione derivata dall'F-105D non prodotta in serie.\nVersione biposto da addestramento derivata dall'F-105D non prodotta in serie.\nLa Republic present\u00f2 all'USAF un mock-up ricavato dal mock-up dell'F-105C.\nL'USAF a fine 1958 ordin\u00f2 ventisei F-105E ma l'anno successivo la versione venne cancellata per riduzione costi.\nVersione biposto da addestramento derivata dall'F-105D con la stessa avionica, armamento e possibilit\u00e0 di impiego operativo.\nQuesta versione era riconoscibile dal muso allungato con due posti in tandem con tettucci separati.\nIl motore era lo stesso degli F-105D.\nLe dimensioni erano le stesse degli F-150D a parte la lunghezza portata a 20,4\u00a0m e l'altezza aumentata a 6,1\u00a0m per l'aumento delle dimensioni della deriva allo scopo di migliorare la stabilit\u00e0.\nIl peso a vuoto era di 13\u00a0810\u00a0kg, massimo al decollo di 24\u00a0779\u00a0kg.\nIl carrello era stato rinforzato per sopportare il maggiore peso.\nLa capacit\u00e0 di carburante interna e di rifornimento in volo erano le stesse degli F-105D.\nLe prestazioni erano le stesse degli F-105D, esclusa l'autonomia di trasferimento ridotta a 3.363\u00a0km.\nIl primo volo di un F-105F (62-4412) avvenne l'11 giugno 1963, l'aereo arriv\u00f2 a Mach 1,1.\nIl 23 dicembre 1963 il primo F-105F venne consegnato all'USAF al 4th TFW sulla base di Seymour-Johnson nella Carolina del nord.\nVenne assegnato almeno un F-105F ad ogni squadrone equipaggiato con F-105D.\nVennero prodotti 143 aerei di questa versione, l'ultimo nel gennaio 1965 che fu l'ultimo Thunderchief prodotto.\nPrima versione biposto cacciabombardiere ognitempo ottimizzata per le missioni Wild Weasel.\nGli EF-105F erano degli F-105F dotati di un ricevitore radar d'allarme (Radar Homing and Warning, RHAW) Itek AN/APG-25/26, equipaggiamenti da contromisure elettroniche per confondere i radar nemici e missili antiradar AGM-45 Shrike ai piloni alari esterni.\nIl primo volo di un EF-105F avvenne il 15 gennaio 1966.\nNel giugno 1967 la denominazione non ufficiale EF-105F venne sostituita dalla denominazione ufficiale F-105F (WW).\nNel 1968 gli F-105F (WW) vennero modificati per impiegare i missili AGM-78 Standard.\n86 F-105F vennero convertiti in questa versione.\nNuova versione biposto cacciabombardiere ognitempo ottimizzata per le missioni Wild Weasel.\nSi distingue dall'F-105F per le carenature ai lati della fusoliera inferiore contenenti le apparecchiature da contromisure elettroniche Westinghouse AN/ALQ-105, questa modifica permetteva di evitare l'uso di pod ECM esterni.\nIl sistema ECM AN/ALQ-105 era in pratica lo stesso del pod Westinghouse AN/ALQ-101.\nGli F-105G avevano due nuovi ricevitori radar d'allarme, un Itek AN/APG-35/36 con quattro antenne sotto al muso ed un Loral AN/APN-31 con antenne nelle estremit\u00e0 alari.\nVenne installato un sistema di acquisizione bersagli Bendix APS-107 e migliorata la strumentazione dell'Electronic Warfare Officer (EWO).\nIl peso a vuoto era di 14\u00a0200\u00a0kg, massimo al decollo di 24\u00a0779\u00a0kg.\nLa capacit\u00e0 di carburante interna era ridotta a 3.844 litri.\nI sistemi per il rifornimento in volo erano gli stessi degli F-105D e F-105F.\nLe prestazioni erano le stesse degli F-105F esclusa l'autonomia di trasferimento ridotta a 2\u00a0403\u00a0km.\nIl primo F-105G (WA/62-4432) venne consegnato il nove giugno 1970.\nVennero prodotti 61 aerei di questa versione da conversioni di F-105F ed EF-105F.\nTrenta F-105G vennero modificati con nuovi piloni alari interni per usare il missile antiradar AGM-78 Standard.\nImpiego.\nIl primo F-105B (54-0111) entr\u00f2 in servizio nell'USAF il 27 maggio 1958 nel 335th Tactical Fighter Squadron \u201cChiefs\u201d del 4th TFW sulla base di Seymour-Johnson nella Carolina del nord. In seguito vennero riequipaggiati coi Thunderchief anche gli altri squadron del 4th TFW, il 334th ed il 336th.\nL'11 dicembre 1959 un F-105B stabil\u00ec il primato mondiale di velocit\u00e0 su un percorso di 100\u00a0km con 1.957,316\u00a0km/h. L'aereo era pilotato dal Brig. Gen. Joseph Moore (comandante del 4th TFW) che per quest'impresa vinse il trofeo Bendix.\nA causa della maggiore complessit\u00e0 rispetto agli aerei della generazione precedente, i primi Thunderchief presentarono inizialmente molti problemi di affidabilit\u00e0 dell'avionica e dei motori arrivando ad un primato negativo di 150 ore per uomo di manutenzione per ogni ora di volo.\nSi arriv\u00f2 al punto che nel 1960 l'USAF dovette mettere a terra i Thunderchief per carenza di pezzi di ricambio.\nLa situazione miglior\u00f2 nettamente col progetto Optimize per migliorare affidabilit\u00e0 e manutenibilit\u00e0. In compenso il Thunderchief fu il primo aereo dell'USAF a completare il primo anno di servizio senza incidenti gravi.\nL'F-105D riprese il servizio nell'USAF il 28 settembre 1960 sempre nel 335th Tactical Fighter Squadron del 4th TFW sulla base di Seymour-Johnson, ove vennero dichiarati operativi nel 1961.\nGli F-105D negli USA vennero assegnati anche al 23rd TFW sulla base di McConnell in Kansas ed al 4520th CCTW sulla base di Nellis in Nevada.\nIn Europa gli F-105D vennero assegnati al 36th TFW sulla base di Bitburg ed al 49th TFW sulla base di Spangdahlem, entrambe in Germania, dove rimasero in servizio fino al 1967.\nA causa dei numerosi incidenti gli F-105D vennero messi a terra nel dicembre 1961 e poi nel giugno 1962.\nIn estremo oriente alla fine del 1962 gli F-105D vennero assegnati in Giappone al 18th TFW sulla base di Kadena, sull'isola di Okinawa, e all'inizio del 1963 all'8th TFW sulla base di Itazuke, che all'inizio del 1964 venne trasferito sulla base di Yokota.\nCon l'arrivo degli F-105D gli F-105B vennero trasferiti all'Air National Guard, cosicch\u00e9 gli ultimi F-105B vennero radiati dal Tactical Air Command nel 1964. I primi esemplari della versione B vennero assegnati il 16 aprile 1964 al 141st TFS del 108th TFW della New Jersey Air National Guard sulla base di McGuire.\nAnche gli F-105D presentarono inizialmente molti problemi di affidabilit\u00e0, tanto da guadagnarsi il soprannome di \u201cThud\u201d (tonfo) con riferimento allo schianto a terra in caso d'incidente. Molti problemi vennero risolti tramite numerose modifiche agli impianti elettrico, idraulico e carburante introdotte sui nuovi F-105D durante la produzione. Tra il 1962 ed il 1964 col progetto \"Look\" Alike i primi F-105D e F-105F vennero modificati portandoli alla stessa configurazione. Col progetto \"Look\" Alike la capacit\u00e0 di carico dell'F-105D venne portata da quattro a sedici bombe M117 da 372\u00a0kg ai piloni alari esterni e ventrale. Venne inoltre introdotta la possibilit\u00e0 di impiegare i missili aria-superficie AGM-12 Bullpup ai piloni alari interni ed esterni.\nA causa di un incidente mortale ad un F-105 dei Thunderbirds avvenuto il 9 maggio 1964, tutti i Thunderchief vennero messi a terra per due mesi.\nL'inchiesta rivel\u00f2 che la causa era stata un cedimento strutturale di una parte della fusoliera che, per rimediare, venne rinforzata su tutti i Thunderchief col progetto Backbone. Fu altres\u00ec notato che lo stesso esemplare tempo prima era rimasto coinvolto in un incidente durante un rifornimento in volo: infatti, il \"cestello\" del rifornimento a causa della turbolenza era andato a sbattere sul dorso e i danni provocati in un primo momento non erano stati considerati adeguatamente rilevanti.\nAlcuni problemi al motore ed al sistema carburante vennero risolti solo nel 1967.\nCon l'impiego durante la guerra del Vietnam, cambiarono le missioni previste per i Thunderchief, da bombardiere nucleare a bombardiere convenzionale.\nLa versione finale dell'F-105D, la Thunderstick II, fu assegnata al 23rd TFW a McConnell a partire dal marzo 1970 fino al 1972, poi i relativi esemplari furono passati al 457th TFS del 301st TFW dell'Air Force Reserve sulla base di Carswell in Texas dove rimasero finch\u00e9 vennero radiati alla fine del 1982.\nLa guerra del Vietnam.\nNonostante i problemi iniziali il Thunderchief venne ampiamente impiegato nel sudest asiatico come bombardiere, ruolo in cui era nettamente superiore all'F-100 Super Sabre per velocit\u00e0, raggio d'azione e capacit\u00e0 di carico. Gli unici F-105 che non furono mai impiegati nel sudest asiatico erano quelli della versione B.\nI primi 8 F-105D distaccati dal 36th TFS dell'8th TFW di Yokota arrivarono alla base thailandese di Korat il nove agosto 1964, cinque giorni dopo l'incidente del Tonchino che port\u00f2 ad un impegno diretto degli USA in questa guerra.\nSeguirono altri rischieramenti di F-105D e F-105F distaccati da stormi di base negli USA ed in Giappone ed inviati a due stormi provvisori in Thailandia, il 6234th TFW sulla base di Korat col 12th TFS, 36th TFS e 67th TFS, ed il 6235th TFW sulla base di Takhli col 334th TFS, 336th TFS e 354th TFS.\nNella loro prima missione, il 14 agosto 1964, 8 F-105D dell'86th TFS vennero impiegati in una missione RESCAP in appoggio ad un T-28 dell'Air America. Un Thunderchief, l'esemplare 62-4371, venne colpito da una batteria AAA da 37\u00a0mm, riusc\u00ec a tornare alla base dove inizialmente fu decretato il ritiro dal servizio a causa degli estesi danni subiti.\nLa prima missione di bombardamento degli F-105D, insieme agli F-100, avvenne il 14 dicembre 1964, fu un'operazione limitata di bombardamento di obiettivi nel Laos centrale. In questa occasione tutti gli F-105 rientrarono alla base. La prima perdita di un F-105D si ebbe il 13 gennaio 1965 con l'esemplare 62-4296.\nLa prima missione dei Thunderchief sul Vietnam del Nord avvenne l'8 febbraio 1965.\nCon l'inizio dell'Operazione Rolling Thunder il 1\u00ba marzo 1965 molti F-105D vennero trasferiti sulle basi thailandesi di Korat e Takhli.\nA seguito dell'intensificarsi delle operazioni sul Vietnam del Nord, l'USAF decise di costituire dei nuovi stormi fissi sulle basi di Korat e Takhli. \nL'8 novembre 1965 venne costituito il 355th TFW sulla base di Takhli col 4th TFS, 34th TFS, 44th TFS (poi riclassificato Wild Weasel Squadron ed assegnato al 355th TFW), e 469th TFS, seguito l'8 aprile 1966 dal 388th TFW sulla base di Korat col 333th TFS, 354th TFS, 357th TFS e 367th TFS. Nel 1965 per limitare le perdite causate dalla contraerea venne aggiunto un ricevitore radar d'allarme (Radar Homing and Warning, RHAW) Itek AN/APG-25/26 con due antenne sotto al muso e due sulla deriva sopra il timone.\nAbitualmente per le missioni di bombardamento sul Vietnam del Nord gli F-105D portavano due serbatoi da 1.700 litri ai piloni alari interni, un serbatoio da 1.474 litri nella stiva ventrale, sei bombe M117 da 372\u00a0kg al pilone ventrale e missili AIM-9 Sidewinder o pod ECM ai piloni alari esterni.\nUn'altra configurazione molto usata comprendeva due bombe Mk84 da 907\u00a0kg ai piloni alari interni, un serbatoio da 1.474 litri nella stiva ventrale, uno da 2\u00a0457 litri al pilone ventrale e missili AIM-9 Sidewinder o pod ECM ai piloni alari esterni.\nA volte venivano usati i missili AGM-12 Bullpup che per\u00f2 erano meno potenti ed affidabili.\nCon l'avanzare del conflitto, i piloti escogitarono nuove tattiche, una di queste era la seguente: i Thunderchief attaccavano Hanoi arrivando a bassa quota e ad alta velocit\u00e0 da nord, dove una collina impediva ai nordvietnamiti l'uso dei radar e dei missili contraerei. I \"Thuds\" si esponevano per\u00f2 alla reazione dell'artiglieria contraerea e dei caccia nemici. Questa collina venne chiamata dai piloti americani \u201cThud Ridge\u201d.\nNonostante fosse stato progettato per il volo supersonico a bassa quota e non per i duelli aerei, l'F-105 si distinse tra il 29 giugno 1966 e il 19 dicembre 1967 in alcuni dogfights nei quali fu coinvolto, abbattendo in quel periodo 27,5 MiG-17, di cui 24,5 coi cannoni Vulcan e tre coi missili Sidewinder La mezza vittoria fu condivisa tra l'F-105F S/N 63-8329 e l'F-4D Phantom II S/N 66-7601, il 19 dicembre 1967.\nDurante le missioni di bombardamento gli F-4 Phantom II vennero usati come caccia di scorta ai Thunderchief, ma la mancanza di un cannone li mise in difficolt\u00e0 nei duelli aerei ravviccinati coi MiG. Questo problema venne risolto con l'entrata in servizio della nuova versione F-4E armata di cannone Vulcan nel 1968.\nI Vietnamiti affermarono di avere abbattuto 40 F-105, ma solo 17 sono stati confermati dall'USAF, cinque abbattuti da MiG-17 e dodici da MiG-21.\nGli F-105D impiegati in Vietnam vennero aggiornati con un nuovo sedile eiettabile e l'aggiunta di blindatura.\nIl sistema idraulico si rivel\u00f2 troppo vulnerabile perch\u00e9 le linee di entrambi i sistemi erano fisicamente vicine per cui spesso venivano danneggiate entrambe contemporaneamente, per rimediare venne aggiunto un terzo sistema idraulico con linee che passavano sul dorso dell'aereo. Inoltre gli attuatori degli stabilizzatori in caso di mancanza di pressione idraulica si bloccavano nella posizione di massima picchiata, vennero quindi modificati in modo che si bloccassero in posizione orizzontale.\nA causa del clima caldo ed umido i Thunderchief, come molti altri aerei americani, avevano seri problemi di affidabilit\u00e0 dell'avionica e del sistema elettrico.\nL'impiego intenso del motore port\u00f2 ad un veloce logorio dello stesso, i pezzi di ricambio cominciarono a venir meno e le ispezioni delle 200 ore furono portate a 125. Il raffreddamento del postbruciatore si rivel\u00f2 inadatto al clima caldo, ci furono alcuni casi di incendi al motore, molti aerei vennero modificati con due prese d'aria supplementari ai lati della fusoliera posteriore per risolvere questo problema.\nQuattro F-105F vennero modificati col progetto Commando Nail con un radar R-14A ad alta risoluzione. A partire dal 24 aprile 1967 questi aerei vennero usati per attacchi notturni ognitempo a bassa quota contro obiettivi fortemente difesi da un'unit\u00e0 inquadrata nel 13th TFS del 388th TFW a Korat.\nL'unit\u00e0 venne denominata \u201cRyan Raiders\u201d in onore del Gen. John D. Ryan, comandante in capo della Pacific Air Force.\nI Ryan Raiders svilupparono anche le tattiche d'attacco che avrebbero dovuto usare i bombardieri B-58 Hustler che per\u00f2 non vennero mai impiegati nel sudest asiatico.\nNel maggio 1967 un Ryan Raider venne abbattuto, in seguito un altro and\u00f2 perso per un incidente, gli ultimi due vennero impiegati in attacchi notturni fino al marzo 1968 e successivamente convertiti in EF-105F Wild Weasel II.\nPer limitare l'efficacia degli attacchi dei MiG, che seguivano rigidamente le indicazioni dei centri di controllo a terra, nel 1967 tredici F-105F vennero modificati col programma Combat Martin installando un disturbatore di comunicazioni radio VHF Hallicrafters QRC-128 soprannominato \u201cColonel Computer\u201d. Queste apparecchiature erano installate al posto dell'EWO per cui gli aerei erano monoposto, sul dorso dietro l'abitacolo posteriore era presente un'antenna a lama dedicata.\nQuesti aerei vennero assegnati al 357th TFS del 355th TFW ed impiegati fino al novembre 1970\nUn F-105F Combat Martin venne abbattuto nell'aprile 1968, gli altri vennero convertiti in EF-105F Wild Weasel II.\nA causa dello scarseggiare dei Thunderchief, l'USAF inizi\u00f2 ad usare per le missioni di bombardamento sul Vietnam del Nord gli F-4 Phantom II, equivalenti come prestazioni e carico bellico ma meno vulnerabili perch\u00e9 bimotori e meglio armati per l'autodifesa con missili Sidewinder e AIM-7 Sparrow.\nNell'ottobre 1968 il 388th TFW di Korat inizi\u00f2 il passaggio all'F-4E, gli F-105 vennero trasferiti al 355th TFW a Takhli. Sempre il 31 ottobre 1968 si concluse l'Operazione Rolling Thunder nella quale gli F-105 sostennero il 75% delle missioni.\nL'ultimo F-105D perso nel conflitto Vietnamita fu il 23 settembre 1970 con l'esemplare S/N 61-0153, mentre l'ultima missione fu compiuta il 6 ottobre 1970. \nIl 10 dicembre 1970, col rientro negli USA dell'ultimo F-105D, il 355th TFW venne disattivato.\nI Wild Weasel vennero trasferiti al 6010th Wild Weasel Squadron a Korat, rinominato 17th WWS a fine 1971.\nL'Ultimo F-105G Thunderchief perso in azione fu l'esemplare S/N 63-8359, venne abbattuto il 16 novembre 1972.\nGli ultimi F-105G lasciarono definitivamente il sudest asiatico il 29 ottobre 1974.\nComplessivamente vennero inviati nel sudest asiatico 400 Thunderchief che compirono pi\u00f9 di 20.000 missioni.\nL'impiego dei Thunderchief in missioni d'attacco a bassa quota contro obiettivi fortemente difesi caus\u00f2 perdite molto elevate, nell'arco del conflitto furono persi un totale di 395 Thunderchief: 312 dovute a contraerea e missili SA-2, 22 dovute ai MiG e 61 per varie cause. 283 F-105D vennero abbattuti e 52 persi per incidenti in missione, 37 tra F-105F e F-105G, compresi un Commando Nail ed un Combat Martin, vennero abbattuti e 10 persi per incidenti. Nonostante le perdite elevate, la percentuale di perdite degli F-105 nel complessivo della guerra fu dell'1%. \n130 tra piloti ed EWO di F-105 vennero uccisi o dispersi in azione, 90 fatti prigionieri e restituiti alla fine della guerra nel 1973.\nWild Weasel.\nPer limitare le perdite causate dai missili contraerei SA-2 Guideline, l'USAF decise di costituire dei reparti specializzati nella localizzazione e distruzione dei radar che li guidavano.\nI primi aerei utilizzati per queste missioni a partire dall'autunno 1965 furono degli F-100F Super Sabre denominati Wild Weasel I. Questi aerei erano dotati di ricevitore radar d'allarme (Radar Homing and Warning, RHAW) Itek AN/APG-25/26.\nLa missione consisteva nel localizzare i radar e segnalarli con razzi fumogeni agli F-105 che li attaccavano con bombe ed i cannoni di bordo, spesso per\u00f2 i Super Sabre partecipavano anche all'attacco.\nLe limitate velocit\u00e0 massima ed autonomia del Super Sabre, molto inferiori a quelle dell'F-105, limitavano l'efficacia delle missioni, per cui l'USAF ordin\u00f2 una nuova versione del Thunderchief progettata espressamente per questo ruolo.\nI primi undici EF-105F Wild Weasel II arrivarono nel sudest asiatico nel giugno 1966, cinque vennero assegnati al 13th TFS a Korat e sei al 354th TFS a Takhli.\nInizialmente un EF-105F scortava gli F-105D in missione per proteggerli dalla contraerea. Questo port\u00f2 ad una riduzione delle perdite degli F-105D ma cinque EF-105F vennero abbattuti tra luglio ed agosto 1966.\nLa configurazione abituale prevedeva un missile AGM-45 Shrike ad un pilone alare esterno, un pod ECM all'altro, due serbatoi da 1.700 litri ai piloni alari interni e bombe al pilone ventrale.\nSi pass\u00f2 ad una nuova tattica che prevedeva l'uso di EF-105F e F-105D assieme in missioni definite Iron Hand per distruggere le batterie contraeree prima delle missioni d'attacco.\nI Wild Weasel distruggevano i radar e gli F-105D il resto delle batterie contraeree.\nCapt. Merlyn Hans Dethlefsen e Capt. Kevin \u201cMike\u201d Gilroy vennero decorati perch\u00e9 il 10 marzo 1967 ai comandi di un EF-100F (63-8352) dopo che l'aereo era stato danneggiato dalla contraerea rimasero sull'obiettivo fino alla distruzione della batteria nemica.\nCapt. Leo K. Thorness e Capt. Harold Johnson vennero decorati con la Medaglia D'Onore del Congresso perch\u00e9 il 19 aprile 1967 ai comandi di un EF-100F (63-8301) in una missione di recupero dell'equipaggio di un altro Wild Weasel abbattuto, abbatterono due MiG-17 e dopo avere esaurito la munizioni rimasero sul posto per attirare su di s\u00e9 altri MiG allontanandoli dagli elicotteri di soccorso.\nI primi F-105G Wild Weasel III arrivarono nel sudest asiatico a met\u00e0 del 1970 e vennero assegnati al 44th TFS del 355th TFW sulla base di Takhli, alla fine del 1970 vennero assegnati al 6010th Wild Weasel Squadron a Korat, rinominato 17th WWS nel 1971, altri Wild Weasel vennero assegnati al 561st TFS.\nLa configurazione abituale prevedeva un missile AGM-78 Standard ad un pilone alare interno, un serbatoio da 1.700 litri all'altro, due missili AGM-45 Shrike ai piloni alari esterni ed un serbatoio da 2.457 litri al pilone ventrale.\nDurante le missioni d'attacco i Wild Weasel erano i primi ad arrivare sull'obiettivo per eliminare la contraerea e si ritiravano per ultimi, restando in zona se necessario per proteggere il recupero degli equipaggi di aerei abbattuti.\nGli ultimi Wild Weasel rientrarono il 29 ottobre 1974 e vennero assegnati al 35th TFW sulla base di George in California, dove vennero sostituiti dagli F-4G Wild Weasel V nel 1980.\nI \"Thunderbirds\".\nNell'aprile 1964, gli F-100C Super Sabre, modello fino ad allora impiegato dalla pattuglia acrobatica USAF \"Thunderbirds\", vennero sostituiti da nove F-105B Thunderchief modificati con l'eliminazione dell'armamento ed avionica relativa e l'aggiunta di zavorra al posto del cannone Vulcan e generatori di fumo.\nIl 9 maggio 1964, durante la sesta esibizione coi Thunderchief sulla base di Hamilton in California, l'aereo del Capitano Gene Devlin (57-5801) si spezz\u00f2 in volo, a seguito di quest'incidente mortale tutti gli F-105 dell'USAF vennero messi a terra per due mesi.\nI \"Thunderbirds\" tornarono ad impiegare gli F-100D nel maggio 1964. Crash Sites\nIl ritiro dal servizio.\nDopo la guerra del Vietnam i Thunderchief vennero relegati a compiti di seconda linea e passati all'ANG.\nMolti F-105 erano stati molto usati nel sudest asiatico per cui raggiunsero la fine della vita operativa prevista negli anni settanta.\nIn generale nell'USAF i Thunderchief vennero sostituiti dagli F-4 Phantom II, gli F-105G Wild Weasel III vennero sostituiti dagli F-4G Wild Weasel V.\nTra il 1969 ed il 1971 il 457th TFS del 23rd TFW ricevette gli F-105D Thunderstick II.\nNell'ottobre del 1970 gli F-105D e F-105F del 355th TFW di Takhli rientrarono negli USA e vennero assegnati al 23rd TFW sulla base di McConnell in Kansas.\nNel giugno 1970, gli F-105B vennero assegnati al 119th TFS del 177th TFG della New Jersey Air National Guard.\nNel gennaio 1971 i Thunderchief vennero passati al 127th TFS del 184th TFTG della Kansas Air National Guard sulla base di McConnell.\nIl 19 febbraio 1971 i Thunderchief vennero assegnati al 149th TFS del 192nd TFG della Virginia Air National Guard sulla base di Byrd Field presso Richmond, dove rimasero in servizio finch\u00e9 vennero sostituiti dagli A-7D Corsair II nel 1982.\nNel luglio 1971 i Thunderchief vennero assegnati al 121st TFS del 113rd TFG della District of Columbia Air National Guard sulla base di Andrews nel Maryland, dove rimasero in servizio finch\u00e9 vennero sostituiti dagli F-4D Phantom II nel marzo del 1982.\nAll'inizio del 1972 gli F-105B vennero assegnati al 466th TFS del 508th TFG sulla base di Hill nello Utah.\nNel giugno del 1972 gli F-105D vennero assegnati al 507th TFG sulla base di Tinker in Ohlahoma, disattivato nel marzo 1973.\nNel luglio del 1973 gli F-105F e F-105G Wild Weasel vennero assegnati al 35th TFW sulla base di George in California, dove rimasero in servizio finch\u00e9 vennero sostituiti dagli F-4G a partire dal settembre 1977, l'ultima missione di un Thunderchief di George AFB avvenne il 27 giugno 1980, lasciando cos\u00ec il servizio di prima linea con il Tactical Air Command, vennero poi trasferiti al 128th TFS del 116th TFW della Georgia Air National Guard sulla base di Dobbins.\nNell'agosto del 1973 gli F-105D Thunderstick II vennero assegnati al 301st TFG sulla base di Carswell in Texas, dove rimasero in servizio finch\u00e9 vennero sostituiti dagli F-4E nel 1981.\nGli ultimi F-105B in servizio nel 144th TFS della New Jersey Air National Guard vennero radiati e sostituiti dagli F-4D Phantom II nella primavera del 1981.\nNel 1980 i Wild Weasel del 128th TFS del 116th TFW della Georgia Air National Guard vennero radiati e sostituiti dagli F-4G Wild Weasel V, l'ultimo F-105F venne radiato il 23 maggio 1983 e con esso termina definitivamente il servizio presso l'ANG.\nGli ultimi F-105B, D, F vennero assegnati al 508th TFG sulla base di Hill.\nIl 5 gennaio 1980 volando verso il Museo di Volk Field nel Wisconsin, compie l'ultimo volo l'F-105B, ed esattamente l'esemplare S/N 57-5838 \"Xanadu\".\nInvece l'ultimo volo di un F-105D avviene il 3 ottobre 1983 ed esattamente con l'esemplare 62-4347 \"Stardust 6\". Questo esemplare \u00e8 anche quello che ha totalizzato il maggior numero di ore volate: pi\u00f9 di 6.900. Sempre questo esemplare fu consegnato all'USAF il 22 luglio 1963.\nIl ritiro dal servizio definitivo si ebbe il 25 febbraio 1984 con una flight di tre esemplari biposto sopra il cielo dello Utah: S/N 63-8261, S/N 63-8287 e il 63-8309.\nQuasi tutti i Thunderchief radiati vennero inviati all'Aerospace Maintenance and Regeneration Center (AMARC) sulla base USAF di Davis-Monthan in Arizona, furono demoliti 109 esemplari, 103 invece sono quelli conservati presso vari enti in America ed Europa, sfortunatamente nessuno di questi esemplari \u00e8 pi\u00f9 in condizioni di volo.\nLivree.\nGli F-105 erano inizialmente in metallo naturale, cio\u00e8 gli aerei non venivano verniciati oppure veniva usato un colore argento su tutto l'aereo. A partire dal 1965 nel sud-est asiatico venne introdotta una colorazione usata per la maggior parte dei caccia ed aerei d'attacco al suolo con le superfici superiori e laterali a chiazze di marrone FS30219, verde scuro FS34079, verde medio FS34102 e grigio chiaro FS36622 per tutte le superfici inferiori.\nLa stessa colorazione venne poi adottata dall'USAF in tutto il mondo.\nA fine anni settanta si \u00e8 passati ad una colorazione con gli stessi colori ma \u201cwrap-around\u201d cio\u00e8 estesa a tutto l'aereo, gi\u00e0 usata in Vietnam dagli F-105F Commando Nail."}
{"id": "492724", "revid": "767487", "url": "https://it.wikipedia.org/wiki?curid=492724", "title": "Mystikal", "text": "Cresciuto nel \"12th Ward\" di New Orleans, Louisiana, poi trasferitosi a Mobile, Alabama, era uno degli artisti dell'etichetta No Limit Records di Master P, anch'essa con sede commerciale a New Orleans.\nConosciuto anche come The Man Right Chere, si pu\u00f2 considerare uno dei rapper pi\u00f9 rappresentativi del sud, paragonabile a Juvenile. La sua ispirazione viene da pilastri dell'old school locale come Gregory D, Mannie Fresh, Sporty T e MC Thick.\nBiografia.\nIl suo esordio risale al 1995 con l'album omonimo per l'etichetta indipendente Big Truck, il successo locale attira l'attenzione della \"Jive Records\", che lo mette sotto contratto l'anno successivo. Nello stesso anno 1995 il rapper di New Orleans pubblica \"Mind of Mystikal\" che diventa un classico del rap underground e successivamente diventa disco d'oro. Nell'album appaiono inoltre i Black Menace con Mystikal nel brano \"Out That Boot Camp Clicc\".\nIl nuovo successo lo porta ad un contratto con la No Limit Records, con cui produce nell'autunno 1997 l'album \"Unpredictable\" grazie all'aiuto di Master P. Nell'album collaborano diversi artisti dell'etichetta tra cui Silkk the Shocker, Mia X, B-Legit e Snoop Dogg. L'LP viene seguito all'inizio del 1998 dal suo terzo disco \"Ghetto Fabulous\", un album che riscuote un buon successo e sfiora la vetta delle classifiche, mancando di poco la prima posizione. Nel disco compaiono Busta Rhymes, Charlie Wilson e molti altri, il brano pi\u00f9 rilevante \"That's The Nigga\" ha raggiunto molte classifiche negli States, ma il successo \u00e8 stato poco. In seguito nel 1999 Mystikal lascio la No Limit, per poi trovare una via per arrivare al successo, abbandonando l'underground e proseguendo verso il sentiero del mainstream musicale. Nell'autunno del 2000 \u00e8 poi la volta di \"Let's Get Ready\", quarto album a livello commerciale che batte i precedenti progetti diventando doppio disco di platino e salendo alla numero uno della classifica USA. Il singolo di grande successo \"Shake Ya Ass\" trova collocazione nella rotazione di MTV come ghiotto anticipo dell'album non ancora in commercio. Sempre nell'album \u00e8 contenuto un altro singolo di successo Danger in cui Mystikal duetta con la cantante R&amp;B Nivea e il video estratto del brano \u00e8 stato uno dei migliori del 2000. Inoltre nello stesso anno collabora con Joe nel brano \"Stutter\" insieme ad Allen Gordon.\nMystikal affina poi la ricerca di uno stile personale, questo lavoro porta l'abbinamento della sua voce rauca ma allo stesso tempo vigorosa ad una metrica varia e rapida, e trova sfogo nel 2001 quando esce \"Tarantula\", quinto album, accompagnato dal singolo omonimo prodotto da Scott Storch (che produce anche il brano \"Alright\") e realizzato in collaborazione con Butch Cassidy che aggiunge una vena g-funk. \"Bouncin' Back (Bumpin' Me Against The Wall)\" \u00e8 il singolo seguente, che vede alla produzione i Neptunes e riscuote vasto successo, diventando uno dei brani pi\u00f9 ascoltati del 2001.\nAll'album \"Tarantula\" collaborano anche The Medicine Men, Rockwilder, Juvenile, Vinnie Biggs, Ward Corbett, DJ Ron, Redman e Method Man (in \"I Get It Started\"). L'LP diventa disco di platino, vince la nomination al Grammy Award ed il Soul Train Award.\nI successivi progetti lo portano a collaborare con Ludacris e I-20 per realizzare la hit \"Move Bitch\". Sempre nello stesso anno collabora con Foxy Brown nel brano \"Bout My Paper\".\nDopo un anno, nel 2002 Mystikal partecipo alla grande hit di Lil'Jon &amp; The East Side Boyz \"I Don't Give A...\" con Krayzie Bone ed \u00e8 in questo singolo che Mystikal inizio ad avere fama e il suo rap, si inizio a sentire anche in altre regioni degli States.\nNel 2004 esce \"Oochie Pop\", singolo che presenta il greatest hits \"Prince Of The South\", uscito sotto Jive/Zomba Records, poi collabora con Busta Rhymes e Dirtbag per il brano \"Keep Doin' It\" all'interno di \"\".\nA met\u00e0 2004 per Mystikal fu un periodo difficile, fu accusato e portato al tribunale per atti ingiustificati, e fu condannato a sei anni di reclusione in carcere, dopo aver confessato di essere colpevole. Per molti la sua carriera poteva considerarsi finita, per altri la considerarono solo sospesa, ma Mystikal in realt\u00e0 avrebbe aspettato e non per molto sarebbe ritornato a fare rap.\nLa sua uscita dal carcere era prevista nel 2009 ma poi dovette aspettare il 2010 per ritornare tra i fan, nell'agosto 2010, Mystikal inizio a pensare a come realizzare il suo ottavo album, che sarebbe uscito quell'anno, sotto etichetta della Cash Money Records, ma il successo sarebbe stato poco, e gli investimenti della Cash Money di Birdman non sarebbero bastati per promuovere il suo album. Comunque sia nel 2011, Mystikal collabor\u00f2 lo stesso con Birdman e Lil Wayne nel singolo \"Friends\", il singolo entro nella \"Billboard\" alla posizione N.38.\nNel 2015 Mystikal, ritorn\u00f2 nella scena rap nell'album di Mark Ronson Uptown Special con il singolo \"Feel Right\". Sempre nello stesso anno collabor\u00f2 insieme a Mannie Fresh con il singolo \"Uh-Oh\" presente nel disco di quest'ultimo \"We Got This\".\n\u00c8 apparso per diversi anni, in show come \"The Chris Rock Show\", \"Ricky Lake\", \"Jenny Jones\" e \"106 AND Park\", e su riviste e giornali come Newsweek, The Los Angeles Times, The New York Times, oltre che su pubblicazioni del settore come Rolling Stone, Vibe e \"The Source\".\nHa inoltre collaborato alle colonne sonore di:"}
{"id": "492728", "revid": "767487", "url": "https://it.wikipedia.org/wiki?curid=492728", "title": "Mack 10", "text": "\u00c8 stato inoltre membro della Westside Connection, trio di hardcore hip hop assieme a Ice Cube e WC, e di conseguenza \u00e8 stato coinvolto nella rivalit\u00e0 (\"beef\") con il gruppo dei Cypress Hill.\nBiografia.\nLa sua vera e propria carriera da rapper inizia nel 1995 con la firma di un contratto con la Priority Records, all'epoca etichetta numero uno nel panorama delle produzioni West Coast hip hop e gangsta rap. Il 1995 segna anche il suo debutto con l'omonimo album \"Mack 10\", che fissa la sua autorit\u00e0 nel mondo del gangsta rap, anche grazie al singolo \"Foe Life\", scritto e cantato con il rapper Ice Cube, diventato poi un grande street-anthem e seguito dall'altro singolo \"On Them Thangs\".\nNel 1996 nasce la Westside Connection, i cui componenti avevano gi\u00e0 realizzato primo brano, \"Westside Slaughterhouse\", proprio nell'album di esordio di Mack 10. Ufficializzata la Westside Connection, uno dei primi brani registrati \u00e8 \"Bow Down\", dedicato all'inimicizia tra east e west coast.\nIl secondo progetto solista di Mack 10 \u00e8 \"Based On A True Story\", del 1997, accompagnato dal singolo \"Backyard Boogie\" che aiuta il disco a salire fino alla numero 14 della Billboard Album Chart. Dai critici e dagli ascoltatori amanti dell'hip hop l'album \u00e8 considerato il miglior prodotto di Mack 10, anche grazie a collaborazioni rade ma pesanti: Ice Cube, Snoop Dogg, E-40; le produzioni sono di Ant Banks o Soopafly.\nNel 1998 Mack 10 pubblica \"Recipe\", che inverte la precedente tendenza farcendo il disco di featuring: Mystikal, Master P, Jermaine Dupri, Ol' Dirty Bastard ed altri nomi, tanto che solo in un brano il rapper californiano canta da solo.\nFonda poi la Hoo Bangin', label di sua propriet\u00e0, e nel 1998 promuove la pubblicazione di \"Mack 10 Presents The Hoo Bangin' Mix Tape Vol. 1\", contenente esponenti della sua etichetta, ma il tentativo di promozione ottiene scarso successo e viene considerato l'atto iniziale di una parabola discendente che ha come altri passi fondamentali la scarsa considerazione di critica e pubblico per il suo terzo album \"The Paper Route\", e lo scioglimento del contratto con la Priority.\nMack 10 firma successivamente per la Cash Money Records, ma l'influenza del Dirty South sul rapper californiano crea una confusione che riceve pareri freddi, come nel 2001 all'uscita del suo \"Bang Or Ball\", malgrado alcuni brani ben congegnati. Dopo una serie di collaborazioni (Deviossi, Custeau, Techniec e K-Mec) ritrova la via del successo con \"L.A. For Ya\", diventato uno dei brani pi\u00f9 rappresentativi dell'intera west coast, passato in radio e persino durante le partite dei Lakers e dei Clippers. Tra il 2002 ed il 2005 ha realizzato ancora tre album: \"Mack 10 Presents Da Hood\", \"Ghetto, Gutter and Gangster\" ed \"Hustla's Handbook\", che non hanno superato la posizione numero 65 della classifica statunitense."}
{"id": "492729", "revid": "729019", "url": "https://it.wikipedia.org/wiki?curid=492729", "title": "North American F-107", "text": "Il North American F-107 era un cacciabombardiere supersonico monomotore a getto prodotto in pochi esemplari dall'azienda statunitense North American Aviation alla fine degli anni cinquanta.\nSviluppo del precedente caccia North American F-100 Super Sabre, venne progettato per rispondere ad una specifica emessa dalla United States Air Force ma nelle valutazioni finali gli fu preferito il Republic F-105 Thunderchief ed il suo sviluppo venne interrotto.\nI soli tre esemplari costruiti ebbero comunque una breve vita operativa; i prototipi numero 1 e numero 3 vennero assegnati, dal tardo 1957, alla National Advisory Committee for Aeronautics (NACA) che li utilizz\u00f2 a scopo di ricerca nel campo del volo ad alta velocit\u00e0.\nStoria.\nSviluppo.\nNel giugno 1953, la North American Aviation su iniziativa privata ritenne di avviare uno studio per uno sviluppo avanzato del proprio caccia F-100 Super Sabre, il NAA 211 (designazione aziendale) o F-100BI nel ruolo di caccia intercettore ed il NAA 212, poi F-100B, in quella di cacciabombardiere. Inizialmente concentrati sul F-100B lo sviluppo riguard\u00f2 l'impostazione della nuova variante come cacciabombardiere tattico\nequipaggiato con un vano interno per il carico bellico principale e sei piloni subalari. La capacit\u00e0 di rifornimento in volo era assicurata da una sonda retrattile a scomparsa. venne introdotta anche una deriva completamente mobile ed un sistema di controllo automatico di volo per permettere al velivolo di poter rollare a velocit\u00e0 supersoniche usando i deflettori. Il sistema di controllo di volo \u00e8 stato aggiornato aggiungendo ammortizzatori di beccheggio e di imbardata.\nLa caratteristica pi\u00f9 insolita ed evidente era rappresentata dalla presa d'aria montata dorsalmente e designata Variable Area Inlet Duct (VAID). Mentre il VAID era un sistema unico concepito per l'F-107A, i successivi studi portarono alla realizzazione della presa d'aria a geometria variabile di tipo \"a rampa\" che controlla automaticamente la quantit\u00e0 di aria destinata all'alimentazione del motore. Bench\u00e9 l'ubicazione della presa d'aria nel progetto preliminare fosse originariamente situata in una posizione scalinata sotto la fusoliera (soluzione in seguito adottata per l'F-16 Fighting Falcon), la presa d'aria \u00e8 stata infine montata in una posizione non convenzionale sopra ed appena dietro la cabina di pilotaggio. Il sistema VAID risult\u00f2 essere molto efficiente e la North American riutilizz\u00f2 il concetto nella progettazione dei suoi A-5 Vigilante, XB-70 Valkyrie ed XF-108 Rapier.\nIl posizionamento dorsale della presa d'aria fu una conseguenza di una precisa specifica emanata dall'USAF che richiedeva la possibilit\u00e0 di trasportare anche armi non convenzionali di tipo nucleare collocandole nella parte inferiore. L'originaria posizione avrebbe infatti causato un'onda d'urto che avrebbe interferito nel lancio dell'arma.\nL'adozione di questa configurazione ebbe per\u00f2 delle implicazioni negative. In caso di malfunzionamento, il pilota, costretto ad azionare il seggiolino eiettabile avrebbe potuto risentire della depressione causata dal risucchio dell'aria nel motore che avrebbe modificato la traiettoria andando ad impattare sull'impennaggio o sulla presa d'aria con conseguenze sulla sua sopravvivenza. Per questa possibile opportunit\u00e0 di ingestione i piloti soprannominarono l'F-107 con il poco rassicurante nomignolo di \"man eater\" (mangiatore di uomini).\nInoltre la visuale posteriore era molto limitata anche se all'epoca alla possibilit\u00e0 di un dogfight a distanza ravvicinata era ritenuto poco probabile per una tipica missione di un cacciabombardiere, preferito ad un attacco tramite missili aria-aria fuori dalla portata visiva che rendevano superfluo un avvicinamento al nemico in coda.\nNell'agosto 1954 tra l'USAF e la North American Aviation venne sottoscritto un contratto per la fornitura di tre prototipi insieme ad un ordine di pre-produzione per sei cellule supplementari.\nImpiego operativo.\nIl primo F-107A (s/n \"55-5118\") venne portato in volo per la prima volta il 10 settembre 1956 ai comandi del capo pilota collaudatore aziendale Bob Baker riuscendo a raggiungere la velocit\u00e0 di Mach 1,03. Bench\u00e9 il test di volo fosse riuscito perfettamente, in fase di atterraggio il parafreno non riusc\u00ec ad essere spiegato con il risultato di un cedimento strutturale al carrello anteriore. Nel successivo test del 3 novembre il velivolo riusc\u00ec a raggiungere Mach 2.\nIl secondo F-107A (s/n \"55-5119\") costruito vol\u00f2 il 28 novembre 1956 e, dotato di carichi bellici convenzionali e nucleari, venne utilizzato per prove di bombardamento. L'ultimo prototipo (s/n \"55-5120\") si stacc\u00f2 da terra il 10 dicembre 1956.\nAlla conclusione del positivo programma di test, il Tactical Air Command decise di fare una valutazione comparativa tra l'F-107A ed il Republic F-105 Thunderchief, suo concorrente diretto, progettato per rispondere agli stessi requisiti ed equipaggiato con il medesimo impianto di propulsione. Alla termine dei test la preferenza venne assegnata al progetto presentato dalla Republic e selezionato come nuovo TAC tactical fighter standard. I tre prototipi F-107A vennero destinati ad un programma di test di volo e l'ordine di pre-produzione fu cancellato.\nNel tardo 1957 i prototipi numero 1 e numero 3 vennero affidati alla National Advisory Committee for Aeronautics (NACA) per ricerche nel campo del volo ad alta velocit\u00e0, mentre il prototipo numero 2 comp\u00ec l'ultimo volo il 25 novembre 1957 destinato al National Museum of the United States Air Force vicino a Dayton, nell'Ohio. Nel settembre 1959, con Scott Crossfield ai comandi, il numero 3 rimase gravemente danneggiato durante un decollo abortito. L'esemplare non venne mai riparato e fin\u00ec per essere utilizzato come obiettivo per l'addestramento al tiro e definitivamente distrutto nei primi anni sessanta.\nEsemplari attualmente esistenti.\nI due esemplari sopravvissuti sono attualmente esposti presso strutture museali negli Stati Uniti."}
{"id": "492731", "revid": "124147606", "url": "https://it.wikipedia.org/wiki?curid=492731", "title": "Domenico Adinolfi", "text": "Biografia.\nInizi.\nGuascone e bizzarro personaggio della boxe italiana, Domenico Adinolfi nasce da una famiglia molto numerosa e di umili origini. Per necessit\u00e0 economiche e per passione decide di avvicinarsi al pugilato. \nDa dilettante Adinolfi ha combattuto ventuno volte in Germania, vincendo 20 incontri e pareggiandone 1. \nCarriera da professionista.\nLa sua carriera professionistica \u00e8 divisa in due fasi: la prima \u00e8 caratterizzata da vittorie esaltanti e momenti di delusione. Conquist\u00f2 il titolo italiano nella categoria dei medio massimi dopo appena nove match da professionista battendo il trentacinquenne Giulio Rinaldi, un grande della boxe italiana, inducendolo ad abbandonare il pugilato. Dopo quattro riprese, lo sfidante era gi\u00e0 nettamente in vantaggio ai punti. Mise l'avversario in ginocchio al quinto round e questi assistette al conteggio incapace a rialzarsi forse pi\u00f9 mentalmente che per motivi tecnici. Il match, vissuto come una guerra tra paesi rivali (la Ceccano di Adinolfi contro l'Anzio di Rinaldi) ebbe un epilogo di insinuazioni relative a presunti \"aiuti chimici\" utilizzati dal vincitore. Vi fu anche un'inchiesta della FIP che non port\u00f2 a nessun risultato.\nAdinolfi difese il titolo italiano battendo ai punti Gianfranco Macchia e Guerrino Scattolin. Lo perse con verdetto ai punti il 4 marzo 1972, a Roma, dai pugni di Gianfranco Macchia, che gli inflisse la prima sconfitta in carriera . \nDopo una sfortunata tourn\u00e9e in Sudafrica (2 sconfitte ai punti), Adinolfi riconquist\u00f2 il titolo italiano il 14 marzo 1973, a Frosinone, battendo ai punti Renzo Grespan. Lo perse definitivamente il 25 agosto successivo cedendo ai punti ad Aldo Traversaro a Chiavari, in casa del suo avversario.\nIl 3 giugno 1974, Adinolfi perse ai punti a Toronto con Tom Bethea, gi\u00e0 sfidante di Nino Benvenuti per il titolo mondiale dei medi.\nA Campione il 4 dicembre 1974, il ciociaro riusc\u00ec a mettere KO, dopo solo 2 minuti della prima ripresa Karl Heinz Klein, conquistando il titolo europeo dei pesi mediomassimi, lasciato vacante dal britannico John Conteh. \nIl 4 dicembre 1974 sul ring di Campione d\u2019Italia Domenico Adinolfi conquistava il titolo europeo dei mediomassimi, lasciato vacante dall\u2019inglese John Conteh. Il suo avversario era il tedesco Klaus Klein, imbattuto da tre anni circa, nel cui record figuravano vittorie su Schmidte, Velensek e l\u2019americano Rouse, parliamo quindi di gente quotata nel ranking internazionale. Il match dur\u00f2 appena un round. Il pugile di Ceccano mise in luce oltre alla potenza la sua freddezza e buona tecnica. A met\u00e0 round scuoteva il tedesco con un potente destro, ma non si scagli\u00f2 subito contro l\u2019avversario. Aspettava che Klein fosse pronto ad accettare lo scambio. Fu in quel momento che incalz\u00f2 l\u2019avversario concludendo il match con un sinistro di disturbo e un destro con traiettoria dall\u2019alto in basso che centr\u00f2 il mento scoperto. Il tedesco si rialzava a stento e poi dopo il conteggio\u00a0 provava a riprendere, ma cadeva senza essere stato colpito con l\u2019arbitro che logicamente sospese il match. Il ceccanese con questo successo sciolse tutti i dubbi sul suo valore. \nDifese il titolo europeo per tre volte in due anni. A Wieze nel 1975 sconfisse Freddy Dekerpel in undici riprese. A Torino nell'ottobre dello stesso anno super\u00f2 Rudi Lubberts, mettendolo KO in sole due riprese e a Roma nel maggio del 1976 batt\u00e9 Leo Kakolewicz per KO in otto riprese. \nPerse il titolo a Belgrado il 10 luglio 1976 di fronte al fuoriclasse jugoslavo Mate Parlov ma con un arbitraggio che ha fatto molto discutere. Parlov si era aggiudicato agevolmente le prime riprese ma l'italiano stava dimostrando di poter recuperare lo svantaggio. All'11\u00ba round l'arbitro gallese Brimmel, condizionato dall'infernale atmosfera dello stadio jugoslavo, interruppe inspiegabilmente il match dopo un paio di ininfluenti colpi subiti dal detentore del titolo, attribuendo a Parlov la vittoria per knock-out tecnico. \nLa rivincita con Parlov, in programma al Palasport di Roma nel marzo 1977, non si tenne mai perch\u00e9 Adinolfi non riusc\u00ec a rientrare nel peso. Successivamente Adinolfi sal\u00ec nella categoria dei Pesi massimi e poi decise di lasciare l'Italia per cercare fortuna in Canada e in Belgio.\nAl ritorno in Italia cominci\u00f2 la seconda fase della sua carriera. A 34 anni si riaffili\u00f2 alla Federazione pugilistica italiana e ritrov\u00f2 la motivazione che lo riport\u00f2 sul ring. Conquist\u00f2 il titolo italiano nella categoria dei massimi nell'agosto del 1980 a Norcia sconfiggendo Giovanni De Luca in 12 riprese. \nDifese vittoriosamente la cintura italiana per quattro volte, battendo Vincenzo Pesapane, Daniele Laghi, ancora Giovanni De Luca e Rinaldo Pellizzari. Tent\u00f2 infine di conquistare il titolo europeo dei pesi massimi ma fu sconfitto ai punti a Parigi dal francese Lucien Rodriguez. Fu il suo ultimo incontro. A carriera conclusa, Adinolfi si occup\u00f2 del settore giovanile. \nCarriera cinematografica.\nHa partecipato al film \"Grand Hotel Excelsior\" nel ruolo di Bruno Bertoni, lo sfidante di Pericle, interpretato da Carlo Verdone.\nCaratteristiche tecniche.\nUn curioso aneddoto: Adinolfi ha sempre avuto una profonda antipatia nei confronti dei rivali tedeschi a causa di un episodio precedente la sua nascita. Nel \u201943 nel suo paese infuriava la guerra; mamma Adinolfi, che a quei tempi aveva nove figli, un giorno fece un affare acquistando a buon prezzo un maialino. Per qualche settimana la famiglia del pugile dovette fare numerose rinunce per permettere all\u2019 animale di ingrassare e per potervi preparare una buona porchetta. Un giorno, per\u00f2, passarono i tedeschi e si presero la bestia. Da quella volta mamma Adinolfi, prima della partenza del pugile per un incontro in Germania, gli ha sempre raccomandato:\n\u201cFiglio mio, ricordati che il tuo avversario pu\u00f2 essere un parente di quello che mi freg\u00f2 il maiale\u201d.\nFatto sta che da dilettante Adinolfi \u00e8 andato ventuno volte a combattere in Germania, vincendo 20 incontri e pareggiandone 1."}
{"id": "492734", "revid": "1305772", "url": "https://it.wikipedia.org/wiki?curid=492734", "title": "Gun (videogioco)", "text": "Gun \u00e8 un videogioco prodotto dalla Activision ambientato nel Far west in cui il giocatore impersona il protagonista Colton White, un ragazzo che viveva con il padre Ned sulle Montagne Rocciose cacciando animali per conto di una compagnia di navigazione fluviale.\nGun \u00e8 anche disponibile per PlayStation Portable con il nome GUN Showdown.\nTrama.\nLa storia inizia con una scena intitolata \"Seconda spedizione di Coronado\": nel 1542 un piccolo gruppo di soldati spagnoli vengono massacrati da dei guerrieri Wichita durante una tempesta di sabbia. L'ultimo a morire \u00e8 un vecchio prete che impugna una croce d'oro\n300 anni dopo, nel 1880, il protagonista \u00e8 Colton White, detto Cole, che caccia insieme al padre Ned nelle terre del Montana, rifornendo di cibo i battelli che attraversano il fiume Missouri.\nNed e Cole sono a bordo del battello chiamato \"Morning Star\", dove Ned incontra una donna di nome Sadie, che gli mostra qualcosa all'interno della cassaforte della nave. Quando Ned ritorna, un uomo vestito da predicatore, il reverendo Josiah Reed, si presenta.\nSospettoso di Reed, Cole lo segue. Reed minaccia Sadie, ordinandogli di mostrargli dove si trova \"l'oggetto\". Quando ella prova a fuggire, Reed la uccide lanciandole un tomahawk nella nuca e fa segno ad un gruppo di imboscati, che aprono il fuoco su passeggeri a bordo dell'imbarcazione. Ned e Cole riescono a tenerli a bada, fino a che le caldaie diventano instabili e stanno per esplodere, facendo cos\u00ec saltare in aria tutto il battello. Velocemente, Ned d\u00e0 a Colton un gettone dell'Alhambra, un bordello di Dodge City, nel Kansas, dicendogli di chiedere di Jenny. Quando Colton si rifiuta di lasciare solo il padre, Ned gli rivela di avergli mentito per tutta la vita e di non essere il suo vero padre, poi lo spinge fuori bordo. La nave esplode uccidendo chiunque a bordo.\nReed fa rapporto al suo mandante, il magnate delle ferrovie Thomas Magruder, che \u00e8 mancante di un occhio, nel suo vagone ferroviario. Reed dice che l'\"oggetto\" \u00e8 ancora dentro la cassaforte affondata insieme alla nave. Per punizione, Magruder gli fa tagliare un orecchio.\nTre giorni dopo, Colton si sveglia sulla riva di un fiume, dove trova un bandito chiamato Tom l'Onesto che tenta di prendere la sua sacca. Colton chiede a Tom di vendergli il suo cavallo, e Tom gli propone una gara a cavallo. Colton vince onestamente, ma Tom chiama due suoi scagnozzi per aiutarlo ad uccidere Colton. Dopo averli uccisi ed essersi preso i cavalli, Colton parte per Dodge City.\nAl saloon dell'Alhambra, Colton incontra Jenny, una donna amica di Sadie. Una disputa con un uomo al saloon causa il rapimento di Jenny da parte della Gang della Mano Rossa, ma Colton riesce a salvarla, uccidendo i leader della gang.\nNotando la sua abilit\u00e0 con la pistola, lo sceriffo locale Pat Denton recluta Colton per proteggere gli operai cinesi sul ponte l\u00ec vicino da una banda di Apache rinnegati. Cole uccide il leader della banda, Killer Veloce, e quindi accompagna Jenny ad Empire City, nel Nuovo Messico. Dopo il loro arrivo, incontrano il sindaco Hoodoo Brown, che gli dice di avere informazioni che possono aiutarli a trovare Reed. Brown assume Colton come aiutante e presentandogli altri due suoi aiutanti, Dave Rudabaugh e John Joshua Webb per aiutarlo a catturare dei rivoluzionari locali.\nDopo un raid fallito al saloon di Empire, dove il ribelle ricercato Jose Chavez y Chavez riesce a fuggire, Colton lo insegue insieme a Rudabaugh e Webb fino ad un ranch, dove trovano una coppia disarmata all'interno di una stalla. Con orrore di Colton, essi uccidono la coppia e posizionano delle armi nelle loro mani, per incastrarli nelle attivit\u00e0 criminali dei fuorilegge. Gli rivelano che quelli sono gli ordini di Hoodoo, e tentano di uccidere Colton. Colton riesce a uccidere entrambi e a tornare rapidamente a Empire, dove mentre si sta confrontando con Brown, sente Jenny gridare, e corre rapidamente sulle scale giusto in tempo per vedere Reed tagliarle la gola. Prima che Cole possa attaccare Reed, Brown lo colpisce da dietro facendogli perdere i sensi.\nQuando Cole si sveglia, incontra Magruder, che gli rivela che ha conosciuto Ned. Magruder ordina che Cole venga impiccato al mattino per l'omicidio di Jenny.\nIn galera, Cole incontra Port, un membro della resistenza che combatteva contro il regime corrotto di Brown, e \"Viscido\" Jennings, un esperto scassinatore ed insieme riescono a evadere di prigione. Viscido per\u00f2 prende una via diversa da Cole e Port, quest'ultimo porta Cole alla base della resistenza tra le montagne. Qui Cole incontra il capo della resistenza, Clay Allison, e accetta di aiutarli a sconfiggere Hoodoo e Magruder. Dopo aver effettuato un'imboscata ad uno dei treni di Magruder, il gruppo ruba una mitragliatrice Gatling e libera degli Apache che Magruder intendeva usare come schiavi, incontrando anche il capo degli Apache, Molte Ferite, venuto a salvare i suoi uomini. Durante i festeggiamenti, Allison rivela che anch'egli conosceva Ned, e racconta a Colton una parte della sua vita:\nDurante la guerra, Clay e Ned erano entrambi soldati nell'esercito confederato, e Magruder era il loro ufficiale comandante. Magruder era riuscito a convincere i gerarchi confederati di riuscire a ribaltare le sorti della guerra trovando Quivira, un'antica citt\u00e0 d'oro. Ned, che faceva da guida, port\u00f2 Magruder e i suoi in un piccolo villaggio Apache, cercando una croce d'oro che li avrebbe portati alla citt\u00e0. Un dottore finge di non sapere ci\u00f2 che Magruder sta cercando, ma Magruder ordina a Clay di cercare nella casa. Un altro Apache, intanto, affronta Magruder, dicendogli che un giorno trover\u00e0 quello che sta cercando e che quel giorno sar\u00e0 il suo ultimo, Magruder in risposta gli spara a sangue freddo. Orripilato, Ned comincia a protestare, ma Magruder spar\u00e0 anche a lui. Il dottore lo maledice dicendo che quel tesoro sar\u00e0 la sua maledizione e Magruder, in un eccesso d'ira lo decapita con la sua sciabola. Clay intanto viene fuori dalla casa con la croce e la lancia al suo comandante, ma la moglie Apache del dottore spara con un fucile all'occhio di Magruder e rompe la croce in due pezzi. In risposta, gli uomini di Magruder aprono il fuoco sulla popolazione del villaggio.\nDopo che Clay finisce di raccontare la storia, un gruppo degli uomini di Brown attacca la base. La resistenza riesce a respingere l'assalto e anche a catturare un cannone, ma Clay viene catturato dagi uomini di Hoodoo e portato a Empire. I ribelli allora pianificano un contrattacco per liberare Clay.\nDopo una lunga sparatoria, Cole libera Clay dalla tortura a cui era stato sottoposto, raggiunge Hoodoo e lo interroga. Hoodoo rivela che Sadie rub\u00f2 qualcosa da Magruder e lo port\u00f2 con s\u00e9 sul vaporetto. Hoodoo giura di non sapere cosa fosse, ma dice che Colton non lo trover\u00e0 mai, visto che la nave \u00e8 affondata. Colton rid\u00e0 una delle pistole a Hoodoo e lo affronta in un duello che finisce con Colton che colpisce fatalmente Hoodoo lanciandolo fuori dalla finestra e facendole precipitare nella strada sottostante. Le forze di Clay riescono cos\u00ec a prendere tutta Empire City, mentre il cadavere di Hoodoo viene lasciato a marcire nella piazza.\nSapendo che durante l'inverno le acque del fiume calano, Colton crede di poter ritrovare la cassaforte, e parte per Dodge City per chiedere l'aiuto di Viscido. Quando arriva, Viscido sta per essere linciato da una banda per aver barato a carte. Con l'aiuto dello sceriffo Denton, Cole libera Viscido e i due partono per raggiungere il punto dove e affondatata la nave, ma vengono presi dai rinnegati che hanno assaltato il \"Morning Star\".\nI due vengono catturati e presentati al loro leader, lo psicopatico sergente Hollister. Cole e Viscido grazie all'aiuto di alcuni Indiani riescono a scappare dal forte e ritornarvi in forze con molti guerrieri Piedi Neri. Grazie al loro aiuto, i Piedi Neri, riescono a prendere uno ad uno tutti i cannoni, conquistando il forte, ma Hollister riesce a scappare. Viscido, Cole e il capo dei Piedi Neri, raggiungono il punto dove si trova il vaporetto e vengono affrontati da Hollister, che ferisce il capo trib\u00f9. Colton e Hollister duellano sulla spiaggia e Cole sembra avere la meglio. Prossimo alla morte, Hollister decide di suicidarsi insieme a Cole, riempiendosi i vestiti di candellotti di dinamite, ma salta in aria prima di riuscire ad essere abbastanza vicino a Cole per ucciderlo. Cole recupera cos\u00ec il fucile Ferguson di Ned che Hollister aveva rubato e, dopo aver salutato il capo dei Piedi Neri, lui e Viscido partono per il relitto della nave.\nViscido riesce ad aprire la cassaforte, ed essi trovano met\u00e0 della croce, ma vengono raggiunti da Reed che monta un cavallo pesantemente corazzato, che li ringrazia di aver recuperato la croce e gli ordina di consegnargliela. Quasi instantenamente, Cole lancia la croce dentro la cassaforte, e la chiude, quindi affronta Reed e riesce a sconfiggerlo. Reed prega per la sua vita, urlando che se lo uccide la sua anima sar\u00e0 dannata come la sua. Cole lo ignora e gli infila in bocca il fucile di Ned, dicendo \"\"Questo \u00e8 per Jenny\" e premendo il grilletto.\nSapendo che Capo Molte Ferite ha l'altra met\u00e0 della croce, Viscido e Cole partono alla volta del campo Apache, solo per trovare dei corpi orrendamente mutilati messi per avvertire del territorio degli Apache. Qui vengono catturati e condotti da Molte Ferite.\nIl Capo Apache finisce la storia che Clay aveva iniziato: Colton \u00e8 il figlio del Dr. Campell, il dottore, e della sua moglie Apache, che aveva dato il suo bambino al giovane Molte Ferite per salvarlo dal massacro durante l'attacco al villaggio. Dopo l'attacco, Molte Ferite trova il corpo di suo padre e giura vendetta. Quindi compare Ned, ferito da Magruder e inizia a chiedere perdono. Magruder, Clay ed il resto del battaglione credevano che Ned fosse morto per le ferite riportate, ma egli era miracolosamente riuscito a sopravvivere; per ripagare il debito che aveva con lui, Molte Ferite gli d\u00e0 il bambino rimasto ormai orfano.\nCole, Viscido, Molte Ferite, e alcuni Apache si recano in cima ad una collina, dove la croce viene messa in un altare per rivelare la locazione di Quivira. Cole osserva le operazioni di scavo, che significano che Magruder \u00e8 nell'area, e sembra che abbia capito il posto esatto, ma sbaglia direzione scavando in basso, sotto la montagna, mentre la citt\u00e0 d'oro si trova dentro la montagna, esattamente sopra. La guardia del corpo di Magruder, Dutchie, vede il riflesso della croce, e attacca insieme ai suoi uomini.\nViscido cade gi\u00f9 dal bordo della collina e viene catturato. Cole combatte contro le truppe scelte di Magruder nel scendere a valle, trovando Viscido alla base della collina, che gli confessa che ha rivelato a Magruder dove trovare Quivira (dopo che Magruder gli ha fatto tagliare tre dita). Cole lascia Viscido indietro, dicendo di dire a Clay Allison e Molte Ferite di incontrarlo alla miniera.\nColton ferma il treno di Magruder e uccide Dutchie. Clay e altre membri della resistenza salgono a bordo del treno e lo usano come ariete per sfondare le porte dell'ingresso della miniera di Magruder. Insieme, i ribelli e Cole riescono a farsi strada attraverso la miniera.\nA causa degli scavi di Magruder, la miniera \u00e8 diventata instabile e rischia di crollare. Cole dice a Clay di tornare indietro lasciando andare lui da solo. Cole trova Magruder nel mezzo di Quivira, incantato da tutta quella ricchezza. Dopo un duro combattimento, Magruder lancia a Cole della dinamite, Cole riesce a farla esplodere a mezz'aria, la detonazione fa incominciare a collassare la caverna, un grosso pezzo di pietra incastra la gamba di Magruder. Cole non d\u00e0 il colpo di grazia a Magruder, ma decide di lasciarlo l\u00ec, bloccato all'interno della miniera crollante, scappando dalla miniera. Cole scappa con l'aiuto di Molte Ferite, mentre un grosso blocco di roccia precipita su Magruder, uccidendolo.\nDall'esterno, Molte Ferite e Cole osservano Quivira collassare all'interno della montagna, le parole conclusive le dice Cole a Molte Ferite, \"Ora i nostri padri possono riposare in pace.\"\"\nModalit\u00e0 di gioco.\nIl gioco si svolge nelle pi\u00f9 varie ambientazioni del West. Lo svolgimento somiglia alla serie \"Grand Theft Auto\" prodotta dalla Rockstar per via della libert\u00e0 d'azione. Il giocatore potr\u00e0 infatti svolgere anche una discreta quantit\u00e0 di missioni secondarie che comprendono le missioni da mandriano, cacciatore, vicesceriffo, cercatore d'oro, sceriffo federale, cacciatore di taglie e giocatore d'azzardo.\nLe missioni secondarie sono necessarie per l'acquisto dei miglioramenti che permettono al giocatore di battere nemici sempre pi\u00f9 forti. Le armi disponibili spaziano dalle pistole e fucili fino agli archi indiani, la dinamite e la Gatling. Il giocatore pu\u00f2 anche andare a cavallo.\nLa maggior parte delle missioni sono tipiche di uno sparatutto in terza persona, ma ve ne sono alcune in cui la componente stealth assume particolare rilevanza e in cui evitare dunque lo scontro diretto \u00e8 molto importante.\nAlleati.\nNed White.\nPadre adottivo di Colton, che lo ha allevato come un figlio dopo la distruzione del villaggio di suo padre da parte degli uomini di Magruder. Al tempo della Guerra di secessione americana era una guida, e in seguito si \u00e8 guadagnato da vivere cacciando nei territori del Missouri insieme al figlio adottivo Colton. Si presume sia morto durante l'esplosione del vaporetto \"Morning Star\".\nJenny.\n\u00c8 una prostituta e tenutaria del bordello Alhambra, di Dodge City, in Kansas. Ha conosciuto Ned anni prima del suo incontro con Cole. Durante il viaggio in diligenza verso Empire City si dimostra molto abile nell'uso della doppietta. Colton la incontra poco dopo il suo arrivo a Dodge City. Viene uccisa da Josiah Reed a Empire.\nPatrick Denton.\nPat \u00e8 lo sceriffo di Dodge City. Conosce Colton dopo la sparatoria con la Banda della Mano Rossa all'Alhambra. Assume Cole per difendere gli operai cinesi durante la costruzione del ponte per Empire City. Dopodich\u00e9, affider\u00e0 a Colton vari incarichi da Vicesceriffo e lo aiuter\u00e0 a impedire che Viscido venga linciato. Il suo personaggio \u00e8 stato ispirato dal famoso sceriffo Pat Garrett.\nClay Allison.\nCapo della resistenza che combatte contro il regime corrotto di Hoodoo Brown a Empire City. Molti anni prima era un soldato Confederato agli ordini del Maggiore Magruder. Viene catturato e torturato dagli uomini di Brown durante un attacco alla sua base, ma viene poi liberato da Colton e dalla Resistenza. Nella missione finale aiuta Cole, insieme agli Apache, a dare l'assalto alla miniera di Magruder insieme ai suoi uomini.\nMolte Ferite.\nCapo degli Apache nella zona tra Empire e Dodge. \u00c8 stato lui, molti anni prima, a salvare Cole dal massacro del suo villaggio e a consegnarlo a Ned. Aiuta Colton ad assaltare la miniera di Magruder insieme alla Resistenza nella missione finale.\n\"Viscido\" Jennings.\n\u00c8 un esperto scassinatore e un baro. Port lo definisce \"uno che ha studiato\". Colton lo conosce nella prigione di Empire City. Insieme scappano di prigione e Viscido si dirige verso Dodge City. Viene salvato dal linciaggio, per aver barato a carte, da Cole e da Pat Denton e cos\u00ec accompagna Colton nel suo viaggio. Nella missione finale gli vengono tagliate tre dita da Magruder al fine di fargli rivelare la vera ubicazione di Quivira.\nLotta all'Alba.\nCapo indiano dei Piedi neri dei territori settentrionali. Aiuta Colton a dare l'assalto al forte del Sergente Hollister, prendendone possesso e vendicandosi dei torti inflitti ai suoi indiani da parte degli uomini di Hollister. Accompagna poi Cole, insieme a Viscido, in canoa per inseguire Hollister, sfuggito alla cattura. Lotta all'Alba viene per\u00f2 ferito da un candelotto di dinamite lanciato dallo psicopatico Sergente, ringraziando poi Colton dopo che lui ha ucciso Hollister.\nNemici.\nThomas Magruder.\nEx-maggiore dell'esercito Confederato. \u00c8 convinto dell'esistenza della citt\u00e0 d'oro di Quivira. \u00c8 stato lui, nel 1864, a ordinare la distruzione del villaggio di Colton, durante la quale Magruder ha perso l'occhio sinistro per mano della madre indiana di Cole. In seguito si \u00e8 trasferito nei territori del Nuovo Messico, diventando un magnate ferroviario e minerario. Viene sconfitto da Colton nella missione finale, a Quivira. Tuttavia non viene ucciso da lui, in quanto Cole lo lascia bloccato con una gamba incastrata sotto una grande roccia. Viene invece ucciso da una grossa pietra che gli cade sulla testa durante il crollo della miniera.\nSergente Hollister.\nEx Sergente psicopatico dell'esercito nordista (come si intuisce dai suoi abiti). Durante la guerra adottava metodi cos\u00ec brutali che incuteva timore sia nei nemici che nei suoi uomini. \u00c8 a capo di un gruppo di ex soldati rinnegati che hanno come rifugio un forte in rovina nei territori settentrionali in cui Hollister non disdegna di utilizzare metodi brutali e crudeli sui prigionieri. Dopo che i Piedi Neri, insieme a Colton, conquistano il suo forte, scappa in barca, ma viene inseguito da Cole, Viscido e dal capo Piedi Neri Lotta all'Alba. Viene poi affrontato e ferito mortalmente da Colton. Hollister cerca per\u00f2 di uccidere anche Cole insieme a lui riempiendosi di candelotti di dinamite, ma non riesce a raggiungerlo in tempo e cos\u00ec esplode da solo.\nHoodoo Brown.\nSindaco, giudice di pace e medico legale corrotto di Empire City. Comanda sulla citt\u00e0 in modo spregiudicato e dittatoriale, servendosi della sua polizia per eliminare eventuali ribelli. I suoi attendenti all'inizio sono Dave Rudabaugh e John Joshua Webb, ma vengono uccisi da Cole dopo che egli avr\u00e0 capito la vera natura di Hoodoo. I suoi uomini catturano cos\u00ec il capo della resistenza Clay Allison, ma Cole lo libera durante l'assalto della Resistenza a Empire. Dopodich\u00e9 Brown viene ucciso da Colton nel suo ufficio.\nJosiah Reed.\n\u00c8 un falso reverendo agli ordini di Magruder. Sul battello \"Morning Star\" uccide la prostituta Sadie con un tomahawk e a Empire City taglia la gola di Jenny davanti agli occhi esterrefatti di Colton. Viene ucciso da Cole vicino al relitto del \"Morning Star\", con una fucilata in bocca, prima della quale Cole pronuncia la frase \"Questo \u00e8 per Jenny\".\nDutchie.\n\u00c8 la guardia del corpo personale di Magruder. Compare durante quasi tutti i video in cui appare Magruder, non parlando mai. Nella missione finale viene ucciso insieme ai suoi uomini da Cole, nonostante lui manovri un cannone."}
{"id": "492735", "revid": "1711941", "url": "https://it.wikipedia.org/wiki?curid=492735", "title": "D\u00e1in II Piediferro", "text": ""}
{"id": "492736", "revid": "729019", "url": "https://it.wikipedia.org/wiki?curid=492736", "title": "North American XF-108 Rapier", "text": "Il North-American XF-108 Rapier, alla lettera \"spada da lato\" (un tipo di spada), era un progetto per un caccia intercettore bimotore a getto ad ala a doppio delta progettato negli anni cinquanta dall'azienda statunitense North American Aviation e mai arrivato alla costruzione di un prototipo.\nIl ruolo principale per il quale venne progettato fu quello di intercettare un'eventuale incursione da una rotta artica sul territorio nordamericano dei bombardieri a lungo raggio sovietici prima che fossero in grado di penetrare lo spazio aereo degli Stati Uniti, e come caccia di scorta di bombardieri strategici a lungo raggio come il North American XB-70 Valkyrie.\nIl Rapier fu protagonista di vicissitudini legate al bilancio del governo statunitense per la difesa che ne bloccarono per due volte successive i finanziamenti fino all'abbandono dello sviluppo da parte dell'azienda, avvenuto nel 1959. Nonostante ci\u00f2, le esperienze maturate vennero reimpiegate nella realizzazione del bombardiere imbarcato North American A-5 Vigilante, mentre il suo sistema di puntamento, che comprendeva l'adozione del missile aria-aria Hughes AIM-47 Falcon, fu adattato per il Lockheed YF-12, progetto anch'esso in seguito abbandonato.\nStoria del progetto.\nDurante i primi anni cinquanta, l'USAF propose l'adozione di un intercettatore a lungo raggio capace di alte prestazioni. Il 20 luglio 1955 venne approvato lo sviluppo formale di un modello che avrebbe dovuto sostituire il Convair F-102 Delta Dagger e il Convair F-106 Delta Dart. Il 6 ottobre dello stesso anno fu emessa la specifica che richiedeva che l'intercettatore fosse in grado di volare a 18.000\u00a0m, ad una velocit\u00e0 di Mach 1,7 (1.806\u00a0km/h) e avesse un raggio d'azione di 1.600\u00a0km. Era inoltre previsto un equipaggio di due persone e la presenza di almeno due motori. Un'ulteriore richiesta era che il sistema di puntamento fosse integrato e che permettesse di agganciare un bombardiere a 110\u00a0km e in grado di colpire tre obiettivi nel corso di una singola missione.\nL'11 ottobre furono stipulati i contratti per lo studio preliminare con la North American Aviation, con la Lockheed e con la Northrop, a fronte delle otto aziende inizialmente interessate. Il progetto cartaceo proposto della North American, inizialmente denominato \"NA-236\", sembrava il pi\u00f9 promettente. Si vide in seguito che il progetto originale non differiva molto da quello poi diventato definitivo, tuttavia i cambiamenti pi\u00f9 evidenti furono l'introduzione di due pinnule sulla mezzeria degli stabilizzatori orizzontali e l'adozione dei \"canard\". Tuttavia, difficolt\u00e0 politiche e di bilancio portarono alla cancellazione del programma il 9 maggio del 1956. Dopo la confusione iniziale, il programma fu reintegrato l'11 aprile dell'anno successivo e la North American si aggiudic\u00f2 un contratto per due prototipi. Fu decisa la designazione ufficiale di F-108, anche se veniva conosciuto come \"Weapon System 202A\". La designazione adottata dal costruttore fu \"NA-257\", una nomenclatura che ricordava il progetto NA-236. In quel momento, l\"'Air Defense Command\" prevedeva un ordine per 480 velivoli.\nDurante la fase di progettazione, il \"design\" attravers\u00f2 una notevole evoluzione, dovuta sia alla sua tecnologia avveniristica che alle continue ridefinizioni dei requisiti da parte dell'USAF. Le prime revisioni riguardarono i \"canard\", richiesti con un arco di 6,04 m e un'ala con una curvatura di 53,5\u00b0. Il velivolo, in questa configurazione, vantava un peso massimo al decollo di 45.088 kg e una quota di tangenza di 22.113 m. Per l'F-108, oltre al ruolo di intercettore, la North American propose un utilizzo come caccia di scorta per il suo prototipo di bombardiere supersonico B-70 Valkyrie. Il B-70 e l'F-108 erano accomunati per la capsula di salvataggio e i motori General Electric YJ93. Un altro ruolo considerato era quello di poter essere utilizzato come \"gap-filler\" per il sistema \"Distant Early Warning Line\" (DEW). Per via della sua grande velocit\u00e0, l'F-108, avrebbe potuto controllare fino a 720.000\u00a0km\u00b2 all'ora.\nA partire dal settembre 1958 furono intrapresi sostanziali cambiamenti nella progettazione ma, tuttavia, lo \"Strategic Air Command\" perse interesse per il possibile impiego come caccia di scorta. Il 30 dicembre 1958 l'ordine di pre-produzione dei modelli YF-108A fu ridotto da 31 a 20 esemplari di prova e il primo test di volo fu ritardato da febbraio ad aprile 1961. Il \"mock-up\" a grandezza naturale, XF-108, fu proposto ai vertici dell\"'Air Force\" tra il 17 e il 20 gennaio 1959. Il 15 maggio, al progetto fu dato il nome di \"Rapier\", scelto a seguito di un concorso rivolto ad alcuni piloti.\nCancellazione del programma.\nAnche se il programma XF-108 progrediva bene, vi furono alcuni eventi che alla fine portarono alla sua definitiva cancellazione. In primo luogo, i servizi di \"intelligence\" statunitense iniziarono a rilevare che l'Unione Sovietica stava intensificando la ricerca e lo sviluppo intorno ai missili balistici intercontinentali a discapito dei bombardieri a lungo raggio. Ci\u00f2, insieme ai costi sempre pi\u00f9 elevati, contribu\u00ec in modo sostanziale alla fine dello sviluppo del programma. L'annullamento fu annunciato il 23 settembre 1959, tuttavia la North American continu\u00f2 lo sviluppo fino al 1960, nella speranza che potesse essere ripreso in considerazione. Gli sforzi della North American non furono comunque del tutto vani, infatti il bombardiere supersonico da ricognizione, A-5 Vigilante, sviluppato per la Marina degli Stati Uniti, mantenne la fusoliera e alcuni sistemi del \"Rapier\". Il Vigilante potrebbe essere dunque visto come l'applicazione di successo dei principi di progettazione dell'XF-108.\nLo sviluppo del radar dell'F-108 e dei suoi missili fu continuato; essi finirono per essere utilizzati nel programma Lockheed YF-12.\nLa configurazione finale per l'abitacolo posteriore dell'YF-12A sembrava simile a quella del F-108, poich\u00e9 comprendevano lo stesso display e gli stessi comandi per gestire gli armamenti.\nTecnica.\nLa configurazione iniziale dell'F-108 era caratterizzata da un'ala a delta molto ampia di tipo \"cranked arrow\" (ala a freccia spezzata), da stabilizzatori ventrali fissati sulle ali, montati a met\u00e0 campata, e una deriva completamente mobile. Il tutto era completato da due stabilizzatori ventrali che si estendevano quando il carrello era retratto. Anche se alcune versioni precedenti della configurazione vedevano piani di coda separati e la presenza di alette canard, entrambe le soluzioni furono abbandonate nel progetto finale. La grande fusoliera e le ali possedevano rispettivamente due e cinque serbatoi di carburante che gli permettevano di avere un raggio d'azione stimato di circa 2.000\u00a0km.\nLa velocit\u00e0 massima era stata stimata a 3.190 chilometri all'ora, ossia Mach 3, raggiungibile continuativamente (modalit\u00e0 di supercrociera) ad una quota di 81.800 piedi (24.900\u00a0m). Il velivolo avrebbe dovuto essere propulso da due turboreattori General Electric YJ93, posti nella fusoliera, utilizzati anche nel bombardiere XB-70 Valkyrie ma con una differenza sostanziale: nella variante J93-GE-5 prevista per il Rapier avrebbero utilizzato uno speciale carburante additivato al boro, allo scopo di aumentare il rendimento energetico e quindi la spinta (il Valkyrie montava invece i -GE-3 che utilizzavano \"normale\" JP-6). La specifica di tale carburante, denominato ufficiosamente \"zip fuel\", venne cancellata (insieme all'intero programma F-108) nel settembre 1959.\nL'F-108 era destinato a montare il radar Hughes AN/ASG-18, appartenente alla prima serie di radar ad impulsi Doppler in uso negli Stati Uniti. Esso aveva la capacit\u00e0 di look-down/shoot-down, ma poteva seguire un solo bersaglio alla volta. Il radar era stato accoppiato ad un sistema di ricerca \"Infra-red search and track\" (un sistema che sfrutta i raggi infrarossi) posto sulla fascia dei bordi d'attacco delle ali. Il radar doveva essere utilizzato per guidare il missile aria-aria AIM-47 Falcon, originariamente chiamato \"Hughes GAR-9\", tre dei quali sarebbero stati montati su un lanciatore rotante posto in una stiva armi interna. L'AIM-47 Falcon era un'arma molto grande, a lungo raggio e possedeva inoltre un proprio radar. Il missile era progettato per volare a Mach 4, con un raggio d'azione di 180\u00a0km.\nIl lascito.\nNonostante non abbia mai volato, la ricerca effettuata sul Rapier non \u00e8 andata sprecata. Il radar sviluppato da Hughes \u00e8 stato, in un primo tempo, adottato sull'intercettatore Lockheed YF-12 per poi divenire, in una versione evoluta, il radar standard del Grumman F-14 Tomcat. Allo stesso modo, il missile AIM-47 Falcon costitu\u00ec la base per lo sviluppo del pi\u00f9 potente AIM-54 Phoenix che anch'esso diventer\u00e0 parte fondamentale dell'armamento del Tomcat. In conclusione, la Marina degli Stati Uniti ha tratto i maggiori benefici dagli investimenti della Air Force nel progetto Rapier."}
{"id": "492738", "revid": "1404372", "url": "https://it.wikipedia.org/wiki?curid=492738", "title": "Convair F-106 Delta Dart", "text": "Il Convair F-106 Delta Dart \u00e8 stato il principale caccia intercettore ognitempo dagli anni sessanta fino agli anni ottanta della United States Air Force, l'aeronautica militare statunitense. Progettato per essere l'\"intercettore definitivo\" (dalla definizione in inglese \"Ultimate Interceptor\"), \u00e8 stato l'ultimo aereo statunitense progettato per essere dedicato esclusivamente a questo ruolo. Fu ritirato gradualmente dal servizio nel corso degli anni ottanta, sebbene la versione QF-106 fu utilizzata fino al 1998 come aereo bersaglio telecomandato.\nStoria.\nSviluppo.\nL'F-106 venne realizzato in seguito al programma dell'USAF WS-201A (anche noto come \"1954 interceptor\") lanciato nei primi anni cinquanta per mettere a punto un caccia intercettore entro il 1954. Il Delta Dart fu una evoluzione del Convair F-102 Delta Dagger, che stava per essere modificato fino ad uno standard inizialmente nominato F-102B. L'Aeronautica Americana ordin\u00f2 questo modello nel novembre 1955, ma le modifiche richieste e le soluzioni progettuali adottate furono cos\u00ec vaste da far considerare il velivolo risultante come un nuovo progetto a tutti gli effetti e pertanto l'aereo venne rinominato F-106 il 17 giugno 1956.\nIl cambiamento principale rispetto all'F-102 fu il nuovo disegno della fusoliera, riprogettata per tenere conto della regola delle aree. La nuova forma diminu\u00ec la resistenza aerodinamica fino a consentire di raggiungere velocit\u00e0 supersoniche in volo livellato. In aggiunta, l'F-106 venne motorizzato con un nuovo turbogetto Pratt &amp; Withney J75 dotato di postbruciatore. Il sistema di avviamento motore era costituito da una turbinetta ed una bombola d'aria caricata alla pressione di 3,000 psi, lo stesso sistema era usato sull'F-84F\nVennero allargate le prese d'aria per far fronte alle nuove velocit\u00e0 e furono adottati condotti di ingresso a geometria variabile che migliorarono le prestazioni alle velocit\u00e0 supersoniche e permisero un accorciamento della lunghezza dei percorsi dei flussi di alimentazione di aria per il motore. La fusoliera fu resa pi\u00f9 aerodinamica e vennero aumentate la superficie alare e quella del timone.\nAllo scarico motore fu montato un dispositivo per ridurre la spinta con i motori al minimo (\"idle thrust reducer\") che riduceva durante il rullaggio a terra il getto d'aria del motore e il potenziale rischio di proiettare ad alta velocit\u00e0 oggetti non ancorati lungo le aree di manovra negli aeroporti. La modifica non alterava le prestazioni del motore durante il funzionamento in volo agli alti regimi, compreso quelli con il postbruciatore. La fusoliera risult\u00f2 anche lievemente pi\u00f9 lunga di quella dell'F-102.\nI collaudi in volo iniziarono tra la fine del 1956, e il 1957 con risultati deludenti, evidenziando inizialmente prestazioni molto inferiori a quelle preventivate. Dopo essere stata quasi sull'orlo di cancellare il programma, l'US Air Force decise comunque di ordinare 350 F-106, meno per\u00f2 dei 1000 previsti inizialmente. Furono introdotte modifiche minori e il nuovo aereo fu chiamato F-106A. Le consegne iniziarono a partire dall'ottobre 1959 e il velivolo equipaggi\u00f2 15 gruppi intercettori che vennero dotati anche della variante F-106B biposto da addestramento, in grado comunque di effettuare missioni di combattimento.\nNel dicembre 1959, il maggiore Joseph W. Rogers batt\u00e9 il record mondiale di velocit\u00e0 registrando la velocit\u00e0 di 2455,79\u00a0km/h con un Delta Dart a 12\u00a0300\u00a0m (40\u00a0500\u00a0ft).\nL'F-106 fu dotato del sistema integrato di controllo del fuoco Hughes MA-1 in grado di interfacciarsi automaticamente con la rete di terra SAGE (\"Semi Automatic Ground Environment\") per missioni di intercettazione GCI (\"ground control interception\"), permettendo all'aereo di essere guidato da terra dai controllori della difesa aerea. Fu armato con quattro missili aria-aria Hughes AIM-4 Falcon imbarcati in vani interni, insieme ad un solo missile GAR-11/AIM-26A Falcon a guida radar semi-attiva (guidato dagli echi radar riflessi dal bersaglio illuminato dal trasmettitore posto sull'intercettore) e dotato di testata nucleare o in alternativa un razzo AIR-2 (MB-2) Genie con una testata nucleare da 1,5 chilotoni. Entrambe queste armi nucleari erano intese per l'attacco a bombardieri in formazione.. Il sistema MA-1 si dimostr\u00f2 estremamente inaffidabile e fu necessario sottoporlo a pi\u00f9 di 60 modifiche durante la vita operativa.\nImpiego operativo.\nNonostante le ottime caratteristiche, l'F-106 non fu impiegato in combattimento, ma fu soggetto di due rischieramenti, uno in Corea nel 1968 ed uno in Europa. Come molti altri velivoli statunitensi vide solamente il mercato del nord America, forse per via degli alti costi. Proprio mentre se ne prospettava il ritiro, nel 1972 l'F-106 veniva dotato di un cannone Vulcan M-61 da 6 canne rotanti e veniva modificato anche il tettuccio privandolo del \"montante\" centrale presente sino ad allora. Quell'anno vide il ritiro graduale degli F-106 dalla prima linea nella Difesa Continentale degli USA con il successivo \"versamento\" nei reparti della Guardia Aerea Nazionale. Il primo reparto dell'ANG ad assumerlo in servizio \u00e8 stato quello del Montana il 3 aprile 1972. L'ultimo reparto ad avere in servizio gli F-106 fu il 119th FIS della New Jersey ANG, l'ultimo decollo su allarme avvenne il 7 luglio 1988; gli esemplari superstiti vennero versati all'AMARC della Davis-Monthan Air Force Base nell'agosto dello stesso anno. Gli ultimi F-106 (eccetto i drone) trovarono impiego presso la NASA che li ritir\u00f2 definitivamente dai voli il 1\u00ba maggio 1998. Vennero costruiti un totale di 340 esemplari tra mono e biposto."}
{"id": "492742", "revid": "1711941", "url": "https://it.wikipedia.org/wiki?curid=492742", "title": "Lotho Sackville-Baggins", "text": ""}
{"id": "492743", "revid": "54370", "url": "https://it.wikipedia.org/wiki?curid=492743", "title": "Republic XF-105 Thunderchief", "text": ""}
{"id": "492745", "revid": "591237", "url": "https://it.wikipedia.org/wiki?curid=492745", "title": "Campo di lavoro di Monowitz", "text": "Il campo di lavoro di Monowitz fu uno dei tre campi principali che formavano il complesso concentrazionario situato nelle vicinanze di Auschwitz, (in polacco \"O\u015bwi\u0119cim\"), in Polonia. Facevano parte del complesso anche il campo di concentramento di Auschwitz e il campo di sterminio di Birkenau (in polacco \"Brzezinka\") ed i restanti 45 sotto-campi costruiti durante l'occupazione nazista della Polonia. Esso fu fondato nell'ottobre 1942 vicino alla piccola frazione di Monowice (in lingua tedesca Monowitz) in Polonia, nei pressi dell'impianto per la produzione di gomma sintetica \"Buna-Werke\" di propriet\u00e0 della I.G. Farben, per l'impiego dei deportati schiavi nei lavori di costruzione dell'allora pi\u00f9 grande stabilimento chimico d'Europa. La Buna fu il pi\u00f9 colossale affare delle SS. Questa fabbrica costata migliaia di morti, per\u00f2, non entr\u00f2 mai in produzione.\nIl campo, situato a circa 7 chilometri da Auschwitz, fu operativo dal 31 ottobre 1942 e liberato dall'Armata Rossa il 27 gennaio 1945. Vi transitarono circa 35.000 internati, tra cui Primo Levi ed Elie Wiesel.\nOggi l'ex complesso industriale della Buna Werke \u00e8 diviso in due propriet\u00e0 di due societ\u00e0 polacche: la Chemoservos-Dwory SA, che produce strutture metalliche da costruzione, cisterne e serbatoi, ecc., e Synthos Dwory Sp., una filiale del Gruppo Synthos SA che produce gomma sintetica, lattice e polistirolo ed altri prodotti chimici; entrambe con sede a O\u015bwi\u0119cim. A differenza del complesso di Buna Werke, non ci sono pi\u00f9 strutture o resti visibili del campo di Monowitz.\nStoria del Campo.\nIl 7 aprile 1941, un migliaio di deportati di Auschwitz, fu inviato a piedi in una zona a 6-7 chilometri di distanza dal lager, per iniziare i lavori per la costruzione di una nuova grande fabbrica chimica denominata Buna Werke. I detenuti cominciarono a livellare il terreno, a scavare fossati di drenaggio, posare cavi e a costruire strade.\nLa sera i prigionieri tornavano a piedi al campo madre dopo una massacrante giornata di lavoro.\nIl campo di concentramento di Monowitz (chiamato anche Buna-Monowitz o inizialmente sottocampo Auschwitz III), adiacente ai cantieri della Buna Werke, venne aperto successivamente il 31 ottobre del 1942, un anno e sette mesi dopo l'inizio di tali lavori, su iniziativa della compagnia chimica multinazionale tedesca IG Farben, la stessa impegnata nell'erezione di questo colossale impianto per la produzione di gomma sintetica e di combustibili liquidi attraverso il carbone.\nLa Buna Werke, in origine, doveva essere eretta in Slesia, fuori della portata dei bombardieri alleati. In seguito per\u00f2, tra i siti proposti tra il dicembre 1940 e il gennaio 1942, la locazione scelta fu il terreno pianeggiante nella parte orientale di Auschwitz, ottenuto sgombrando e demolendo i villaggi di Dwory e Monowice.\nLa scelta fu motivata dalle buone condizioni geologiche del posto, il vicino accesso a grandi vie di trasporto, sia ferroviario che stradale, l'abbondante possibilit\u00e0 di approvvigionamento idrico, l'importante disponibilit\u00e0 della materia prima, quale il carbone, dalle miniere in Libi\u0105\u017c, Jawiszowice e Jaworzno, del calcare da Krzeszowice, e il sale di Wieliczka. Tuttavia la ragione principale per la costruzione del complesso industriale Buna Werke in quel sito era la presenza dell'enorme forza-lavoro schiava dei vicini campi di Auschwitz e Birkenau.\nTra il febbraio e l'aprile 1941, la IG Farben, dopo vari negoziati, aveva raggiunto una serie di assai vantaggiosi accordi con i nazisti; ci\u00f2 consentiva alla Farben di risparmiare grandi capitali, consentendole di poter affrontare investimenti per la costruzione della pi\u00f9 grande fabbrica chimica dell'Europa d'allora. La societ\u00e0 acquist\u00f2 il terreno dal Ministero del Tesoro tedesco per un prezzo basso, dopo che era stato espropriato ai proprietari polacchi del posto, senza alcun indennizzo.\nLe autorit\u00e0 tedesche requisirono tutte le case degli Ebrei di Auschwitz e le vendettero alla IG Farben come alloggio per i dipendenti della societ\u00e0 venuti dalla Germania ed anche per alcuni polacchi locali.\nI funzionari della IG Farben stipularono una tariffa con le autorit\u00e0 SS, di pagare per ogni prigioniero inviato un prezzo di 3-4 Reichsmark al giorno, per la manodopera necessaria di lavoratori ausiliari e di 6 RM per quella dei qualificati e inoltre di 1,5 RM per i bambini.\nLa Farben chiedeva inoltre di effettuare anche costanti selezioni al Campo e in fabbrica per eliminare subito tutti i deportati che man mano divenivano inabili al lavoro, al fine di non abbassare il livello produttivo.\nLa maggior parte degli internati a Monowitz erano Ebrei; nell'autunno 1943 costituivano il 60-75% della popolazione carceraria del lager; all'inizio del 1944 arrivarono al 90%. Questo dimostra appieno l'aperta partecipazione della IG Farben al processo di sterminio.\nI primi lavoratori prigionieri del KL Auschwitz, inviati dall'aprile 1941, dovevano camminare a piedi, come gi\u00e0 detto, 6\u20137\u00a0km dal campo in andata e ritorno, oltre al lavoro in fabbrica. Alla fine del luglio successivo, al migliaio di lavoratori presenti fu fatto prendere il treno alla stazione di Dwory per non disperdere energie e risorse umane.\nCi\u00f2 and\u00f2 avanti fino al 21 luglio 1942, quando una epidemia di tifo nel campo principale e a Birkenau ferm\u00f2 i viaggi di lavoro. Preoccupata per questa ed altre future perdite della manovalanza, la IG Farben decise di trasformare il vicino campo di baracche in costruzione a Monowice per i civili e le SS, in un nuovo campo di concentramento solo per prigionieri, in modo da avere la forza lavoro nell'immediato ed evitare il rischio di future epidemie, qui pi\u00f9 improbabili.\nA causa dei ritardi nella fornitura di filo spinato ci furono diversi rinvii dell'apertura del campo. I primi deportati stabili arrivarono il 26 ottobre 1942 e il 31 il lager venne aperto; dopo pochi giorni, all'inizio di novembre, si contarono gi\u00e0 nel campo di Monowitz, circa 2100 prigionieri, provenienti dai campi di concentramento di Buchenwald, Sachsenhausen e Dachau, oltre che dai Paesi Bassi.\nAlla fine del 1942 il campo abitato era arrivato solo a met\u00e0 del suo progetto stabilito. L'espansione del Campo continu\u00f2 fino all'estate del 1943, le ultime 4 baracche furono costruite alla fine del primo semestre del 1944.\nLa popolazione del campo di sterminio arriv\u00f2 dai 3.500 individui nel dicembre del 1942 a oltre 6.000 entro la prima met\u00e0 del 1943.\nIl sistema aveva raggiunto dimensioni e complessit\u00e0 tali, che fu ritenuto opportuno smembrarlo;\ne allora nel novembre del 1943, le autorit\u00e0 SS decisero che i lager di Auschwitz II (Birkenau) e Auschwitz III (Monowitz) sarebbero diventati indipendenti dal Campo-madre (\"Stammlager\") di Auschwitz. Monowitz divenne a sua volta \"Stammlager\", al quale furono messi alle sue dipendenze ben 16 dei 45 sottocampi di Auschwitz I. Questi 16 sottocampi fornivano a loro volta manodopera schiava ad altre sei societ\u00e0 tedesche, tra cui la Krupp, la Union, la Siemens-Schucket, le Hermann G\u00f6ring Werke, oltre la IG Farben di Monowitz. Essi, escluso il sottocampo di Br\u00fcnn (Brno) in Moravia,\nfurono accorpati alle aziende secondo l'elenco seguente:\nL'Hauptsturmf\u00fchrer SS (Capitano), Heinrich Schwarz, venne nominato comandante del Campo autonomo di Monowitz; a lui rispondevano anche i sottocampi satelliti. Egli rimase in carica dal novembre 1943 al gennaio 1945.\nNel luglio del 1944 la popolazione del lager era di oltre 11.000 prigionieri, la maggior parte dei quali erano ebrei. Nonostante il crescente tasso di mortalit\u00e0 per lavoro degli schiavi, la fame, le esecuzioni e altre forme di omicidi, la IG Farben insistette per la rimozione di altri eventuali prigionieri giudicati malati ed esausti da Monowitz; le persone allora, selezionate come incapaci di continuare il lavoro furono assassinate.\nIl 10 febbraio 1943 l'SS-Obersturmbannf\u00fchrer Gerhard Maurer, responsabile per l'occupazione lavorativa dei campi di concentramento, era venuto ad O\u015bwi\u0119cim per pattuire con la IG Farben l'invio di un altro migliaio di prigionieri, in sostituzione degli operai eliminati, iniziando anche con questa fabbrica, il sistema dei rimpiazzi dei detenuti selezionati come non pi\u00f9 sfruttabili, con nuovi prigionieri.\nPi\u00f9 di 10.000 prigionieri furono vittime delle selezioni nel periodo in cui funzion\u00f2 il Campo di Monowitz. Portate nell'ospedale del campo principale di Auschwitz, furono uccise da una iniezione letale di fenolo al cuore. Gran parte delle vittime furono inviate a Birkenau dove nella maggioranza dei casi assassinate nelle camere a gas. Pi\u00f9 di 1.600 altri prigionieri morirono nell'ospedale a Monowice e molti sono stati trucidati in cantiere o impiccati al campo. Sommando tutte le cifre, il numero totale stimato delle vittime di Monowitz-Auschwitz III \u00e8 di oltre 10.000 prigionieri, che persero la vita a causa del lavoro per la IG Farben.\nNel gennaio del 1945, la maggior parte dei prigionieri furono evacuati e inviati alla marcia della morte di Gleiwitz (Gliwice), un sottocampo vicino al confine ceco. I superstiti furono poi portati in treno verso i campi di Buchenwald e Mauthausen.\nTra i prigionieri eminenti del campo di Monowitz vanno ricordati il Nobel per la Pace Elie Wiesel, il celebre scrittore italiano Primo Levi, l'ex internato Pio Bigo che scrisse \"Il triangolo di Gliwice\" sulla sua esperienza, il grande scenografo cinematografico Willy Holt, l'ex deportato politico italiano Cesare Sacchi insignito della Medaglia D'onore di Castelnuovo Scrivia (AL).\nI bombardamenti di Buna-Werke / Monowitz.\nGli alleati bombardarono le fabbriche IG Farben a Monowitz per quattro volte durante la guerra.\nIl primo raid fu condotto il 20 agosto 1944 con 127 aerei B-17, Fortezze volanti del 15\u00b0 US Army Air Force, partiti da Foggia in Italia. Il bombardamento inizi\u00f2 alle 22:32 e dur\u00f2 circa 28 minuti con bombe ad alto esplosivo.\nIl 13 settembre, sempre del 1944, gli alleati, con 96 aerei B-24 Liberator, bombardarono Monowitz per 13 minuti.\nIl terzo attacco avvenne il 18 dicembre 1944 da 2 aerei B-17 e 47 B-24.\nIl quarto e ultimo attacco fu il 26 dicembre 1944 da 95 aerei B-24.\nIl Campo di Monowitz descritto da Primo Levi.\nQui seguente \u00e8 riportata la descrizione di Primo Levi del Campo di Monowitz come lo vide nel 1944, anno della sua deportazione nel lager.\n\"Gi\u00e0 abbiamo una certa idea della topografia del Lager; questo nostro Lager \u00e8 un quadrato di circa seicento metri di lato, circondato da due reticolati di filo spinato, il pi\u00f9 interno dei quali \u00e8 percorso da corrente ad alta tensione. \u00c8 costituito da sessanta baracche in legno, che qui chiamano Blocks, di cui una decina in costruzione; a queste vanno aggiunti il corpo delle cucine, che \u00e8 in muratura; una fattoria sperimentale, gestita da un distaccamento di H\u00e4ftlinge [= prigionieri, internati \u2013 n.d.r.] privilegiati; le baracche delle docce e delle latrine, in numero di una per ogni gruppo di sei od otto Blocks. Di pi\u00f9, alcuni Blocks sono adibiti a scopi particolari. Innanzitutto, un gruppo di otto, all'estremit\u00e0 est del campo, costituisce l'infermeria e l'ambulatorio; v'\u00e8 poi il Block 24 che \u00e8 il Kr\u00e4tzeblock, riservato agli scabbiosi; il Block 7, in cui nessun comune H\u00e4ftlinge \u00e8 mai entrato, riservato alla Prominenz, cio\u00e8 all'aristocrazia, agli internati che ricoprono le cariche supreme; il Block 47, riservato ai Reichsdeutsche (gli ariani tedeschi, politici o criminali); il Block 49, per soli Kapos; il Block 12, una met\u00e0 del quale, ad uso dei Reichsdeutsche e Kapos, funge da Kantine, cio\u00e8 da distributorio di tabacco, polvere insetticida, e occasionalmente altri articoli; il Block 37, che contiene la Fureria centrale e l'Ufficio del lavoro; e infine il Block 29, che ha le finestre sempre chiuse perch\u00e9 \u00e8 il Frauenblock, il postribolo del campo, servito da ragazze H\u00e4ftlinge polacche, e riservato ai Reichsdeutsche.\nI comuni Blocks di abitazione (baracche) sono divisi in due locali; in uno (Tagesraum) vive il capobaracca con i suoi amici: v'\u00e8 un lungo tavolo, sedie, panche; ovunque una quantit\u00e0 di strani oggetti dai colori vivaci, fotografie, ritagli di riviste, disegni, fiori finti, soprammobili; sulle pareti, grandi scritte, proverbi e poesiole inneggianti all'ordine, alla disciplina, all'igiene; in un angolo, una vetrina con gli attrezzi del Blockfris\u00f6r (barbiere autorizzato), i mestoli per distribuire la zuppa e due nerbi di gomma, quello pieno e quello vuoto, per mantenere la disciplina medesima.\nL'altro locale \u00e8 il dormitorio; non vi sono che centoquarantotto cuccette a tre piani, disposte fittamente, come celle di alveare, in modo da utilizzare senza residui tutta la cubatura del vano, fino al tetto, e divise da tre corridoi; qui vivono i comuni H\u00e4ftlinge, in numero di duecento-duecentocinquanta per baracca, due quindi in buona parte delle cuccette, le quali sono di tavole di legno mobili, provviste di un sottile sacco a paglia e di due coperte ciascuna. I corridoi di disimpegno sono cos\u00ec stretti che a stento ci si passa in due; la superficie totale di pavimento \u00e8 cos\u00ec poca che gli abitanti di uno stesso Block non vi possono soggiornare tutti contemporaneamente se almeno la met\u00e0 non sono coricati nelle cuccette. Di qui il divieto di entrare in un Block a cui non si appartiene.\nIn mezzo al Lager c'\u00e8 la piazza dell'Appello, vastissima, dove ci si raduna al mattino per costituire le squadre di lavoro, e alla sera per venire contati. Di fronte alla piazza dell'Appello c'\u00e8 una aiuola dall'erba accuratamente rasa, dove si montano le forche quando occorre.\"\nLa funzione del campo.\nIl campo di Monowitz nacque a circa 7 chilometri a est dal campo principale Auschwitz allo scopo di avvicinare, come gi\u00e0 detto, manodopera schiava per il grande impianto chimico \"Buna Werke\", allora in costruzione, evitando lunghe marce tra il campo principale e il sito in costruzione e aumentando cos\u00ec la produttivit\u00e0. La \"Buna Werke\", propriet\u00e0 della IG Farben, era un complesso destinato alla produzione su vasta scala di gomma sintetica (\"Buna\", dal quale il nome del complesso), benzina sintetica e altri sottoprodotti del carbone.\nLa IG Farben aveva investito nella fabbrica ben 700.000 Reichsmark, l'equivalente di oggi di un milione e mezzo di dollari; ci\u00f2 fu reso possibile con gli accordi con i nazisti che limitavano le spese di acquisto di immobili e riducevano di molto il costo della manodopera a importi mensili risibili rispetto ai normali stipendi. I nazisti offrivano a poco prezzo case e terreni requisiti e migliaia e migliaia di lavoratori schiavi prigionieri, dei quali non era necessario preoccuparsi pi\u00f9 di tanto in spese mediche, alloggiative, alimentari o tantomeno contributive. Non ci si preoccupava neanche di chiamarli con il loro nome ma semplicemente \"\"st\u00fccke\", \"pezzi\"\", pezzi marchiati ciascuno con il proprio numero di riconoscimento. Quando un \"pezzo\" si rompeva veniva subito sostituito dalla \"gestione\" SS.\nNonostante gli sforzi disumani che costarono la morte di circa 10.000 deportati (secondo alcuni i morti di Monowitz furono ben 25.000), impiegati su un totale di 35.000, l'impianto \"Buna Werke\" non arriv\u00f2 mai, come detto da Primo Levi, ad un solo chilo di gomma prodotta. Era la pi\u00f9 grande fabbrica chimica in costruzione all'epoca.\nIl famoso libro \"Se questo \u00e8 un uomo\" di Primo Levi, deportato italiano di religione ebraica, descrive le tragiche condizioni di vita degli internati a Monowitz. Lo stesso Levi dovette probabilmente la propria salvezza alla laurea in chimica che gli permise di essere assunto in qualit\u00e0 di \"specialista\" all'interno del complesso riuscendo ad evitare periodicamente le indescrivibili condizioni (acuite dal rigido inverno polacco) in cui erano le squadre di lavoro del lager.\nSistemi adottati per aumentare la produttivit\u00e0 lavorativa dei prigionieri.\nLa mortalit\u00e0 nel campo era altissima. Si pu\u00f2 ragionevolmente dedurre che il motivo del tasso di morte cos\u00ec elevato nel campo Monowice fu perch\u00e9 i dirigenti della fabbrica imposero ritmi di lavoro pesantissimi. Ai capireparto, kap\u00f2s, SS, era costantemente richiesto di ottenere una maggiore produttivit\u00e0 dai prigionieri, battendoli. La IG Farben era fermamente convinta che dai prigionieri si potesse ottenere di pi\u00f9 e che la loro condizione di detenuti li portasse ad essere sabotatori e lavativi, visto il loro scarso rendimento. Nei rapporti inviati da Monowitz alla sede centrale della IG Farben a Francoforte sul Meno, Max Faust, un ingegnere responsabile della costruzione afferm\u00f2 in questi rapporti che l'unico modo per mantenere la produttivit\u00e0 del lavoro dei detenuti a un livello soddisfacente \u00e8 attraverso l'uso della violenza e punizioni corporali. Pur dichiarando la propria opposizione a \"\"frustare e maltrattare i prigionieri a morte,\" Faust tuttavia aggiunse che \"il raggiungimento della produttivit\u00e0 appropriato \u00e8 fuori questione, senza il bastone\".\"\nAnche essendo picchiati ferocemente, i prigionieri continuavano a lavorare pi\u00f9 lentamente degli operai tedeschi. Questa fu una fonte di rabbia e di insoddisfazione per i responsabili della fabbrica, che port\u00f2 a ripetute richieste alle autorit\u00e0 del lager di aumentare il numero di uomini delle SS e trovare kap\u00f2s pi\u00f9 determinati per controllare i prigionieri. Un gruppo di kap\u00f2s tedeschi appositamente scelti tra i peggiori criminali comuni furono inviati a Monowitz. Quando anche questo non sort\u00ec i risultati sperati, i funzionari della IG Farben cambiarono atteggiamento; suggerirono allora, per accelerare il lavoro, l'introduzione di un sistema di cottimo rudimentale ed alcuni privilegi ai prigionieri pi\u00f9 solerti tra cui il diritto di indossare orologi, avere capelli pi\u00f9 lunghi (cosa respinta subito), il pagamento con buoni da spendere nello spaccio del campo (che vendeva a prezzo basso sigarette, dolci e poche altre cose), oppure avere accesso al bordello del lager, aperto appositamente a Monowitz nel 1943.\nNeanche questi espedienti ebbero un effetto significativo sulla produttivit\u00e0 dei prigionieri.\nNel dicembre del 1944, in occasione di una serie di ultime conferenze tedesche, tenute nella vicina Katowice, si port\u00f2 all'attenzione la vera causa della bassa produttivit\u00e0 dei detenuti: finalmente si dovette ammettere che i prigionieri lavoravano lentamente semplicemente perch\u00e9 avevano fame. Non riuscivano a lavorare ovviamente perch\u00e9 non mangiavano.\nAi prigionieri veniva servita la \"Buna-suppe\" una zuppa acquosa immangiabile e assai ipocalorica insieme con razioni di cibo estremamente esigue; certamente un'alimentazione notevolmente al di sotto del fabbisogno giornaliero del detenuto.\nSolo all'ultimo, poche settimane prima dello sgombro di Monowitz si ebbe il coraggio di ammettere, anche se indirettamente, che lo sterminio per fame riduceva la produttivit\u00e0, che tanta violenza e sadismo ed espedienti erano stati inutili perch\u00e9 i lavoratori schiavi, ridotti a scheletri denutriti non ce la facevano a mantenere i ritmi di lavoro, anche se venivano battuti a morte.\nTanti furono gli espedienti messi in pratica per tenere alto il regime di produzione ma mai si mise in pratica la soluzione pi\u00f9 ovvia ed elementare: quella di aumentare le razioni di cibo; sicuramente perch\u00e9 ci\u00f2 avrebbe interrotto lo sterminio in corso.\nDalla corrispondenza fra la I.G. Farben e i responsabili del lager di Auschwitz.\nBruno Bettelheim, nel suo libro \"Il cuore vigile: autonomia individuale e societ\u00e0 di massa\", riporta questa agghiacciante trattativa tra la I.G. Farben di Monowitz e le autorit\u00e0 SS del campo di Auschwitz:\nTestimonianze di vita e di morte a Monowitz.\nAltra grande testimonianza sul lager di Monowitz \u00e8 quella dell'ufficiale inglese Denis Avey che scambi\u00f2 la sua tuta mimetica di protetto dalla Convenzione di Ginevra con i logori panni pieni di parassiti di un ragazzo olandese di origini ebree deportato, per poter entrare non riconosciuto nel lager e vedere con i suoi occhi quello che vi avveniva dentro.\nEntr\u00f2 volontariamente nel campo di Monowitz rischiando la vita per poter recare testimonianza contro i brutali assassini e criminali del campo. Quello che vide e sub\u00ec ebbe dell'incredibile e lo segn\u00f2 per tutta la vita, mentalmente e fisicamente (finita la guerra, per le lesioni subite gli fu asportato un occhio).\nDenis Avey nel suo libro Auschwitz, ero il numero 220543 racconta:\nCosa furono i \"Campi di lavoro\" nazisti come Monowitz.\nConsiderare Monowitz e tutti gli \"Arbeitslager\" solo Campi di lavoro \u00e8 assai riduttivo ed inesatto. La parola \"lavoro\" in un lager nazista significava in realt\u00e0 che i deportati venivano sfruttati prima di ucciderli, sterminati volutamente e scientificamente con il lavoro stesso, alimentandoli con cibi di scarso nutrimento e calorie, fino a che esaurivano fisicamente ogni riserva di grasso e muscoli, arrivando a pesare pochissime decine di chili; dopodich\u00e9 o sopraggiungeva la morte per sfinimento fisico o appena si diventava inabili al lavoro si veniva subito selezionati per essere soppressi.\nEssere inviati in un \"campo di lavoro\" nazista non significava aver salva la vita ma solo sopravvivere qualche settimana in pi\u00f9 di sofferenze indicibili; la condanna a morte per i deportati era una sentenza inappellabile e non pronunciata. Il lavoro rinviava ma non risparmiava la morte. La sopravvivenza era calcolata in due-tre mesi al massimo. Forse i pi\u00f9 fortunati erano quelli che venivano uccisi subito all'arrivo.\nIl lavoro fu lo strumento di sterminio volutamente scelto per rendere possibile l'assassinio di milioni di \"indesiderabili\" al regime, e fu la causa di morte principale nei lager diretti dalle SS. Ufficialmente si veniva inviati in Germania a \"lavorare\". Lo sterminio camuffato da lavoro salvava la faccia agli aguzzini da future incriminazioni e teneva calme le popolazioni, evitando eventuali sommosse; il nemico invasore, in fondo, non era cos\u00ec cattivo se invece di fucilare faceva lavorare.\nInoltre, milioni di lavoratori schiavi, sostituendosi a costo zero alla manodopera tedesca, facero s\u00ec che la Germania potesse disporre di un numero assai maggiore di soldati al fronte, non pi\u00f9 trattenuti a casa da impegni lavorativi e ottenere anche un colossale risparmio sulla spesa del lavoro stesso.\nE il lavoro, organizzato appositamente come strumento di sterminio nei lager nazisti, fece assai pi\u00f9 vittime delle camere a gas, delle fucilazioni e delle epidemie, che pure furono di complemento importante per la difficile realizzazione del progetto del grande genocidio.\nL'eliminazione degli oppositori e la cosiddetta \"Soluzione finale del problema ebraico\" erano stati decisi e avviati al progetto di realizzazione da Hitler gi\u00e0 dagli anni '30, in vista della nuova visione o concezione nazista del Mondo (Weltanschauung), dove la Germania vittoriosa avrebbe conquistato la Terra e attuato il millenarismo tedesco; non c'era posto quindi nei futuri immensi territori del Reich per oppositori, \"vite indegne\" o \"razze inferiori\" come ebrei e slavi, considerate \"Untermenschen\" (\u00absub-umane\u00bb), colpevoli di aver portato la corruzione psicofisica nel mondo a suo dire. Bisognava sterminarli e insieme a loro tutti quelli che potevano costituire una minaccia per il grande Reich, e liberare le loro sconfinate terre dalla loro stessa presenza per ottenere lo spazio vitale (Lebensraum) necessario per l'espansione demografica del futuro Reich millenario.\nHitler era profondamente convinto che i primi ariani avevano fatalmente sbagliato avendo avuto piet\u00e0 dei loro nemici; accoppiandosi con le razze impure degli \"uomini bestia\" avevano contaminato il loro sangue e permesso la proliferazione di ebrei e altri indesiderabili, che avevano portato il mondo alla decadenza e alla corruzione, alla diffusione di tare fisiche e malattie genetiche.\nQuesta volta non ci sarebbe stato nessun errore e nessuna piet\u00e0. Sempre secondo la delirante visione hitleriana, delle cinque popolazioni ariane, Greci, Latini, Germanici, Celti e Indiani, solo quella germanica si era emogeneticamente conservata pi\u00f9 pura. Ad essa spettava il compito di ripopolare il mondo una volta eliminati quegli \"errori\" del passato e riportarlo alla sua primitiva bellezza in una nuova Et\u00e0 Iperborica. E lo sterminio e la guerra erano i primi passi per realizzarla.\nI nemici del Reich, quindi, non hanno nessun diritto alla vita, essendo considerati errori genetici, e andavano eliminati nel modo pi\u00f9 veloce possibile ma, viste le esigenze di guerra del momento, andavano anche utilizzati per la grande causa nazista, ricavando lauti guadagni dall'espropriazione di ogni loro bene e impiegandone massicciamente la forza lavoro nello sforzo bellico tedesco. Chi non poteva lavorare veniva fatto sparire il pi\u00f9 presto possibile.\nVi erano svariati milioni di ebrei e oppositori da sterminare, ed era possibile eliminarli al riparo di occhi indiscreti nei recinti dei lager, vere e proprie macchine di morte. Certamente non era possibile ucciderli tutti insieme, \"in un sol colpo\", come avrebbe preferito Hitler.\nDall'Archivio Centrale di Berlino risultano in totale circa 17 milioni e mezzo di deportati dal 1933 al 1945, non inclusi quelli assai numerosi che non furono registrati, e anche centinaia di migliaia di prigionieri di guerra russi, e altri che non furono inviati nei campi militari tedeschi perch\u00e9 non soggetti alla Convenzione di Ginevra. Dalle cifre ufficiali sembra che circa 11, dei 17 milioni e mezzo di deportati, persero la vita nei lager, tra cui 6 milioni di ebrei. Certamente una percentuale di morte altissima, impossibile da raggiungere solo con i pochi \"Campi di sterminio\" (\"Vernichtungslager\") conosciuti, anche se notevolmente grandi e micidiali; quella cifra pu\u00f2 essere raggiunta invece attraverso le migliaia di campi e sottocampi denominati semplicemente \"Arbeitslager\", dove veniva applicato lo sterminio attraverso il lavoro. Infatti, tra il 1933 e il 1945, la Germania nazista costru\u00ec circa 20.000 campi di concentramento, da cui transitarono milioni di persone per rendere fattibile via via il colossale commercio umano con cui il nazionalsocialismo faceva affari d'oro. Essi erano costruiti vicino alle cave, alle fabbriche, alle miniere, alle piantagioni o ovunque si potesse vendere la manodopera a costo zero dei deportati resi schiavi. Industrie compratrici furono la IG Farben, la Knorr, la Bayer, la Werke, la Siemens-Schuckertwerke, la Krupp e altre industrie minori. Anche nelle fabbriche si operavano le selezioni da parte delle maestranze per il ricambio di manodopera fresca.\nQualcuno fece notare che se in ciascuno dei 20.000 campi nazisti vi fosse stato ipoteticamente un solo morto al giorno, in un anno si sarebbero contati circa 7 milioni e duecentomila morti.\nI lager nazisti non furono un'atroce follia del capriccio hitleriano fine a se stessa, un genocidio attuato solo per vano odio razziale ma la mercificazione dello sterminio, un calcolo infinitamente giovevole e capillare per i grandi interessi della Germania medesima, che riusc\u00ec a trarre da questi infami campi, probabilmente, il principale finanziamento per la guerra stessa, tanto da arrivare persino a quadruplicare la produzione bellica durante il conflitto.\nDall'espropriazione coatta dei beni di milioni e milioni di ebrei, slavi, zingari e deportati di ogni nazionalit\u00e0, si ricavarono migliaia di tonnellate d'oro, platino, argento, altri metalli, oggetti e pietre preziose, valute nazionali e straniere, Titoli del Tesoro e Azioni per miliardi di marchi, beni mobili e immobili, opere d'arte, enormi quantit\u00e0 di suppellettili, come masserizie, oggetti personali, calzature, pellicce pregiate e cos\u00ec via, oltre a forza lavoro a costo zero di milioni di lavoratori schiavi, e al risultato finale, ossia la pulizia etnica di immensi territori destinati all'annessione tedesca. Pi\u00f9 si deportava, pi\u00f9 si uccideva e pi\u00f9 guadagnava. Ancora oggi \u00e8 impossibile calcolare l'immenso tesoro sottratto.\nNell'aprile del '45 si parl\u00f2 di treni carichi d'oro oramai senza meta, che giravano intorno a Berlino.\nI lager nazisti probabilmente furono la pi\u00f9 grande razzia che il genere umano ricordi.\nNon si crea un cos\u00ec colossale sistema concentrazionario solo per sfogo gratuito contro le razze considerate inferiori, ne si costruiscono numerose e costose installazioni di sterminio per lo stesso futile motivo; ci\u00f2 avrebbe comportato una spesa notevole non certo conveniente da sostenere in tempo guerra.\nDa ghetti, prigioni e da un sistema assai complicato di vari tipi di campi di raccolta, considerati serbatoi umani per chi veniva continuamente arrestato o rastrellato dalla Gestapo, i condannati venivano fatti confluire successivamente nei lager di lavoro, man mano che si liberavano i posti lasciati dagli sventurati uccisi prima di loro. Dovevano morire dopo aver dato ogni risorsa fisica e mentale per il lavoro in schiavit\u00f9 per il III Reich. Era fondamentale variare il livello di mortalit\u00e0 nei lager, secondo gli ordini da Berlino che lo controllava, in modo che fosse possibile far sempre posto ai nuovi arrivi, e quindi si ordinavano liquidazioni veloci o, a volte, i deportati subivano una denutrizione pi\u00f9 dura, eliminando anche la assai esigua razione di pane, affinch\u00e9 avessero ancora meno forza di sopravvivere nel limite di tempo imposto. Era il sistema dei rimpiazzi continui. La mortalit\u00e0 nei lager era costantemente sotto controllo perch\u00e9 non rallentasse il genocidio. Il problema pi\u00f9 grande era quello di riuscire a far sempre posto per i nuovi arrivi, e si impartivano ordini per accelerare o rallentare le \"macchine della morte\" a seconda del flusso dei prigionieri. La costante fissa per il deportato era comunque sempre e solo la morte.\nAnche Monowitz, anche se denominato \"Campo di lavoro\", fu un campo di sterminio in piena regola e anche tra i pi\u00f9 feroci, dove si sterminava, come gi\u00e0 detto, principalmente con il lavoro in schiavit\u00f9 per il III Reich, ma anche con torture e sevizie; la mortalit\u00e0 era altissima.\nI campi di sterminio, una volta che la Germania avesse vinto la guerra, sarebbero continuati a esistere, per fornire forza lavoro per la ricostruzione del dopoguerra, e per sfruttare quelle razze considerate inferiori e quindi schiave a vantaggio di quella \"ariana\", padrona del mondo e non ultima, la pulizia etnica del nuovo Reich come il criminale Generalplan Ost, il \"Piano Generale per l'Est\" (GPO) prevedeva. \nLe installazioni di sterminio erano di costruzione ben solida, fatta per durare nel tempo.\nDalle testimonianze di Primo Levi e quelle dell'ufficiale inglese Denis Avey emerge che sopravvivere qualche mese a Monowitz era praticamente impossibile. Lo sterminio nazista era di due tipi, quello diretto, in cui si uccidevano subito i deportati, che per qualunque motivo non potevano lavorare, o quello rinviato fino allo sfinimento fisico di chi era stato scelto per il lavoro coatto. Continue e costanti selezioni avviate da medici ed SS \"ripulivano\" le file degli infelici dai soggetti sfiniti, i cosiddetti \"Muselman\", per rimpiazzarli con nuova manodopera. Denis Avey afferma che \"...agli occhi delle SS bisognava sempre apparire in grado di lavorare almeno per un altro giorno senn\u00f2 si veniva selezionati per la morte immediata\".\nPer l'incenerimento i cadaveri di Monowitz venivano inviati a Birkenau, e anche i vivi selezionati per la morte.\nMa il Calvario per gli inabili al lavoro del complesso di Auschwitz non finiva una volta portati a Birkenau; sovente i crematori con le camere a gas erano affollati dagli arrivi dei convogli degli ebrei, e allora i condannati o venivano dirottati verso le famigerate \"'Fosse crematorie'\", dove tramortiti con un colpo alla nuca con armi di piccolo calibro erano gettati in fosse ardenti a cielo aperto, oppure venivano rinchiusi nelle baracche del cosiddetto \"'Campo della Morte'\", dove venivano lasciati senza mangiare e bere finch\u00e9 i crematori non si liberavano. Non si sprecava cibo o acqua per nutrire questi fantasmi inutili in attesa di morire. E magari per giorni e giorni era pietoso vedere le loro mani fuori delle grate delle finestre a chiedere almeno un po' d'acqua; molti di loro vi morivano di fame e di sete prima di giungere al gas. Inoltre le camere a gas non venivano usate se non si raggiungeva un \"quorum\" di 3000 persone (questo per risparmiare il gas per eccidi maggiori); per cifre inferiori fino ad un massimo di 500 persone, si uccidevano i selezionati sempre con un colpo alla nuca con armi di piccolo calibro; per evitare lunghi trasporti di cadaveri ai forni, queste esecuzioni avvenivano vicino o proprio dentro la sala d'incenerimento dei crematori tra le urla disumane delle vittime impazzite dal terrore. Seguiva l'incenerimento, ma nel mucchio dei cadaveri molti non erano morti ed agonizzavano e venivano gettati ancora vivi nei forni. Il Campo della Morte \u00e8 ancora visibile a sinistra di chi entra a Birkenau.\nI deportati vivevano in condizioni di vita indescrivibili e come gi\u00e0 detto, volutamente sottoalimentati, con servizi igienici e sanitari praticamente inesistenti, nel terrore continuo di essere massacrati dagli aguzzini, quando poi non cadevano uccisi da qualcuna delle tante epidemie del campo; scabbia, tifo, dissenteria erano all'ordine del giorno. Era lo sterminio provocato.\nIl grande problema per i nazisti dei lager non era uccidere ma lo smaltimento dei cadaveri, per il quale quasi mai i forni crematori erano sufficienti; allora si ricorreva anche a fosse crematorie e fosse comuni. Le fosse comuni davano problemi perch\u00e9 dopo un po' i gas della putrefazione sollevavano il terreno eruttando un liquido nero pestilenziale. Un ufficiale nazista di Birkenau invent\u00f2 uno speciale colatoio per ovviare a questo problema delle fosse comuni.\nAnche a Monowitz gli aguzzini apposero in bella vista la frase \"Arbeit macht frei\", \"Il lavoro rende liberi\", la famosa grande menzogna nazista sita alle porte di molte di queste bolge; forse una macabra ironia, pi\u00f9 si lavora e prima ci si libera dalle sofferenze del lager. Forse serviva a tenere calmi i nuovi schiavi, incoraggiandoli a lavorare di pi\u00f9 e meglio promettendo ai pi\u00f9 solerti il miraggio della libert\u00e0; ma di certo era la prima cinica infamia che subivano i nuovi arrivati, l\u00ec dove il lavoro non liber\u00f2 mai nessuno.\nLe visite storiche ad Auschwitz.\nIl campo di concentramento oltre a essere costantemente visitato da turisti da ogni parte del mondo, \u00e8 stato anche un luogo di visita di personaggi celebri. Negli ultimi decenni, il campo \u00e8 stato visitato da due Papi. Il primo a varcare il cancello fu Giovanni Paolo II durante il suo primo viaggio da Papa in Polonia il 7 giugno 1979. Durante quella visita il Pontefice preg\u00f2 all'interno della cella dove fu prigioniero Massimiliano Kolbe. Il secondo Papa ad aver fatto visita al campo di concentramento, fu Papa Benedetto XVI durante l'ultimo giorno del suo primo viaggio Apostolico in terra polacca il 28 maggio 2006. Anche lui come Giovanni Paolo II preg\u00f2 nella cella di Massimiliano Kolbe e dopo la visita del campo di sterminio di Birkenau lesse un duro discorso contro il genocidio.\nNon vanno dimenticate le visite ufficiali del Presidente degli Stati Uniti Gerald Ford, dei Reali d'Olanda Baldovino e consorte, del cancelliere tedesco Helmut Kohl, dei Reali di Spagna Juan Carlos I e consorte.\nIl dibattito relativo al numero delle vittime.\nNel 1990 il numero di vittime del complesso di Auschwitz riportate sulla targa commemorativa fu messo in discussione, scatenando un acceso dibattito non sopito. Il numero riportato pass\u00f2 da quattro milioni di vittime a 1.500.000, allineandosi con le stime degli storici moderni che propendono per un numero compreso tra 1.100.000 e 1.500.000 morti.\nPrincipale promotore della sostituzione fu Franciszek Piper, direttore del Dipartimento di Ricerca storica del Museo di Auschwitz, che dopo un approfondito esame, stim\u00f2 come errato il valore precedente. Il numero di quattro milioni traeva le sue origini da un articolo della rivista sovietica \"Krasnaja Zvezda\" dell'8 maggio 1945; l'articolo si basava sull'indagine di una commissione sovietica che aveva tenuto conto esclusivamente del rendimento massimo teorico giornaliero dei forni crematori e del loro periodo di utilizzo. L'ipotesi fu confermata nel successivo processo di Norimberga quando Rudolf H\u00f6\u00df, fu comandante del campo, testimoni\u00f2 che tra il 1940 e il 1943 (il campo di Auschwitz fu operativo fino al gennaio 1945) circa tre milioni di persone erano morte nel campo, quindi era possibile aver raggiunta la cifra dei 4 milioni nel 1945. Nella sua testimonianza H\u00f6\u00df fa un calcolo generale di stima assommando le varie cause di morte ad Auschwitz-Birkenau dallo sterminio alle epidemie e ai decessi per lavoro. H\u00f6\u00df conosceva bene la macchina di morte del pi\u00f9 grande lager nazista e la sua micidialit\u00e0 essendo lui stesso l'organizzatore tecnico di tale impianto. Ci furono anche per questa testimonianza di H\u00f6\u00df contestazioni di accaniti negazionisti nelle quali si affermava che l'ex comandante di Auschwitz fosse stato torturato dagli stessi Inglesi per esagerare sul numero dei morti, cadendo di conseguenza in numerose contraddizioni.\nIn realt\u00e0 un limitato rendimento massimo teorico dei forni crematori o calcoli infinitesimali sul loro utilizzo o durata e anche le minuziosissime descrizioni tecniche sull'impossibilit\u00e0 delle presunte camere a gas di fare un genocidio simile, non possono negare l'Olocausto, perch\u00e9 tra i numerosi modi di uccidere nei lager nazisti il genocidio principale fu eseguito affamando e consumando con il lavoro volutamente milioni di persone, decimate anche da numerose epidemie e addirittura in alcuni casi quando le epidemie non scoppiavano da sole, le si provocavano con la promiscuit\u00e0 con soggetti malati.\nLa cifra di quattro milioni di Birkenau, che ebbe origine sotto la spinta dell'orrore per la scoperta dei campi di sterminio nazionalsocialisti, \u00e8 stata successivamente anche contestata da molti storici, che pure non hanno mai trovato una stima definitiva sul numero ma che comunque oscillerebbe tra uno e due milioni di vittime. Tali studi e quelli effettuati dallo stesso Piper (che propende per 1.100.000 morti) lo convinsero a portare avanti (con successo) la sostituzione della targa commemorativa."}
{"id": "492747", "revid": "125355199", "url": "https://it.wikipedia.org/wiki?curid=492747", "title": "General Dynamics F-111", "text": "Il General Dynamics F-111 \"Aardvark\" (\"oritteropo\" in inglese), era un cacciabombardiere supersonico bimotore con ali a geometria variabile, prodotto dall'azienda statunitense General Dynamics dalla fine degli anni sessanta al 1985.\nL\"Aardvark\" \u00e8 stato il primo aereo da combattimento, prodotto in serie ed impiegato in azioni belliche, ad utilizzare questa tecnologia, rispondendo ai requisiti del Tactical Air Command (Comando aerotattico della Difesa aerea) statunitense per ottenere un velivolo in grado di coprire distanze intercontinentali ad alte velocit\u00e0 e, al tempo stesso, capace di svolgere missioni di supporto aereo ravvicinato. Sulla base di questi ragguardevoli requisiti l'F-111 ha ispirato i progettisti europei alla creazione del Panavia Tornado.\nSviluppo.\nL'origine dell\"Aardvark\" si deve al TFX (\"Tactical Fighter Experimental Program\"), ambizioso progetto dei primi anni sessanta, con cui s'intendeva soddisfare, contemporaneamente, i requisiti della \"U.S.Navy\" per un intercettore missilistico imbarcato a lungo raggio, e dell'USAF, in cerca di un velivolo la cui configurazione permettesse di condurre missioni di bombardamento \"low-altitude\" ognitempo e di \"Close Air Support\" per le forze terrestri.\nSAC/TAC.\nSul finire degli anni cinquanta, l'USAF aveva potuto constatare quanto fosse di fondamentale importanza, per sfuggire e neutralizzare le difese nemiche, volare sempre pi\u00f9 in alto ed a velocit\u00e0 elevate.\nQuesta nuova interpretazione del volo in clima ostile venne ben rappresentata, in quegli anni, dai voli effettuati da prototipi di velivoli ad elevate prestazioni, quali il bombardiere strategico B-70 Valkyrie, il B-58 Hustler e l'F-105 Thunderchief il cui ruolo operativo fu poi quello di \"Wild Weasel\".\nI continui abbattimenti, negli anni Sessanta, degli aerei spia U-2 Dragon Lady port\u00f2 l'USAF \"Strategic Air Command\" a rivedere i propri piani e a puntare sulla penetrazione delle linee nemiche a bassissima quota.\nCi\u00f2 portava ad una drastica riduzione del rischio di intercettazione radar, ed inoltre i missili SAM non erano in grado di agganciare ed inseguire con successo bersagli a cos\u00ec basse altitudini.\nAllo stesso tempo, anche l\"Air Force\" TAC (\"Tactical Air Command\") era molto interessato allo sviluppo di velivoli in grado di agire in profondit\u00e0 nel territorio nemico ed in totale autonomia e, come anche il SAC, era in procinto di ricevere i primi esemplari del nuovo F-105 Thunderchief, il quale per\u00f2 aveva forti limiti per quel che riguardava il volo radente.\nNel giugno del 1960 l'USAF band\u00ec un concorso per l'acquisizione di un cacciabombardiere a lungo raggio in grado di penetrare le difese antiaeree sovietiche ad altitudini ridotte e ad alte velocit\u00e0, trasportando sull'obiettivo armamenti nucleari.\nU.S. Navy.\nIl requisito della U.S. Navy, era quello di poter contare su di un intercettore a lungo raggio capace di proteggere da attacchi missilistici sovietici i propri Battle Group dislocati attorno al globo.\nA met\u00e0 degli anni cinquanta decise di focalizzare i propri sforzi nella realizzazione del prototipo da combattimento FAD (\"Fleet Air Defense\"), il cui armamento era costituito esclusivamente di missili aria-aria.\nIn questo caso, nella concezione della Navy, ci\u00f2 che doveva essere performante, manovrabile e rapido non doveva essere la piattaforma di lancio bens\u00ec il missile utilizzato. Contrariamente, al velivolo, veniva richiesta una maggiore autonomia ed una velocit\u00e0 di punta non elevata per contenere i consumi e dilatare i tempi di missione.\nIl McDonnell Douglas F-4 Phantom II, allora in servizio, possedeva solo in parte queste capacit\u00e0 e non disponeva di una sufficiente autonomia.\nVenne perci\u00f2 proposto nel 1957 l'F6D Missileer, il quale per\u00f2 era incapace di condurre combattimenti aerei o sottrarsi ad essi.\nLa necessit\u00e0 di un velivolo in grado di difendersi autonomamente e volare a velocit\u00e0 medio-basse, port\u00f2 alla scelta delle ali a geometria variabile e a riporre fiducia nel pi\u00f9 recente progetto della General Dynamics.\nTFX.\nIl 14 febbraio 1961 Robert McNamara, Segretario della Difesa statunitense, annunci\u00f2 che erano stati avviati gli studi sullo sviluppo di un singolo velivolo capace di soddisfare entrambi i requisiti avanzati dalle due Forze Armate.\nSi decise allora, di realizzare il prototipo in base alle richieste dell'USAF per poi dedicarsi ad una versione modificata per l\"U.S.Navy\".\nNel giugno dello stesso anno, McNamara diede l'approvazione a continuarne lo sviluppo nonostante la Navy insistesse per la separazione dei progetti, i cui unici punti in comune erano: l'angolo di freccia variabile ed il doppio impianto propulsivo.\nLa configurazione biposto, richiesta da entrambe, era per\u00f2 differente nella disposizione dell'equipaggio: l'USAF era propensa ad una configurazione in tandem del pilota e del WSO (\"Weapons System Operator\"); d'altro canto, la USN preferiva due seggiolini fianco a fianco per la consultazione comune del \"display\" radar.\nA dicembre, furono ricevuti da Boeing, General Dynamics, Lockheed, McDonnell, North American e Republic i requisiti richiesti per il concorso TFX.\nL\"evaluation group\" trov\u00f2 tutti i progetti lacunosi ma Boeing e General Dynamics furono selezionate per partecipare agli \"stage\" successivi.\nLa proposta della Boeing, considerata piuttosto valida, era screditata dai propulsori chiaramente inaffidabili e non conformi ai requisiti delle Forze Armate: si rendevano necessarie anche alcune modifiche al vano bombe e alla capsula di salvataggio.\nIn seguito a ulteriori modifiche e aggiornamenti, la commissione opt\u00f2 per il progetto della Boeing ma, a sorpresa, McNamara, nel novembre del 1962, selezion\u00f2 il prototipo realizzato dalla General Dynamics, la quale firm\u00f2 il contratto il mese successivo, poich\u00e9 presentava caratteristiche pi\u00f9 adeguate alle richieste avanzate da Navy ed USAF.\nTecnica.\nL'F-111 \u00e8 un aereo d'attacco al suolo ognitempo, con capacit\u00e0 di volo a bassa quota.\nLe principali caratteristiche di quest'aereo sono: le ali a geometria variabile, la stiva interna per gli armamenti pi\u00f9 voluminosi e la non comune configurazione \"side by side\" dei membri dell'equipaggio.\nI materiali di cui \u00e8 composta la fusoliera sono per la maggior parte leghe di alluminio, d'acciaio, di titanio e di altri materiali d'applicazione esclusivamente aeronautica. La maggior parte delle varianti dell'F-111 includono un Terrain-Following Radar connesso direttamente all'autopilota. Molte di queste caratteristiche presenti nell\"Aardvark\", furono alla loro prima applicazione su di un velivolo in servizio rendendo, per questo motivo, il progetto F-111 ambizioso e rivoluzionario.\nArmamento interno.\nL'Aardvark \u00e8 dotato di un pozzo interno in cui possono essere stivati vari armamenti per le differenti configurazioni del velivolo:\nArmamento esterno.\nIl disegno dell'F-111 permette l'applicazione di carichi esterni al di sotto della fusoliera e su 8 piloni subalari, 4 sotto ognuna di esse.\nOgni \"hardpoint\" ha una capacit\u00e0 di carico di 2,700\u00a0kg (6000 lb) ma, a causa della singolare scelta di utilizzare un'ala a freccia variabile, i piloni non possono essere sfruttati appieno ed in tutte le circostanze: solo uno dei piloni pi\u00f9 interni (3, 4, 5 e 6) per ogni lato pu\u00f2 essere utilizzato in caso di freccia massima; al contrario i piloni pi\u00f9 esterni (1, 2, 7 ed 8) sono fissi e possono essere caricati contemporaneamente solo se le ali vengono configurate ad un angolo minore di 26\u00b0 cos\u00ec evitando, in decollo, il contatto del carico con il terreno.\nI piloni alle estremit\u00e0 (1 ed 8) non sono mai stati utilizzati in missione e il secondo paio di piloni (2 e 7) vengono adoperati raramente per il trasporto dei serbatoi supplementari.\nIl carico esterno, secondo l'impiego USAF, include una vasta tipologia di bombe: a caduta libera, \"general-purpose\", a grappolo ed alcune \"special-purpose\". Tutti gli esemplari di \"Aardvark\", inoltre, possono caricare bombe a guida laser, anche se solo le unit\u00e0 equipaggiate con il Pave Tack possono utilizzarle autonomamente.\nDal 1980 gran parte degli F-111 convenzionali ha visto, come aggiornamento strutturale, l'applicazione di binari laterali sui lati dei piloni alle estremit\u00e0 alari per l'utilizzo di due AIM-9P Sidewinder in funzione d'autodifesa.\nAGM-84 Harpoon, AGM-88 HARM ed AGM-142 Popeye entrarono, in seguito, a far parte dell'arsenale degli F-111C australiani.\nCapsula di salvataggio.\nL'ECC (\"Escape Crew Capsule\") di cui \u00e8 dotato l'F-111 \u00e8 il risultato di numerosi studi ed esperimenti, condotti tra il 1960 e il 1970, volti ad aumentare la sicurezza dell'equipaggio nel caso si rendesse necessario abbandonare il velivolo.\nEssendo stato concepito come aereo ad alte prestazioni velocistiche, si pens\u00f2 non fosse opportuno dotare il velivolo di seggiolini eiettabili singoli esponendo i piloti a velocit\u00e0 superiori a quelle del suono senza nessuna particolare protezione.\nLa cabina di pilotaggio assunse nell\"Aardvark\" anche il ruolo di capsula di salvataggio e, in caso di ammaraggio, di battellino d'emergenza.\nAzionata da un motore da 27.000 lb di spinta, l'ECC \u00e8 dotata di un paracadute principale di 21 metri (70\u00a0feet) di diametro (oltre a quello pilota di dimensioni ridotte) e numerosi \"air bag\" posti al di sotto e al di sopra di essa, attutendo l'atterraggio e assolvendo, in mare, la funzione di galleggianti; la configurazione adottata \u00e8 molto simile al \"Launch Escape System\" adottato dalla capsula spaziale Apollo.\nLa sequenza d'eiezione viene avviata quando una delle due manopole a \"D\", collocate sulla console centrale, viene impugnata e tirata verso l'alto.\nPrima fase della procedura \u00e8 l'avviamento del motore e il distaccamento della capsula dal resto della fusoliera, grazie alla detonazione delle FLSC (\"Flexible Linear-Shaped Charge\") poste tutt'attorno ad essa. Nel contempo, mentre l'OS (\"Oxygen System\") passa in modalit\u00e0 \"\"Emergency\" garantendo all'equipaggio una riserva d'aria di circa 10 minuti, delle ghigliottine tranciano, oltre all'OS principale, anche i cavi elettrici della strumentazione di bordo.\nTre secondi dopo l'avvio dell'eiezione, il MEI (\"Mechanical Explosive Interrupt\"), se gi\u00e0 in posizione \"ON\", attiva la fuoriuscita di \"chaff\" a protezione dell'equipaggio in fase di salita; quattro secondi pi\u00f9 tardi, il radiofaro trasmette la posizione dell'ECC agli apparati a terra.\nInfine, a 15 secondi dall'inizio della sequenza, viene aperto il paracadute stipato gi\u00e0 semi-aperto nella zona posteriore della cabina, diminuendo lo shock per l'equipaggio una volta messi in tensione i tiranti.\nLa soluzione della cabina eiettabile ha, tuttavia, avuto poca fortuna nel mondo dell'aviazione continuando tuttora ad avere nell'F-111 la sua unica applicazione pratica su un velivolo da combattimento.\nImpiego operativo.\nTerminati i primi test in volo condotti dai singoli reparti che avevano ricevuto il nuovo F-111, un distaccamento di sei aeromobili venne trasferito, nell'ambito del test \"Combat Lancer\", presso la base USAF di Takhli (Thailandia) nel marzo del 1968.\nIl test era teso a dimostrare se l'Aardvark fosse gi\u00e0 in grado di operare in uno scenario realmente ostile, ottenendo allo stesso tempo sia la qualifica di Combat Ready, che di Combat Proven. Nel corso della missione, l'F-111 avrebbe dovuto essere capace di passare indenne sopra le difese contraeree nord-vietnamite che, durante la guerra del Vietnam, erano state capaci di abbattere diversi piloti statunitensi. Tre aeromobili non rientrarono dalla loro prima missione. In seguito, si cap\u00ec che i problemi che comportarono la perdita dei velivoli erano dovuti a difetti di progettazione, in particolare riguardanti i piani orizzontali, che inficiavano la struttura dell'Aardvark.\nOperazione Linebacker/Linebacker II.\nTornato operativo nel settembre 1972, l'F-111 fu nuovamente rischierato nel Sud-est asiatico, partecipando alla fase finale dell'Operazione Linebacker e, pi\u00f9 tardi, alla Linebacker II.\nLe missioni, condotte con successo dagli \"Aardvark\", non rendevano necessario n\u00e9 il supporto ECM (\"Electronic Counter Measures\"), n\u00e9 il rifornimento in volo; gli F-111 avevano dimostrato di volare in sicurezza in condizioni considerate estreme per gli altri velivoli dell'USAF.\nLa capacit\u00e0 di carico dell'F-111, ben quattro volte maggiore di quella di un F-4 Phantom II, e la sua suite avionica, gli permisero di effettuare pi\u00f9 di 4000 missioni in territorio ostile contando solo sei perdite.\nOperazione Creek Swing/Ready Switch.\nNel 1977, partecipando all'Operation Creek Swing/Ready Switch, i rimanenti F-111A furono rischierati dalla Nellis AFB al 366\u00b0 TFW con base a Mountain Home, equipaggiando il 389th, 390th, e 391st Tactical Fighter Squadrons.\nContemporaneamente gli F-111F ed i loro equipaggi vennero trasferiti alla base RAF di Lakenheath in Inghilterra, per rimpiazzare gli F-4 del 492d, 493d, e 494th TFS.\nOperazione El Dorado Canyon.\nLa notte fra il 15 ed il 16 aprile 1986, 29 F-111 appartenenti all'aeronautica statunitense ed altri velivoli della U.S. Navy, tra cui A-6E, A-7E ed F-14, presero parte all'Operazione El Dorado Canyon conducendo alcuni bombardamenti su territorio libico.\nGli \"Aardvark\" del \"Tactical Fighter Wing\", volarono quella che \u00e8 considerata la pi\u00f9 lunga missione per un aereo da combattimento.\nNel corso dei sorvoli sulla Libia un solo F-111 venne abbattuto.\nOperazione Desert Shield/Desert Storm.\nNell'Operazione Desert Storm, definitiva consacrazione dell\"Aardvark\", gli F-111F si accreditarono ben 1,500 centri di mezzi corazzati iracheni oltre che ad essere gli unici velivoli che portarono sugli obbiettivi le GBU-15 e le GBU-28 Paveway.\nTimor Est.\nAl contrario dei colleghi statunitensi, gli F-111C australiani non vennero mai impiegati in azioni belliche.\nUnico frangente in cui gli \"Aardvark\" della Royal Australian Air Force vennero chiamati in causa al di fuori dei confini nazionali con un \"High Alert Level\", fu nell'ambito dell'operazione ONU INTERFET, coordinata dal Major General australiano Peter Cosgrove.\nPong Su.\nIn tempi recenti, marzo 2006, a seguito all'incidente della Pong Su, nave mercantile battente bandiera nord coreana ed utilizzata per traffici di droga in Estremo Oriente, il governo australiano decise di affondare la nave come dimostrazione di forza nei confronti della criminalit\u00e0 organizzata.\nLa Pong Su venne squarciata da due GBU-10 Paveway II nell'attacco aereo condotto da un F-111C.\nVersioni.\nSviluppato congiuntamente per USAF e U.S. Navy, fall\u00ec per eccesso di peso la carriera nella marina come intercettore missilistico (F-111B), sostituito poi dall'F-14; esso riusc\u00ec invece nell'USAF, con oltre 500 macchine prodotte.\nF-111A.\nL'F-111A fu la prima versione prodotta in serie dell'Aardvark in 158 esemplari, inclusi 17 di pre-produzione propulsi dai TF30-P-1.\nLa maggior parte degli A vennero equipaggiati dalle turboventole TF30-P-3 e dalle prese d'aria variabili \"Triple Plow I\", garantendo una velocit\u00e0 massima attorno a Mach 2.3 in quota (circa 2,300\u00a0km/h).\nL'avionica di questa prima serie di esemplari era costituita dal radar AN/APQ-113,indipendente dall'AN/APQ-110 il quale rispondeva alla specifica TFR (\"Terrain-Following Radar\") e dal sistema di navigazione inerziale Litton AJQ-20.\nUn totale di 42 F-111A, venne convertito nella versione da guerra elettronica \"EF-111A Raven\" mentre nel 1982 altri quattro F-111A, ancora operativi, vennero consegnati all'Australia e portati allo standard C.\nLe rimanenti unit\u00e0 di questa versione furono radiate e conservate all'Aerospace Maintenance and Regeneration Center della Davis-Monthan Air Force Base nel giugno del 1991.\nF-111B.\nDesignata come F-111B, la versione dell\"Aardvark\" volta a soddisfare le richieste della U.S. Navy per il programma \"Fleet Air Defense\", fu il risultato della collaborazione fra General Dynamics, la quale era priva d'esperienza riguardo ai velivoli imbarcati, e Grumman.\nLa versione B ebbe per\u00f2 gravi problemi riguardanti per lo pi\u00f9 il peso, ritenuto eccessivo per il decollo da portaerei.\nTramontata definitivamente l'intenzione di trasformare in velivolo imbarcato l'F-111, la stessa Grumman pochi anni pi\u00f9 tardi present\u00f2 alla U.S. Navy il prototipo dell'F-14 Tomcat, il quale ereditava dall\"Aardvark\" propulsori, avionica ed ali a geometria variabile.\nF-111C.\nLa versione C dell\"Aardvark\", \u00e8 quella da esportazione proposta all'Australia.\nEssa \u00e8 il risultato dell'unione fra F-111A ed F-111B e l'Australia decise di ordinare 24 velivoli nel 1963, ricevendo il primo esemplare nel 1968.\nGli F-111C furono modificati a met\u00e0 degli anni ottanta per accogliere a bordo i sistemi di rilevamento all'infrarosso \"Pave Tack FLIR/laser pods\" che precedettero un pi\u00f9 consistente aggiornamento: l\"Avionics Upgrade Program\", avvenuto nel 1998.\nLa nuova suite avionica comprendeva, oltre a computer e display digitali anche:\nDal 1994 questi esemplari dispongono dei propulsori TF30-P-109, ognuno accreditato di 93 kN di spinta.\nNel 2001, furono identificati, dopo oltre 30 anni di servizio attivo, i primi segni d'indebolimento strutturale delle ali che furono sostituite con quelle di alcuni F-111F conservati all\"AMARC\". Da questo episodio, la flotta australiana di Aardvark \u00e8 stata sottoposta a numerosi aggiornamenti secondari.\nF-111D.\nL'F-111D era un upgrade dell'F-111A equipaggiato per\u00f2 con: avionica \"MarkII\", propulsori pi\u00f9 prestanti e prese d'aria ridisegnate. Gli esemplari della versione D vennero ordinati nel 1967 e consegnati fra il 1970-1973 e raggiunsero lo standard IOC (\"Initial Operational Capability\") nel 1972. Di questa variante furono realizzati 96 velivoli.\nEsteticamente, l'F-111D si diversifica dai precedenti Aardvark per l'adozione delle prese d'aria \"Triple Plow II\", collocate 10 centimetri pi\u00f9 in alto delle precedenti, in modo tale da evitare gli stalli provocati dall'ingestione dei flussi d'aria pi\u00f9 lenti provenienti dal muso del velivolo.\nI propulsori, i TF30-P-9, fornivano una potenza di 53-82 kN ciascuno.\nLa suite avionica Mark II comprendeva:\nL'F-111D venne messo a riposo tra il 1991 ed il 1992.\nF-111E.\nLa versione E dell'F-111 \u00e8 una variante semplificata dell'F-111D.\nGli \"Aardvark\" appartenenti a questo blocco erano dotati delle nuove prese d'aria \"Triple Plow II\", ma mantenevano i propulsori e l'avionica \"MarkI\" della versione originaria.\nQuesti esemplari, costruiti in 94 unit\u00e0, furono ordinati nel 1968 e consegnati negli anni immediatamente successivi.\nRitirati dal servizio nel 1995, gli F-111E vennero impiegati nella Guerra del Golfo (1991).\nF-111F.\nLa versione F dell'Aardvark fu il modello designato per prestare servizio nel \"Tactical Air Command\", con consegne fra il 1970 e 1976 di 106 esemplari.\nL'F-111F disponeva di una suite avionica mista a quelle precedenti, denominata \"Mark IIB\".\nComposta da elementi sia innovativi che gi\u00e0 collaudati, questa comprendeva:\nL'F-111F si dotava delle prese d'aria \"Triple Plow II\"\" e dei pi\u00f9 performanti turbofan TF30-P-100, da 112 kN ciascuno.\nI propulsori vennero poi aggiornati alla versione TF30-P-109 verso il 1985.\nIl battesimo del fuoco avvenne durante l'Operazione El Dorado Canyon, condotta ai danni della Libia, nel 1986, ed ancora, fu utilizzato in Desert Storm nel ruolo di cacciacarri.\nL'ultimo F-111F venne ritirato dal servizio attivo nel 1996 ed in sua sostituzione fu designato l'F-15E Strike Eagle.\nF-111K.\nIn seguito alla cancellazione del BAC TSR-2 nel 1965, a causa degli insostenibili costi di sviluppo, il governo britannico ordin\u00f2 50 F-111K nel febbraio del 1967. La versione K era basata su di un F-111A avente un'apertura alare maggiore e la suite di controllo del tiro \"Mark II\";\nIn aggiunta, si modific\u00f2 il vano bombe e si aggiunse una sonda per il rifornimento in volo oltre ad un pilone centrale sotto la fusoliera.\nNel gennaio 1968, la Gran Bretagna cancell\u00f2 l'ordine dei suoi F-111 per via dei costi in rialzo, dovuti alla svalutazione della sterlina. I due \"Aardvark\" in procinto di essere consegnati, vennero successivamente acquistati dall'USAF che, con la designazione di YF-111A, li utilizzarono come banchi di prova volanti per i successivi aggiornamenti.\nLa Royal Air Force ripieg\u00f2, anni pi\u00f9 tardi, sul Panavia Tornado costruito attraverso una partnership con Germania ed Italia.\nFB-111A.\nL'FB-111A era una versione da bombardamento strategico sviluppata per conto dello Strategic Air Command per sostituire l'ormai antiquato B-58 Hustler ed i primi esemplari del B-52 Stratofortress. Il programma \"Advanced Manned Strategic Aircraft\",per\u00f2, procedette lentamente diminuendo, inoltre, il numero di unit\u00e0 richieste da 263 a 76.\nQuesta versione vantava una nuova suite elettronica conosciuta con il nome di \"SAC MarkIIB\", con piccole modifiche rispetto alla \"MarkIIB\", allo scopo di rendere compatibile il velivolo all'armamento nucleare allora a disposizione.\nIl Boeing AGM-69 SRAM (\"Short-Range Attack Missile\"), costitu\u00ec, assieme a serbatoi supplementari, la configurazione di carico classica dell'F-111A, in grado di portare sull'obbiettivo pi\u00f9 di 16 tonnellate di bombe.\nL'era dell\"Aardvark\" nucleare, tramont\u00f2 con la progressiva introduzione del B-1B Lancer che costrinse ben 34 FB ad essere convertiti, nel 1989, nella versione G. Con la scomparsa del SAC questi esemplari furono consegnati allACC (\"Air Combat Command\") dove vennero utilizzati per l'addestramento dei nuovi equipaggi.\nF-111G.\nCon la lettera G \u00e8 indicata quella versione derivata da FB-111A riconfigurati per il ruolo di cacciabombardieri convenzionali.\nCon quest'ulteriore versione, l\"Aardvark\" venne dotato di altre migliorie:\nGli F-111G furono ritirati dall'United States Air Force nel 1993 mentre la RAAF deline\u00f2 l'acquisto di 15 F-111G in sostituzione dei suoi F-111C.\nEF-111A Raven.\nDenominata Raven, \u00e8 la versione da guerra elettronica dell\"Aardvark\".\nRF-111A/C.\nNota con la sigla RF (\"Recognition Fighter\"), \u00e8 la versione da ricognizione proposta dalla General Dynamics all'USAF (RF-111A) e mai commissionata.\nQuella ordinata dalla RAAF (RF-111C), conta quattro esemplari ancora in servizio.\nMessa a terra.\nRitirato dal servizio attivo con la cerimonia del 27 luglio 1996, l'F-111 ha ricevuto ufficialmente, in quest'occasione, il nomignolo di \"Aardvark\", fino ad allora utilizzato solo ufficiosamente.\nIn sua sostituzione, l'USAF ha adottato l'F-15E Strike Eagle mentre nel ruolo di bombardiere supersonico, il B-1B Lancer. Parallelamente la RAAF ha comunicato, nel 2007, l'intenzione di sostituire gli \"Aardvark\" con 24 McDonnell Douglas F/A-18 Super Hornet.\nUtilizzatori.\nAl 2009 erano ancora operativi nelle versioni F-111C ed RF-111C.\nNel 2010 sono stati radiati ed \u00e8 iniziata la sostituzione coi nuovi F/A-18F Super Hornet block II.\n\u00c8 stato il principale utilizzatore dell\"Aardvark\"; vennero impiegate le versioni F-111A/D/E/F/G, FB-111A ed EF-111A.\nTra il 1996 ed il 1998 vennero radiati tutti gli esemplari.\nEsemplari preservati.\nEscludendo gli F-111C ancora in servizio attivo nella RAAF australiana, gli esemplari di \"Aardvark\" preservati ed esposti in mostra statica sono i seguenti:\nVoci correlate.\nXian JH-7\nPanavia Tornado\nBAC TSR-2\nSukhoi Su-24\nGrumman F-14 Tomcat"}
{"id": "492754", "revid": "78273", "url": "https://it.wikipedia.org/wiki?curid=492754", "title": "Principato di Selanda", "text": ""}
{"id": "492756", "revid": "848247", "url": "https://it.wikipedia.org/wiki?curid=492756", "title": "Complesso monumentale di Galliano", "text": "Il complesso monumentale di Galliano comprende la basilica di San Vincenzo e il battistero di San Giovanni Battista situati in cima ad un colle presente nell'area urbana di Cant\u00f9.\nSi tratta di uno dei pi\u00f9 noti monumenti dell'arte romanica lombarda anche se appartiene al periodo altomedioevale. L'edificio, datato 1007, si pone come una delle prime testimonianze organiche del formarsi del nuovo stile romanico.\nStoria.\nLe origini.\nIl toponimo \"Galliano\" deriva dalla popolazione vicana dei \"Gallianates\", come risulta dall'ara romana dedicata \"Matronis Braecorium Gallianatium\"' rinvenuta sul luogo.\nGli scavi archeologici condotti in questi luoghi hanno portato alla luce diverse testimonianze romane divenute frequenti dopo il 196 a.C., anno in cui Marco Claudio Marcello conquist\u00f2 Como. A partire dalla met\u00e0 del V secolo alle are ed alle iscrizioni che documentavano il culto di Giove, di Minerva, della Triade Capitolina e di alcune divinit\u00e0 locali, si sostituirono le prime epigrafi di cristiani. La pu antica di queste iscrizioni \u00e8 datata 466.\nIl borgo venne investito dal grande sforzo di evangelizzazione della Lombardia, voluto da Ambrogio, vescovo di Milano dal 374 al 397. Il momento di svolta per l'evangelizzazione delle regioni prealpine avvenne nel 386, quando Ambrogio invi\u00f2 nel \"municipium di\" Como Felice, consacrandolo primo vescovo della diocesi di Como. A seguito di tali iniziative, nacque una comunit\u00e0 anche a Galliano, che edific\u00f2, a partire dal V secolo, una prima basilica paleocristiana ad aula unica, che serviva da pieve di Cant\u00f9\nTra il V e il VI secolo esisteva, quindi, un edificio sacro dedicato a san Vincenzo di Saragozza con annesso forse un battistero. Al primitivo complesso risale una lastra in marmo con il monogramma di Cristo raffigurato in mezzo a due colombe. Da queste costruzioni proviene anche il pavimento a piastrelle geometriche di marmo bianco e nero, riutilizzato nel presbiterio sopraelevato della Basilica e nel Battistero, ancora esistente sotto il pavimento in cotto.\nLa costruzione della basilica.\nNel X secolo si inizi\u00f2 a ricostruire la chiesa: a questo periodo risalgono le navate su cui Ariberto da Intimiano, intorno al 1000, fece innestare l'abside e la cripta. Nel 1007 la Basilica fu riconsacrata da Ariberto, allora suddiacono e \"custode\" del sacro edificio (probabilmente ne era il proprietario per tradizione familiare). Una riprova sarebbero le epigrafi graffite sotto gli affreschi dell'abside che ricordano la morte del padre, del fratello e del nipote. Divenuta chiesa pievana e sede del \"Capitolo dei Canonici\", per alcuni secoli la basilica di San Vincenzo godette particolare affetto tra i Canturini che donarono terreni ed altre propriet\u00e0: il lascito pi\u00f9 antico risale al 1284.\nL'abbandono della basilica.\nNel 1584 il Capitolo ed il Prevosto si trasferirono presso la chiesa di San Paolo, dopo che san Carlo Borromeo, arcivescovo di Milano dal 1560 al 1584, trov\u00f2 la basilica e le case canonicali in condizioni di semiabbandono e aveva quindi deciso lo spostamento (1582). In seguito il cardinale Federico Borromeo, durante la visita pastorale del 1616, prescrisse alcuni restauri per preservare la chiesa dalla rovina, ma le sue richieste non furono esaudite. Dalla met\u00e0 del Settecento la basilica abbandonata divenne un magazzino agricolo e, a causa di un incendio, perse la navatella di destra. Dopo la vendita della propriet\u00e0 al milanese signor Manara, riacquist\u00f2 l'aspetto di chiesa. All'interno si possono ammirare, nell'abside e sull'altare, gli affreschi che raccontano il martirio di san Vincenzo. Nel 1801, durante la dominazione francese, il complesso architettonico fu venduto a privati dopo che la commissione artistica, formata dal pittore Andrea Appiani, dall'architetto e decoratore G. Albertolli e dallo storico L. Bossi, giudic\u00f2 la Basilica di \"niun riguardo\". Trasformata in casa colonica la chiesa sub\u00ec la perdita della navatella meridionale, della torre campanaria (demolita nel terzo decennio del XIX secolo) e, parzialmente, degli affreschi distrutti o deturpati dalla calce.\nIl recupero ed i restauri.\nSoltanto il parroco Carlo Annoni, vicario foraneo a Cant\u00f9 dal 1830, si interess\u00f2 all'antica costruzione descrivendola minutamente e facendone riprodurre tutte le pitture nello studio \"Monumenti e fatti politici e religiosi del borgo di Canturio e sua pieve\". Finalmente nel 1909 la Basilica fu riacquistata dal Comune di Cant\u00f9. I primi restauri, condotti dall'architetto Ambrogio Annoni nel 1933-1934, permisero di riaprire la chiesa al culto. Nuovi restauri agli affreschi della navata, eseguiti a pi\u00f9 riprese negli anni 1955, 1956, 1967, 1981, hanno portato al distacco di alcuni dipinti che, trasferiti su pannelli di masonite, sono stati collocati sulle pareti originali.\nIl millenario.\nIl 2 luglio 2007 \u00e8 stata celebrata la ricorrenza dei mille anni dalla fondazione della Basilica di San Vincenzo in Galliano. Il comune di Cant\u00f9 ha organizzato una serie di eventi artistico-culturali per richiamare l'attenzione della cittadinanza verso l'arte romanica e le tradizioni locali del periodo. Due mostre sono state realizzate in Villa Calvi: 'Figure della cultura artistica del Novecento a Cant\u00f9. Artisti e artigiani rappresentativi di una realt\u00e0 locale' e 'Le nuove industrie femminili italiane 1906-2006. Cent'anni tra Ieri, Oggi e Domani'. Il culmine delle celebrazioni \u00e8 stato raggiunto nel mese di luglio: nel giorno della ricorrenza del millenario \u00e8 stata celebrata la messa di Dedicazione in Basilica ed \u00e8 stato emesso in mattinata il francobollo celebrativo dedicato al complesso monumentale di Galliano, appartenente alla serie tematica \"Il patrimonio artistico e culturale italiano\". L'8 luglio \u00e8 stato realizzato dall'orchestra Sinfonica Classica Viva un concerto all'aperto nella cornice di Piazza Garibaldi. Numerose le opere famose eseguite, tra cui l\"'Ave Verum Corpus\" di Mozart, la \"Carmen\" di Bizet e il \"Bolero\" di Ravel\nDescrizione.\nBasilica di San Vincenzo.\nLa facciata e la muratura.\nLa facciata si presenta molto semplice, priva di elementi decorativi, con la muratura in grossi ciottoli a vista. Al centro si apre uno stretto portale architravato con una lunetta a sesto acuto, mentre nella fronte della navata settentrionale vi sono tracce di un portale pi\u00f9 piccolo che conduceva al vicino battistero. Poche le finestre, poste senza simmetria nella zona centrale; pi\u00f9 in alto vi \u00e8 un'apertura a croce e sotto e a sinistra due monofore.\nLa muratura dei fianchi \u00e8 in ciottoli e pietre grezze, con abbondante malta. Sul lato settentrionale della navata centrale ci sono otto finestre, quattro delle quali alternativamente otturate. Fra i vani delle finestre compare un motivo, costituito da un rombo incavato, contornato da mattoni nei suoi spioventi superiori. Le finestre hanno una forma priva di strombo, con spalle rette ed arco a tutto sesto.\nSul lato meridionale le finestre sono solo quattro e strombate verso l'interno ma la prima e la terza furono murate. Il motivo di questi riempimenti \u00e8 da ricercare nell'esigenza di maggiori spazi per ospitare il complesso ciclo di affreschi che copre le pareti interne.\nL'abside.\nL'abside centrale si staglia nettamente dal corpo della chiesa e presenta diverse particolarit\u00e0 costruttive. Esternamente \u00e8 percorsa da una serie di arcatelle cieche piuttosto larghe che nel disegno e nelle proporzioni ricordano modelli arcaici. Il tema dell'arco cieco non ha ancora assunto valenza lineare e decorativa e qui il motivo \u00e8 colto in senso pi\u00f9 volumetrico, di alleggerimento verticale e di slancio impresso alla superficie: gli archi sono infatti isolati uno dall'altro e poggiano ciascuno su due lesene che scendono fino a terra. Tre sono le finestre, di tipo diverso da quelle della navata: presentano infatti un leggero strombo verso l'interno; a poca distanza da terra stanno poi le aperture, assai pi\u00f9 strette e con doppio strombo pronunciato, che danno luce alla cripta. Caratteristica \u00e8 l'abside laterale sinistra, della quale \u00e8 visibile esternamente solo met\u00e0 della curva: il muro prosegue perpendicolarmente alla parete longitudinale, sino all'innesto con l'abside centrale.\nPoich\u00e9 la basilica \u00e8 ora un edificio monco di una parte considerevole come la navata destra, \u00e8 difficile dare un giudizio sulla spazialit\u00e0, tuttavia vi sono ancora alcuni elementi di notevole importanza. In primo luogo l'altezza della cripta e la conseguente sopraelevazione del presbiterio, che vanno oltre le proporzioni degli edifici romanici. In secondo luogo la limitata altezza delle arcate che separano le navate e la conseguente ampia superficie muraria soprastante a disposizione per essere coperta da affreschi. Un particolare risalto merita la zona del presbiterio, a cui si accede tramite un'ampia gradinata a nove scalini. Ai lati di questa ci sono gli accessi alla cripta, che constano di due vani ricoperti a crociera, sopra i quali c'erano in origine i due amboni. Oggi resta solamente un frammento dell'ambone sinistro: si tratta dell'aquila marmorea che costituiva il probabile leggio. Sono anche visibili alcuni frammenti del pavimento originario, a tasselli romboidali bianchi e neri.\nLa cripta.\nLa cripta \u00e8 del tipo ad oratorio, con campatelle irregolari coperte da crociere su archi traversi. Alle pareti sono addossati pilastri per reggere gli archi e il concetto ispiratore di ci\u00f2 \u00e8 generato dalle disposizioni liturgiche che imponevano ufficiature particolari alle chiese battesimali. Ci\u00f2 che cattura immediatamente l'attenzione, entrando in Basilica, sono gli affreschi che si stendono sia sulle pareti della navata sia sull'intera zona absidale. Le innegabili differenze fra le scene dell'abside e quelle della navata hanno indotto gran parte della critica a prospettare una loro differente collocazione cronologica, secondo la quale gli affreschi della navata sarebbero anteriori a quelli dell'abside. Ma la scoperta che il materiale impiegato per riempire i vani e le finestre laterali \u00e8 identico a quello con cui \u00e8 costruita l'abside ha dimostrato che le pitture della navata sono contemporanee a quelle absidali anche se opera di artisti diversi.\nI capitelli delle colonne della cripta, unitamente a ci\u00f2 che resta del pulpito e al basamento dell'ambone collocato sopra a una delle scale di accesso alla cripta, costituiscono le uniche sculture dell'edificio pervenute fino ai nostri giorni. \nAffreschi e pitture.\nL'affresco del catino absidale \u00e8 incorniciato da due fasce a riquadri con figurazioni animali e vegetali; presenta al centro una mandorla in cui campeggia la figura di Cristo in gesto oratorio, con un libro aperto alla propria sinistra. Cristo indossa i calzari. Ai lati della mandorla, in basso, vi sono due figure anziane, Geremia ed Ezechiele, dietro le quali stanno rispettivamente gli arcangeli Michele e Gabriele. Alle loro spalle, due gruppi di persone dotate di aureola. La zona inferiore dell'abside ospita, nei riquadri delimitati dalle tre finestre, un breve ciclo di storie di San Vincenzo. Da sinistra a destra sono raffigurati il santo davanti all'imperatore Daciano di Saragozza, il suo martirio e la leggenda della sepoltura. Nel quarto riquadro, diviso a met\u00e0 dalla nicchia che ospitava l'eucaristia, ci sono a sinistra la figura di san Adeodato e a destra la figura di Ariberto da Intimiano che offre a Dio il modello della chiesa e che in un'iscrizione si dichiara committente delle pitture. La parte superiore di quest'ultima scena per\u00f2 si trova oggi presso la Pinacoteca Ambrosiana di Milano. Sull'arco trionfale, sotto una cornice a meandro prospettico e riquadri con busti di profeti, si trovano alcune scene non leggibili tra le quali si distingue il carro di Elia e, probabilmente, Eliseo che riceve dallo stesso profeta il mantello.\nSulle pareti della navata centrale, disposte su tre registri, sono raffigurate storie di Sansone e san Cristoforo (parete destra), di Adamo ed Eva e santa Margherita (parete sinistra). Questi affreschi presentano una costruzione ricca di spunti iconografici particolari; ad esempio nel registro superiore della parete destra le storie di Adamo ed Eva seguono un andamento da destra verso sinistra, mentre in tutti gli altri registri \u00e8 seguito un andamento opposto; inoltre l'iconografia secondo cui \u00e8 rappresentato San Cristoforo \u00e8 del tipo orientale, in cui il santo compare senza bambino.\nIl complesso della decorazione deriva da un'unica concezione e realizzazione, le differenze stilistiche tra abside e navata risolvendosi nella contrapposizione tra i due consueti registri della presentazione aulica e della narrazione popolareggiante. Come nella maggior parte dei dipinti altomedievali i problemi di lettura derivano dalla caduta degli strati superficiali della materia pittorica, a causa di una tecnica che prevedeva la sovrapposizione di diversi strati e non necessariamente a fresco. L'opera \u00e8 caratterizzata da un vivace senso plastico realizzato anche attraverso un raffinato accostamento cromatico, la trama delle lumeggiature fornisce alle superfici un'apparenza come di sbalzi metallici. Fu Pietro Toesca a ricondurre la pittura di Galliano allo stesso bizantinismo che ne caratterizza taluni aspetti iconografici, un orientamento che venne ridimensionato, a partire dagli studi di De Francovich, a favore del riconoscimento di aspetti stilistici propriamente occidentali e derivati direttamente dal linguaggio carolingio.\nTardoduecenteschi sono gli affreschi che sormontano l'accesso di destra alla cripta, i quali rappresentano, da sinistra a destra: san Michele Arcangelo, san Pietro, la Madonna col Bambino, san Paolo, san Vincenzo, sant'Ambrogio e un altro santo (Stefano o Adeodato).\nIl ciclo di Galliano appare come l'espressione pi\u00f9 ricca della cultura figurativa altomedievale dell'Italia settentrionale e certamente la pi\u00f9 aperta alle nuove tematiche artistiche. La sua complessit\u00e0 stilistica e iconografica conferma l'esistenza, in ambito lombardo, di una cultura multiforme, aperta a ricevere gli apporti pi\u00f9 diversi, ma anche a fornire propri elementi al mondo circostante e a porre sintesi culturali nuove ed originali.\nBattistero di San Giovanni.\nAccanto alla basilica, dedicata a san Vincenzo, si erge il battistero di San Giovanni Battista, un altro edificio che riveste un ruolo importantissimo per la storia dell'arte lombarda. La sua erezione \u00e8 contemporanea a quella dell'abside della Basilica, e la sua pianta manifesta la derivazione da quella del sacello di San Satiro in Milano, un tempietto di rara bellezza risalente al IX secolo. Lo schema del battistero \u00e8 cruciforme; ad un vano quadrato, delimitato da quattro colonne isolate e da quattro archi perpendicolari che su di esse poggiano, sono addossate quattro ampie nicchie semicircolari.\nLa nicchia.\nLa nicchia occidentale \u00e8 aperta per ospitare l'ingresso al battistero, costituito da un locale coperto a crociera, a cui segue un vano pi\u00f9 piccolo, rettangolare, che mette in comunicazione con l'interno vero e proprio, e dal quale si dipartono le scale d'accesso ai matronei. Questa forma d'ingresso \"ad anticamera\" non si trova di frequente; un riscontro pu\u00f2 essere dato dal vicino battistero di Mariano Comense, dove per\u00f2 il vano \u00e8 molto pi\u00f9 leggero e poggia su colonnine aeree, mentre quello di Galliano \u00e8 un vero e proprio locale con pareti e finestre.\nLa pianta.\nTornando all'interno del battistero, notiamo che, rispetto a San Satiro, la pianta risulta notevolmente semplificata, essendo assente il complesso gioco volumetrico presente nel sacello milanese. A Galliano compaiono per\u00f2 i matronei, che sono assenti invece in San Satiro.\nQuesti si affacciano sul vano centrale a mezzo di aperture scavate nel massiccio spessore del muro; le proporzioni dei vani dei matronei sono assai tozze ed irregolari. Il battistero \u00e8 concluso internamente da una cupola ad otto spicchi, a cui corrisponde all'esterno un tiburio ottagono, nel quale si aprono quattro finestrelle di forme diverse, e che \u00e8 coronato da una serie di archetti.\nL'esterno.\nSe all'interno si pu\u00f2 notare un'armonia di volumi, la sensazione che si offre all'osservatore dall'esterno \u00e8 quella di un edificio privo di forma, come se fosse rivestito in modo da smussarne gli angoli, le rientranze e le sporgenze. Scompare il ritmo delle quattro nicchie circolari, e il perimetro segue una continua e sinuosa linea. Anche il tetto non pone in evidenza le quattro curve laterali, ma si stende in modo pressoch\u00e9 uniforme a coprire la galleria dei matronei. A tal proposito spicca ancor di pi\u00f9 il tiburio con la sua forma ottagonale, che sembra sorgere come una torre sopra il battistero."}
{"id": "492757", "revid": "78273", "url": "https://it.wikipedia.org/wiki?curid=492757", "title": "Principality of Sealand", "text": ""}
{"id": "492758", "revid": "83531", "url": "https://it.wikipedia.org/wiki?curid=492758", "title": "Giro di Romandia", "text": "Il Giro di Romandia () \u00e8 una corsa a tappe maschile di ciclismo su strada, che si corre ogni anno nella Svizzera romanda, solitamente durante il mese di aprile.\nLa prima edizione si \u00e8 svolta nel 1947 come celebrazione del 50\u00ba anniversario dell'Unione Ciclistica Svizzera; nel 2005 la corsa \u00e8 stata inserita nel calendario UCI ProTour, mentre nel 2009 e 2010 ha fatto parte del calendario mondiale UCI, a sua volta sostituito, nel 2011, dall'UCI World Tour.\nAlbo d'oro.\n\"Aggiornato all'edizione 2021.\"\nStatistiche.\nVittorie per nazione.\n\"Aggiornato all'edizione 2021.\""}
{"id": "492759", "revid": "1713363", "url": "https://it.wikipedia.org/wiki?curid=492759", "title": "Cortinarius", "text": "Il Cortinarius , \u00e8 un genere a cui appartengono oltre 500 specie di funghi con taglia molto variabile, raggruppati in vari sottogeneri.\nPer la grande variabilit\u00e0 e la somiglianza dei funghi appartenenti a questo genere, spesso le differenze sono minime ed accertabili solo tramite le reazioni macrochimiche che, pertanto, assumono un ruolo determinante per l'identificazione di ogni singola specie.\nQuesto genere annovera poche specie eduli mentre vi sono moltissime specie senza valore alimentare e molte specie velenose, pi\u00f9 alcune specie mortali: pertanto il consumo di \"cortinari\" \u00e8 sconsigliato a chiunque non li conosca in maniera approfondita.\nDescrizione del genere.\nCappello.\nDa 1 a 30\u00a0cm di diametro, colori sbiaditi o molto vivaci, totalmente o parzialmente vischioso o completamente asciutto.\nLamelle.\nDi solito smarginato-uncinate, variamente e vivamente colorate, eccezionalmente bianche negli esemplari giovani, tendenti all'ocra-ruggine negli esemplari maturi.\nGambo.\nNon facilmente staccabile dal cappello, di forma variabile, privo di anello e volva, munito di cortina glutinosa o filamentosa che unisce l'orlo del cappello con la base del gambo negli esemplari giovani, e che poi resta rappreso sul gambo in maniera pi\u00f9 o meno evidente.\nCarne.\nFragile esigua o compatta e soda, immutabile.\nSpore.\nOcra in massa, verrucose, ovoidali.\nHabitat.\nI Cortinari sono funghi terricoli o in qualche caso sporadico pseudo-lignicoli, probabilmente tutti simbionti.\nCommestibilit\u00e0.\nNon significativa.\nCon l'eccezione del \"Cortinarius glaucopus\", del \"Cortinarius praestans\", del \"Cortinarius sebaceus\" (ottimi commestibili) e di pochi altri Cortinari (es. \"Cortinarius violaceus\"), tutte le altre specie sono da considerarsi non commestibili, tossiche, velenose o addirittura mortali come le seguenti specie:\nPer tale motivo\nSistematica.\nDal punto di vista sistematico il genere \"Cortinarius\" viene suddiviso in molteplici sottogeneri:\nSottogenere \"Cortinarius\".\nTutto il corpo fruttifero di colore viola molto scuro, mai vischioso, secco, non igrofano, di taglia apprezzabile.\n\"C. violaceus\"\nSottogenere \"Dermocybe\".\nSpecie di piccola taglia, con lamelle gialle, arancio o rosso vivo, cappello non igrofano e mai vischioso, gambo non bulboso.\nSottogenere \"Hydrocybe\".\nCappello liscio, igrofano, gambo nudo.\nSottogenere \"Leprocybe\".\nCappello non igrofano, lamelle mai gialle o rosso vivo, colori verdastri, fulvi o rosso mattone.\nC.betuletorum, C.bolaris, C.callisteus, C.citrinofulvescens, C.gentilis, C.humicola, C.limonius, C.melanotus, \"C. orellanus\", C.rubicundulus, C.saniosus, \"C. speciosissimus\", C.venetus, C.venetus var. montanus\nSottogenere \"Mixacium\".\nCappello e gambo totalmente vischiosi, gambo sempre privo di bulbo marginato.\nSottogenere \"Phlegmacium\".\nCon cappello parzialmente vischioso, gambo asciutto e a volte con bulbo pi\u00f9 o meno marginato.\nSottogenere \"Sericeocybe\".\nCappello sericeo.\n\"C. alboviolaceus\", \"C. camphoratus\", \"C. traganus\", \"C. anomalus\", \"C. caninus\", \"C. pholideus\", \"C. spilomeus\"\nSottogenere \"Telamonia\".\nCappello asciutto, non vischioso, igrofano, lamelle mai gialle o rosso vivo, gambo ornamentato con velo fioccoso o zone anulari fibrillose.\nSpecie di Cortinarius.\nLa specie tipo \u00e8 \"Cortinarius violaceus\", altre specie incluse sono:\nEtimologia.\nDal latino \"cortinarius\" = attinente alle cortine, per i caratteristici residui del velo parziale."}
{"id": "492763", "revid": "290023", "url": "https://it.wikipedia.org/wiki?curid=492763", "title": "Francis Picabia", "text": "Biografia.\nNacque a Parigi, da madre francese e padre spagnolo cancelliere all'ambasciata cubana di Parigi. Ebbe un'infanzia agiata, nonostante fosse emotivamente turbato. Studi\u00f2 all'\u00c9cole nationale sup\u00e9rieure des beaux-arts. All'inizio della sua carriera, dal 1908 al 1913 fu fortemente influenzato prima dalla Scuola di Barbizon e da Alfred Sisley e Camille Pissarro, poi dall'impressionismo, cubismo (specialmente della Section d'Or) e infine astrattismo. Intorno al 1911 entr\u00f2 a far parte del Gruppo Puteaux che incontr\u00f2 nello studio di Jacques Villon nel paesino di Puteaux. Divenne quindi amico dell'artista Marcel Duchamp. Alcuni membri del gruppo erano Apollinaire, Albert Gleizes, Roger de La Fresnaye, Fernand L\u00e9ger e Jean Metzinger.\nDal 1913 al 1915 Picabia fu spesso a New York e prese parte attiva nei movimenti avanguardisti, introducendo l'arte moderna (intesa come modernit\u00e0 e modernismo) negli Stati Uniti. Questi anni possono essere identificati come il periodo proto-dada, che consta maggiormente dei cosiddetti \"ritratti meccanici\" (\"portraits m\u00e9chaniques\"): queste opere proponevano ironicamente temi meccanicistici di casuali grovigli di parti metalliche, dipinti e disegni di macchine. Tutti questi meccanismi da una parte irridevano il culto della macchina, dall'altra alludevano a rapporti sessuali. In seguito, nel 1916, pubblic\u00f2 a Barcellona la prima copia del periodico dadaista \"391\", nel quale pubblic\u00f2 i suoi primi \"disegni meccanici\". Continu\u00f2 la pubblicazione con l'aiuto dell'amico Duchamp negli Stati Uniti.\nPicabia prosegu\u00ec il proprio coinvolgimento nel movimento dadaista durante il 1919 a Zurigo e a Parigi prima di rompere il legame con i dada e sviluppare un interesse per il surrealismo nel 1921. Nel 1924 firma la sceneggiatura, composta solo di due pagine, del film \"Entr'acte\", di Ren\u00e9 Clair. Nel 1925 cambi\u00f2 di nuovo stile per ritornare all'arte figurativa. Durante gli anni trenta divenne molto amico di Gertrude Stein. Nei primi anni quaranta si trasfer\u00ec nel sud della Francia dove il suo processo artistico prese una svolta inaspettata: produsse una serie di dipinti basati sul nudo e sul \"glamour\" delle riviste femminili francesi, con uno stile sfarzoso che sembrava sovvertire i classici nudi femminili. Prima della fine della Seconda guerra mondiale fece ritorno a Parigi dove riprese l'astrattismo e la poesia.\nMor\u00ec a Parigi, nella stessa casa in cui era nato, il 30 novembre 1953. Il suo corpo \u00e8 sepolto nel cimitero di Montparnasse.\nOpere.\nSegue la lista delle pi\u00f9 importanti opere di Picabia, sia in ambito pittorico che letterario. Tutte sono riportate col titolo originale.\nScritti.\nDove \u00e8 possibile sono inseriti l'editore, data e il luogo di pubblicazione."}
{"id": "492771", "revid": "1320609", "url": "https://it.wikipedia.org/wiki?curid=492771", "title": "Comandi di Google", "text": "Nel settore della ottimizzazione nei motori di ricerca con comandi di Google si intende una serie di codici che permettono ricerche approfondite all'interno del motore di ricerca Google.\nFiletype.\nIl comando filetype permette di cercare un file con l'unica estensione inserita dopo, es. filetype:pdf \"chiave_di_ricerca\".\nSite.\nTramite il comando \"site\" viene fornita la lista delle pagine indicizzate da Google per un determinato sito web. Per utilizzare questo comando bisogna aprire Google ed effettuare la ricerca site:il_mio_sito (senza spazio dopo codice_1), dove al posto di il_mio_sito va inserito l'URL del sito che si vuole monitorare.\nAllintext.\nTramite il comando \"allintext\" viene fornita la lista delle pagine indicizzate da Google che contengono delle determinate parole all'interno del testo. Per utilizzare questo comando bisogna aprire google ed effettuare la ricerca allintext:le_parole_che_devi_cercare, dove al posto di le_parole_che_devi_cercare vanno inserite le parole che volete cercare.\nAllintitle.\nTramite il comando \"allintitle\" viene fornita la lista delle pagine indicizzate da Google che contengono delle determinate parole all'interno del titolo. Per utilizzare questo comando bisogna aprire Google ed effettuare la ricerca allintitle:le_parole_che_devi_cercare, dove al posto di le_parole_che_devi_cercare vanno inserite le parole che volete cercare.\nAllinanchor.\nTramite il comando \"allinanchor\" viene fornita la lista delle pagine indicizzate da Google che contengono delle determinate parole all'interno dell'anchor. Per utilizzare questo comando bisogna aprire Google ed effettuare la ricerca allinanchor:le_parole_che_devi_cercare, dove al posto di le_parole_che_devi_cercare vanno inserite le parole che volete cercare.\nAllinurl.\nTramite il comando \"allinurl\" viene fornita la lista delle pagine indicizzate da Google che contengono delle determinate parole all'interno dell'URL. Per utilizzare questo comando bisogna aprire Google ed effettuare la ricerca allinurl:le_parole_che_devi_cercare, dove al posto di le_parole_che_devi_cercare vanno inserite le parole che volete cercare.\nCache.\nTramite il comando \"cache\" viene fornita la cache memorizzata all'interno del database di Google per la pagina che si vuole monitorare. Per utilizzare questo comando bisogna aprire Google ed effettuare la ricerca cache:la_mia_pagina, dove al posto di la_mia_pagina va inserito l'url della pagina che si vuole monitorare.\nDefine.\nTramite il comando \"define\" viene fornita una definizione del termine cercato. Per utilizzare questo comando bisogna aprire Google ed effettuare la ricerca define:la_parola_che_cerco, dove al posto di la_parola_che_cerco va inserita la parola di cui si vuole la definizione."}
{"id": "492776", "revid": "125840380", "url": "https://it.wikipedia.org/wiki?curid=492776", "title": "Proibizionismo negli Stati Uniti", "text": "Con proibizionismo s'intende il periodo fra il 1920 e il 1933 in cui negli Stati Uniti d'America, tramite il XVIII emendamento e il Volstead Act, venne sancito il bando sulla fabbricazione, vendita, importazione e trasporto di alcool; il proibizionismo in questo senso \u00e8 conosciuto anche come \"The Noble Experiment\".\nCi si pu\u00f2 comunque riferire, con questo termine, a ogni interdizione al consumo o alla vendita di determinate sostanze definite illecite da parte di governi o enti sovranazionali come l'ONU, col fine dichiarato di tutelare la salute pubblica e quella individuale dei cittadini. In questa chiave un proibizionismo \u00e8 attualmente in vigore per sostanze come l'oppio, l'eroina, la cocaina, i derivati della cannabis e molte altre, a seconda della zona geografica e del contesto culturale. Pu\u00f2 comunque essere anche interpretata in questo senso ogni proibizione proveniente \"dall'alto\", come ad esempio quella in vigore sulla prostituzione. I \"proibizionismi\" possono essere generalmente distinti in due tipologie: quelli pi\u00f9 blandi, che proibiscono solo la vendita e il traffico della sostanza considerata illecita, e quelli a regime di tolleranza zero, dove anche il semplice consumo \u00e8 sanzionato, amministrativamente o penalmente.\nStoria.\nI precedenti del XVIII e XIX secolo.\nIl proibizionismo nacque negli Stati Uniti d'America su forte pressione delle cosiddette \"Societ\u00e0 per la Sobriet\u00e0\", gruppi religiosi e gruppi politici caratterizzati in genere da un forte moralismo e fondamentalismo rispetto alle posizioni sostenute: alcuni di questi erano il Woman's Christian Temperance Union, l'Anti-Saloon League, l'American Temperance Society, la Daughters of Temperance, il Prohibition Party, lo Scientific Temperance Federation e la New York Society for the Suppression of Vice. Quest'ultima societ\u00e0 inoltre, tramite il fondatore Anthony Comstock, dopo anni di pressioni sul Congresso degli Stati Uniti riusc\u00ec a far promulgare una legge che proibiva la spedizione a mezzo posta di stampe erotiche di ogni tipo (libri, riviste, foto, giornali), pubblicazioni riguardo al controllo delle nascite e testi di biologia che mostrassero rappresentazioni accurate del corpo umano e addirittura di corrispondenza epistolare privata con accenni o riferimenti di natura sessuale; vi fu anche un tentativo di vietare nei musei le statue e i quadri di nudo.\nLa prima Societ\u00e0 per la Sobriet\u00e0 sorse nel 1789 presso una comune agricola. Il fenomeno prese piede quando, dal 1808 in poi, alcuni di questi movimenti riuscirono a trasformarsi in organizzazioni nazionali, capaci d'influenzare fortemente tramite i loro voti la politica di Washington. L'American Temperance Society ad esempio, fondata nel 1826, godette del rinnovato interesse del periodo per la religione e la moralit\u00e0: dopo 12 anni dalla fondazione contava pi\u00f9 di gruppi locali e oltre un milione e mezzo di affiliati. Nel 1839 erano stampati diciotto differenti giornali pro \"Sobriet\u00e0\" e, nel medesimo tempo, molte chiese protestanti iniziarono a promuovere la sobriet\u00e0. Fra i numerosi scopi religiosi di queste societ\u00e0 vi erano in primo piano il bando di ogni bevanda alcolica e del gioco d'azzardo, oltre a una forte castit\u00e0 dei costumi che contemplava temi che spaziavano dal sesso a pagamento alla lunghezza delle gonne. A Norphlet (Arkansas), oltre al sesso pre-matrimoniale furono proibiti i rapporti sessuali \"sconvenienti e lascivi\" anche tra coppie sposate.\nDa considerare che l'alcol era soggetto a un eccesso di consumo, che aveva delle conseguenze spesso devastanti a livello sociale, in particolar modo quando unito alla povert\u00e0 e alla criminalit\u00e0. Questo \u00e8 anche uno dei motivi del forte ascendente che le Societ\u00e0 per la Sobriet\u00e0 avevano soprattutto nei confronti delle donne, nel fatto che molte di loro erano costrette a subire maltrattamenti e violenze a causa di mariti o padri in stato di ubriachezza, ormai completamente dipendenti dalla sostanza; \u00e8 accertato che in alcuni soggetti l'assunzione di grossi quantitativi di alcol pu\u00f2 aumentare l'aggressivit\u00e0, cosa su cui le Leghe fecero molto conto, riuscendo a fare proselitismi anche al di fuori dell'ambito religioso, a causa dell'esperienza diretta negativa che i futuri affiliati avevano avuto con l'alcol.\nAll'inizio del XX secolo s'insinu\u00f2 inoltre la percezione che l'uso di alcol portasse a carenze sul lavoro, all'assenteismo, allo spendere i soldi in bevande alcoliche piuttosto che in beni generati dal sistema produttivo: fra i nomi eccellenti che in questo periodo si dichiararono favorevoli alla proibizione totale ci sono John D. Rockefeller, Henry Ford e Henry Bourne Joy, i quali aderirono all'Anti-Saloon League apportando enormi quantit\u00e0 di denaro. Con tali fondi a disposizione l'Anti-Saloon League ottenne in questo periodo una grande visibilit\u00e0 e un potere in grado di esercitare forti pressioni sulla politica nazionale. Le campagne per il regime \"dry\" (asciutto) iniziarono ad essere incentrate sui numeri: \"I liquori sono responsabili del 25% della miseria, del 37% del depauperamento, del 45,8% della nascita di bambini deformi, del 25% delle malattie mentali, del 19,5% dei divorzi e del 50% dei crimini commessi nel nostro Paese\", citano le statistiche del Congresso fornite dall'Anti-Saloon League nel 1914.\nIl Volstead Act e il bando degli alcolici.\nNello stesso clima di moralismo inviso a ogni tipo di uso, anche moderato, di qualsiasi sostanza alterante in cui venne bandito tramite l'Harrison Narcotics Act del 1914 l'uso dell'oppio, venne sancito il bando sull'alcol tramite il Volstead Act del 1919 e il XVIII emendamento degli Stati Uniti, entrato in vigore il 16 gennaio 1920. La sera del 15 gennaio in tutti gli Stati Uniti decine di migliaia di persone si riversarono nei negozi per fare rifornimento delle ultime bottiglie legalmente in vendita. Il senatore Andrew Volstead, che promosse la legge, dichiar\u00f2 all'indomani dell'entrata in vigore: \u00abI quartieri umili presto apparterranno al passato. Le prigioni e i riformatori resteranno vuoti. Tutti gli uomini cammineranno di nuovo eretti, tutte le donne sorrideranno e tutti i bambini rideranno. Le porte dell'inferno si sono chiuse per sempre\u00bb. Dal giorno successivo il prezzo dell'alcol schizz\u00f2 alle stelle, facendo nascere il conseguente mercato nero.\nGi\u00e0 a mezzanotte e tre quarti del 15 gennaio, a Chicago, una banda armata assalt\u00f2 un treno e rapin\u00f2 un carico di whisky del valore di dollari, dando cos\u00ec ufficialmente i natali al contrabbando e al mercato nero sugli alcolici; le prime conseguenze della proibizione sono infatti la comparsa di alcol (spesso in forma adulterata) sul mercato nero relazionato al traffico criminale, oltre al suo aumento esponenziale di valore in quanto la proibizione sancisce un'apparente rarit\u00e0 del prodotto che i trafficanti, istituiti in cartelli, mantengono in piedi.\nDopo l'istituzione del proibizionismo, milioni di americani vollero continuare a bere ed erano disposti a pagare quanto richiesto dal mercato nero per farlo; il prezzo degli alcolici aumentava di dieci volte dopo l'acquisto all'ingrosso in paesi dov'era ancora legale, come il Canada o il Messico, e il conseguente contrabbando in territorio statunitense. Sovente gli alcolici arrivavano con barche via mare, altre volte (fenomeno questo che, a un certo punto, divenne molto diffuso) venivano direttamente istituiti laboratori clandestini, anche nei boschi, dove si realizzavano birra o surrogati del whisky e di altri superalcolici, chiamati generalmente \"moonshine\", adulterati con vari coloranti e liquidi da taglio.\nAll'inizio le bottiglie venivano vendute in negozi di generi comuni, che tenevano una modesta quantit\u00e0 da parte a fronte dell'elevato margine di guadagno comparato al rischio. In seguito iniziarono a diffondersi in tutti gli Stati Uniti i cosiddetti \"speakeasy\", sorte di club con ingresso tramite parola d'ordine dove si poteva bere tranquillamente. Nel 1920, anno dell'entrata in vigore del proibizionismo, nella sola New York erano presenti \"speakeasy\", contro i soli bar legittimi di prima della proibizione.\nIl ruolo del crimine.\nIl proibizionismo e i \"ruggenti anni venti\" furono indissolubilmente collegati alla nascita del fenomeno noto come gangsterismo, periodo la cui figura di spicco fu Al Capone; la sua fortuna infatti, cos\u00ec come quella di molti altri criminali conclamati e non, fu raggiunta tramite i proventi del traffico di alcol, sfruttando la proibizione e la conseguente crescita esponenziale del prezzo, oltre al fatto che, essendo la sostanza in questione non controllata e illecita, era possibile utilizzare metodi estranei al comune mercato per imporre il proprio prodotto e/o ottenere condizioni pi\u00f9 favorevoli in generale.\nAll'inizio Capone si riforn\u00ec da importatori della Florida, di New York, di Detroit o dai distillatori clandestini di Chicago, per poi rivendere gli alcolici agli \"speakeasy\", ovvero locali in cui si vendevano bevande alcoliche al pubblico illegalmente, spesso in regime di esclusiva: questo garantiva all'esercizio commerciale prezzi pi\u00f9 favorevoli e tagliava, a favore dell'offerente, la concorrenza di altre bande criminali. Anche l'esclusiva, a differenza che nel mercato legale, era ottenuta con mezzi spesso coercitivi, applicando una legge propria che esulava da governo e polizia, la quale tra l'altro veniva sistematicamente corrotta. Fra le bande di malavitosi iniziarono violenti scontri a colpi di mitra Thompson nelle strade delle citt\u00e0, allo scopo di guadagnare territorio (esattamente come accade fra le bande di oggi legate al narcotraffico); chi avesse voluto entrare nel mercato avrebbe dovuto armarsi e strutturare un'organizzazione criminale per competere con quelle esistenti.\nSi trattava di un giro d'affari nell'ordine di miliardi di dollari dell'epoca, esentasse; Capone era il numero uno del business nella citt\u00e0 di Chicago, con un accertamento fiscale datato 1927 di oltre cento milioni di dollari. I proventi del \"narcotraffico\" di Capone venivano reinvestiti in altre attivit\u00e0, legali e illegali, servirono a pagare la sua candidatura in politica e il controllo che egli esercitava sul Municipio, perfino nella figura del sindaco William Hale Thompson, e sulla polizia. Capone, durante una delle frequenti interviste che ormai rilasciava come personaggio pubblico, ebbe a dichiarare: \u00abHo fatto i soldi fornendo un prodotto richiesto dalla gente. Se questo \u00e8 illegale, anche i miei clienti, centinaia di persone della buona societ\u00e0, infrangono la legge. La sola differenza fra noi \u00e8 che io vendo e loro comprano. Tutti mi chiamano gangster. Io mi definisco un uomo d'affari\u00bb.\nNel 1929 il Congresso vot\u00f2 un ampliamento alla legge sul proibizionismo, ritenendo che la stessa non avesse funzionato, per quasi un decennio, a causa della sua blandezza. Si approv\u00f2 quindi una norma che stabiliva pene detentive anche per chi consumasse alcol, mentre fino a quel momento erano vietate solo la produzione, l'importazione e la vendita; la teoria era che, se si arrestava chi beveva, ci sarebbero state meno vittime dell'alcol e dei crimini correlati. Si apr\u00ec cos\u00ec una fase di forte belligeranza fra la polizia e le bande criminali, in risposta a efferati atti di sangue come la strage di San Valentino e al conseguente malcontento dell'opinione pubblica, che iniziava a domandarsi se proibire una sostanza fosse il modo pi\u00f9 razionale per arginare gli eventuali problemi collegati al suo consumo.\nIl 14 febbraio 1929 la banda di Al Capone tese un agguato per sterminare quella del concorrente Bugs Moran: travestiti da poliziotti, i suoi uomini fecero irruzione in un garage al 2122 di North Clark Street, sede del quartier generale della North Side Gang, organizzazione capeggiata in passato da Dean O'Banion e guidata poi da George \"Bugs\" Moran, principale concorrente di \"Big Al\" nel mercato degli alcolici; allineati i sette presenti lungo un muro, come per un normale controllo di polizia, li fucilarono alla schiena. L'episodio resta a tutt'oggi uno dei pi\u00f9 cruenti regolamenti di conti della storia della malavita e dest\u00f2 all'epoca un forte scandalo nell'opinione pubblica. Venne istituito un regime di tolleranza zero nei confronti della \"droga\" e degli \"spacciatori\": la polizia sparava in modo sensazionalistico ai barili sui camion, spaccava a manganellate le bottiglie nei locali sotto gli occhi dei giornali, ingaggiava frequenti conflitti a fuoco in strada con i gangster. Le vittime fra gli agenti furono molte, cos\u00ec come quelle fra i cittadini inermi, ai quali bastava un gesto equivoco per finire sotto i proiettili della polizia: la commissione Wickersham, istituita dal presidente degli Stati Uniti Hoover, document\u00f2 decine di casi di vittime civili.\nAl Capone venne imprigionato per evasione fiscale ad Atlanta nel 1932 ma molti altri che avevano fatto fortuna col business dell'alcol proibito continuarono a mantenere in piedi il loro impero per decenni, come Lucky Luciano, o provvidero a renderlo completamente legale, come Joseph P. Kennedy, contrabbandiere di alcol negli anni della proibizione e padre del futuro presidente degli Stati Uniti John Fitzgerald Kennedy. I pi\u00f9 grossi finanziatori dell'Anti-Saloon League, per esempio coloro i quali avevano apportato i maggiori capitali e quindi il maggior potere all'istituzione come Henry Bourne Joy della casa automobilistica Packard e il magnate del petrolio John D. Rockefeller, avevano appoggiato la Sobriet\u00e0 perch\u00e9 ritenevano che gli operai non avrebbero bevuto prima di lavorare o sul posto di lavoro, aumentando e rendendo pi\u00f9 efficiente la produttivit\u00e0, e perch\u00e9 avrebbero speso i loro soldi in beni prodotti dalle imprese piuttosto che sperperarli nei bar. In realt\u00e0 chi voleva bere, anche dopo l'entrata in vigore del proibizionismo, poteva farlo ancora e i lavoratori scarsamente produttivi a causa dell'alcol lo erano ancora meno a causa dei beveroni adulterati che ingerivano (\u00e8 dovuta al proibizionismo, ad esempio, l'insorgenza dell'avvelenamento da metanolo) e che tramite la proibizione e il relativo decuplicarsi dei prezzi correlato al mercato nero, i cittadini spendevano per bere molti pi\u00f9 soldi di prima. Joy e Rockefeller uscirono quindi dalla Anti-Saloon League e confluirono nella neonata Association Against the Prohibition Emendament (Associazione contro l'emendamento sulla proibizione), Joy ebbe a dichiarare: \u00abHo fatto un errore. Mi sono stupidamente sbagliato. L'America deve aprire gli occhi\u00bb.\nAltro motivo fondamentale per il cambio di fronte dei grossi imprenditori, oltre al riscontro delle incoerenze della proibizione, fu che il Governo degli Stati Uniti, avendo perso svariati miliardi di dollari l'anno con la cancellazione della tassazione sulle bevande alcoliche, fu costretto a istituire una nuova tassa che penalizzava le grandi imprese e i contribuenti pi\u00f9 ricchi. Passarono cos\u00ec al fronte antiproibizionista anche colossi come la dirigenza di General Motors e il presidente della banca J.P. Morgan Guarantee Trust Co., Charles Hamilton Sabin. Anche la moglie di quest'ultimo, Pauline Morton Sabin, che in precedenza fu una grande sostenitrice della \"Temperanza\", affermando: \u00abSono favorevole pensando ai miei ragazzi. Penso che un mondo senza liquori sarebbe un bel mondo\u00bb.\nDopo l'esplosione degli \"speakeasy\" e del whisky, pi\u00f9 pratico da trasportare della meno potente birra, nelle neonate fiaschette da tasca, molte donne iniziarono a cambiare idea. Nel maggio 1929 la Sabin organizz\u00f2 un incontro presso un albergo di Chicago, rivolto a mogli e madri di famiglie dell'alta societ\u00e0; in quell'occasione dichiar\u00f2: \u00abNon vogliamo che i nostri ragazzi crescano nell'atmosfera degli \"speakeasy\". Prima del proibizionismo i miei figli non avevano accesso all'alcol, ora lo trovano ovunque\u00bb. Da quell'esperienza nacque la WONPR, Women Organization for National Prohibition Reform (Organizzazione delle donne per la riforma della proibizione nazionale), lega antiproibizionista che dopo due anni contava adesioni, dopo quattro anni un milione e mezzo. La Sabin tenne perfino un discorso al Congresso degli Stati Uniti, dove venne applaudita da tutti i parlamentari, molti dei quali, avendo raggiunto quella posizione tramite il Movimento per la temperanza, non osavano parlare contro la proibizione per quanto fossero convinti della sua erroneit\u00e0 e pericolosit\u00e0 sociale. Il Presidente Hoover, eletto nel 1928, non volle prendersi la responsabilit\u00e0 di abrogare la legge, limitandosi a istituire la Commissione Wickersham per indagare sui risultati della proibizione. Si dovette aspettare Roosevelt che, nella campagna elettorale del 1932, dichiar\u00f2 di voler cancellare il proibizionismo, ottenendo l'appoggio della Sabin e di tutto l'elettorato a lei collegato.\nIl Blaine Act e la fine.\nAlle ore 17.27 (ora standard orientale) di marted\u00ec 5 dicembre 1933, si sanc\u00ec la fine del XVIII emendamento e del Volstead Act con l'entrata in vigore del XXI emendamento, che ratificava il Blaine Act del 17 febbraio: milioni di americani poterono acquistare l'alcol liberalizzato e regolarmente tassato, facendo impennare le entrate del Governo e nei sei mesi seguenti vennero anche creati circa un milione di posti di lavoro collegati all'industria degli alcolici. Migliaia di affiliati a bande criminali correlate al mercato nero dell'alcol videro andare in fumo, da un giorno all'altro, un affare da milioni di dollari."}
{"id": "492779", "revid": "22475", "url": "https://it.wikipedia.org/wiki?curid=492779", "title": "Gleemen", "text": ""}
{"id": "492788", "revid": "33751", "url": "https://it.wikipedia.org/wiki?curid=492788", "title": "Nazionale di calcio serba", "text": ""}
{"id": "492795", "revid": "8862", "url": "https://it.wikipedia.org/wiki?curid=492795", "title": "Frederick Winslow Taylor", "text": ""}
{"id": "492796", "revid": "1534511", "url": "https://it.wikipedia.org/wiki?curid=492796", "title": "Stato puro", "text": ""}
{"id": "492800", "revid": "473181", "url": "https://it.wikipedia.org/wiki?curid=492800", "title": "Bohumil Mathesius", "text": "Mathesius poeta.\nMathesius ha arricchito la tradizione della poesia araldica prafrasando alcune poesie cinesi:\nMathesius traduttore.\nIl suo modo particolare di tradurre mise a disposizione della letteratura ceca i lavori di Aleksandr Pu\u0161kin, Michail Lermontov, Nikolaj Gogol', F\u00ebdor Dostoevskij, Lev Tolstoj, Vladimir Majakovskij, Sergej Esenin, Michail \u0160olochov. Ha anche tradotto dal tedesco, dal francese e dal norvegese. Uno tra i suoi lavori pi\u00f9 importanti \u00e8 \"Peer Gynt\" di Henrik Ibsen.\nMathesius linguista.\nMathesius ha dato il suo contributo anche alle teorie sulla traduzione. Egli sosteneva che \nLa sua teoria fu spesso aspramente criticata, soprattutto da Bronis\u0142aw Malinowski."}
{"id": "492803", "revid": "729019", "url": "https://it.wikipedia.org/wiki?curid=492803", "title": "Disturbo d'ansia generalizzato", "text": "Il disturbo d'ansia generalizzato, detto anche DAG o GAD (dall'inglese \"Generalized anxiety disorder)\", \u00e8 una forma clinica dei disturbi d'ansia caratterizzata da sintomi fisici e psichici dell'ansia che non sono concentrati o elicitati verso una particolare causa o situazione (ovvero, \u00e8 \"aspecifica\").\nEventi casuali e difficolt\u00e0 della vita quotidiana possono diventare fonte di estrema preoccupazione per il paziente, che tende a vivere in uno stato di allerta cronica, tanto da arrivare ad interferire con la sfera relazionale e lavorativa. Nel commentare le sue difficolt\u00e0, il paziente \u00e8 di solito assai preciso e appropriato nel riconoscere la discrepanza tra dimensione reale delle difficolt\u00e0 da affrontare e quota d'ansia che queste evocano e sente di temere per qualcosa ma senza essere capace di esprimere specificatamente di che paura si tratti.\nI sintomi caratteristici sono quelli degli stati d'allarme, contraddistinti da una condizione psichica di generale attesa apprensiva, e da numerosi segni e sintomi fisici di attivazione vegetativa (\"hyperarousal\"): si pu\u00f2 presentare emicrania, palpitazioni, vertigini e insonnia, difficolt\u00e0 a concentrarsi, tensione muscolare, irrequietezza, disturbi del sonno. Oltre a questi sintomi, prettamente \"fisici\" se ne accompagnano di cognitivi quali ad esempio: sensazione di testa vuota, derealizzazione e depersonalizzazione.\n\u00c8 un problema che interessa prevalentemente le donne (1,5:1) e complessivamente il 3-5% della popolazione. Il disturbo pu\u00f2 venir sottovalutato dai pazienti ed \u00e8 generalmente cronico: di solito si presenta in et\u00e0 infantile, tanto che il paziente riferisce di essere ansioso \"da sempre\".\nDiagnosi.\nCriteri diagnostici (DSM 5 - 2013)\nTerapia.\nLa terapia d\u2019elezione per il disturbo d\u2019ansia generalizzato \u00e8 la psicoterapia, volta ad indagare le cause psicologiche del disturbo e ad elaborare strategie per affrontarlo. Nel caso di disturbo grave e persistente o qualora la psicoterapia non sortisca risultati consistenti pu\u00f2 venire istituita una appropriata terapia farmacologica. Il NICE (National Institute of Clinical Excellence, UK) raccomanda comunque l\u2019associazione della psicoterapia al trattamento farmacologico.\nLa terapia si \u00e8 avvalsa per molti anni delle benzodiazepine; per quanto farmaci sicuri e con pochi effetti collaterali, il loro limite \u00e8 rappresentato dall'insorgenza di tolleranza (perdita di efficacia nel tempo) e dipendenza nell'uso a lungo termine.\nPer tali motivi negli ultimi anni si \u00e8 affermata la terapia del disturbo d\u2019ansia generalizzato con altri composti ansiolitici ed anche antidepressivi.\nInfatti, al di l\u00e0 del nome, molti farmaci approvati come antidepressivo esercitano anche effetti ansiolitici, spesso senza causare effetti collaterali di assuefazione e dipendenza tipici delle benzodiazepine. Attualmente tra i pi\u00f9 utilizzati allo scopo ci sono gli antidepressivi SSRI (in particolare la fluvoxamina), anche se numerosi altri farmaci come quelle rientranti nella categoria degli antidepressivi atipici sono utilizzati con successo nel trattamento della patologia.\nIl buspirone, ansiolitico della classe degli azapironi, ha nel GAD una delle sue indicazioni elettive. \u00c8 un agonista serotoninergico (5-HT1A) e antagonista dopaminergico presinaptico. Analogamente viene utilizzato il Tofisopam e altri ansiolitici che rientrano della definizione di ansiolitici atipici. Rispetto alle BZD hanno come vantaggi la selettiva azione ansiolitica, l'assenza di effetti di sommazione con l'alcol, l'assenza di sedazione e miorilassamento, l'assenza di depressione respiratoria e l'impossibilit\u00e0 di dare dipendenza.\nL'effetto ansiolitico di tali composti per\u00f2, a differenza delle benzodiazepine che agiscono molto velocemente, compare spesso dopo alcuni giorni di somministrazione continua, in genere una settimana; ci\u00f2 non li rende quindi utili nell\u2019utilizzo al bisogno.\nTerapie complementari.\nDiversi studi sembrano indicare l'agopuntura come in grado di ridurre i sintomi di ansia generalizzata, principalmente attraverso i suoi effetti di stimolazione del sistema parasimpatico."}
{"id": "492804", "revid": "1784425", "url": "https://it.wikipedia.org/wiki?curid=492804", "title": "Mauno Koivisto", "text": "Di orientamento socialdemocratico \u00e8 stato pi\u00f9 volte ministro, presidente del Consiglio di Stato e presidente della Repubblica finlandese dal 1982 al 1994.\nBiografia.\nSecondogenito di Juho Koivisto, carpentiere sul mercantile Crichton-Vulcan, e di Hymni Sofia Eskola, che mor\u00ec quando aveva dieci anni.\nFu volontario nell'esercito durante la Seconda guerra mondiale, dove combatt\u00e9 tra le fila del \"Distaccamento T\u00f6rni.\" Dopo la guerra ader\u00ec al Partito Socialdemocratico Finlandese (SDP) per anticomunismo e lavor\u00f2 come operaio portuale, entrando nel movimento cooperativistico e sindacale socialdemocratico. Si laure\u00f2 all'Universit\u00e0 di Turku e nel 1959 divenne direttore della banca Helsingin Ty\u00f6v\u00e4en S\u00e4\u00e4st\u00f6pankki di Helsinki, impratichendosi cos\u00ec di economia e finanze.\nPer rompere l'isolamento in cui l'SDP era caduto dopo il 1960, propose di migliorare i rapporti col presidente della Repubblica Urho Kekkonen, coi comunisti finlandesi e con l'Unione Sovietica. La sua linea, approvata dal partito, port\u00f2 alla vittoria elettorale del 1966 che permise al presidente dell'SDP, Rafael Paasio, di formare un governo di coalizione coi comunisti e i centristi, in cui Koivisto ottenne il Ministero delle Finanze (1966-1968) ed intraprese dure misure monetarie e fiscali per risanare l'economia.\nDopo le dimissioni del governo Paasio (1968), Koivisto fu nominato governatore della Banca di Finlandia. Form\u00f2 un governo di centrosinistra (1968-1970) che dovette affrontare i problemi legati alla trasformazione della societ\u00e0 tradizionale finlandese (imposte, trasferimento degli agricoltori, alcolismo, aborto) con importanti riforme ma, sebbene i suoi modi schietti e informali lo rendessero l'uomo politico nazionale pi\u00f9 popolare dei suoi anni, le elezioni del 1970 portarono una sconfitta per il suo governo, costringendolo alle dimissioni. Inoltre, sia il presidente Kekkonen che il governo sovietico si opposero ai suoi progetti per un'unione economica scandinava (Nordek). Ancora ministro delle finanze in un nuovo governo Paasio (1972), dovette affrontare la crescita del debito estero successiva alla crisi degli anni settanta.\nPresidente del Consiglio di Stato per la seconda volta (1979-1982) con un governo di centrosinistra, mantenne una politica di basso profilo per evitare contrasti interni ma resistette ai tentativi del presidente Kekkonen di spingerlo alle dimissioni.\nPresidente della Repubblica ad interim dopo le dimissioni di Kekkonen (1981-1982), fu eletto presidente nel 1982 e riconfermato nel 1988 a larga maggioranza. Attenu\u00f2 i metodi quasi presidenziali del suo predecessore per riportare la politica finlandese verso il parlamentarismo. Mantenne buoni rapporti con la dirigenza sovietica fino alla dissoluzione dell'URSS (1991), quindi assunse una politica nettamente filo-occidentale di collaborazione con la NATO e orientata all'adesione all'Unione europea. Gi\u00e0 durante il suo mandato pubblic\u00f2 diverse opere autobiografiche sulla sua carriera politica, entrando in contrasto coi biografi di Kekkonen sull'operato del suo predecessore.\nScaduto il suo mandato, si segnal\u00f2 anche per le sue numerose critiche, che ebbero accoglienza diversa: nell'autunno 1999 ricevette un premio per la pace dal Comitato dei 100 per aver criticato la guerra aerea condotta dalla NATO contro la Jugoslavia durante la Guerra del Kosovo.\nMuore a 93 anni il 12 maggio 2017 alle 21:15, per complicazioni dovute alla malattia di Alzheimer, all'ospedale di Meilahti, quartiere di Helsinki."}
{"id": "492808", "revid": "78273", "url": "https://it.wikipedia.org/wiki?curid=492808", "title": "Gregorio di Nazianzo", "text": ""}
{"id": "492809", "revid": "339392", "url": "https://it.wikipedia.org/wiki?curid=492809", "title": "Antropologia del linguaggio", "text": ""}
{"id": "492813", "revid": "1745361", "url": "https://it.wikipedia.org/wiki?curid=492813", "title": "Alfredo Mazzone", "text": "Nel 1972 fu il promotore delle \"Rappresentazioni verghiane\", che si proponevano di mettere in scena le opere di Giovanni Verga all'aperto, nei luoghi dove l'autore aveva immaginato che si svolgesse l'azione. La prima fu \"L'amante di Gramigna\", rappresentato in una cava poco fuori Vizzini. Il suo modo di fare teatro, senza barriere tra attori e pubblico, fu detto \"teatro di riviviscenza\". Tra gli attori che lavorarono per Mazzone fino al 1987 (anno in cui egli smise di fare il regista) ci furono Arnoldo Fo\u00e0, Regina Bianchi, Turi Ferro, Giulio Brogi, Orso Maria Guerrini e Fioretta Mari.\nAl cinema diresse un solo film nel 1973, \"Quando la carne urla\".\nLe sue opere sono state pubblicate solo nel 2004 con il nome di \"La roba, i galantuomini, gl'innamorati\"."}
{"id": "492815", "revid": "287204", "url": "https://it.wikipedia.org/wiki?curid=492815", "title": "Cortinarius variicolor", "text": "\"Cortinarius variecolor\" (Pers.) Fr., Epicrisis Systematis Mycologici (Upsaliae): 259 (1838).\nDescrizione della specie.\nCappello.\nColor viola, poi bruno; prima emisferico, poi convesso. Margine leggermente involuto.\nLamelle.\nColor viola, libere.\nGambo.\nViolaceo in alto e brunastro alla base, claviforme, con evidenti tracce di cortina.\nCarne.\nBiancastra con sfumature viola.\nSpore.\n8,5-11,6 x 5-6,5 \u00b5m, ocracee in massa.\nHabitat.\nCresce sotto latifoglie oppure sotto boschi di conifere.\nCommestibilit\u00e0.\nSospetto, nonostante molti testi lo riportino quale commestibile."}
{"id": "492816", "revid": "1347902", "url": "https://it.wikipedia.org/wiki?curid=492816", "title": "Unione Cristiana e Democratica - Partito Popolare Cecoslovacco", "text": "L'Unione Cristiana e Democratica - Partito Popolare Cecoslovacco (\"K\u0159es\u0165ansk\u00e1 a demokratick\u00e1 unie - \u010ceskoslovensk\u00e1 strana lidov\u00e1\" - KDU-\u010cSL) \u00e8 un partito politico ceco di orientamento cristiano-democratico.\n\u00c8 membro del Partito Popolare Europeo.\nStoria.\nOrigini.\nGi\u00e0 alla fine del XIX secolo nell'Impero austro-ungarico erano nati vari movimenti politici d'ispirazione cattolica. Nel 1894, venne fondato il \"Partito Socialista Cristiano\" e, nel 1896, il \"Partito Nazionale Cattolico in Moravia\". Nel 1919, dopo l'indipendenza della Cecoslovacchia, venne fondato il \"Partito Popolare Cecoslovacco\" (\u010cSL), guidato da Jan \u0160r\u00e1mek. Nel 1921 il \u010cSL entr\u00f2 a far parte del governo. \u0160r\u00e1mek, durante l'occupazione nazista, fu capo del governo in esilio, costituitosi provvisoriamente in Gran Bretagna. Nel 1945, alla fine della Seconda guerra mondiale, il \u010cSL entr\u00f2 a far parte del governo di unit\u00e0 nazionale. Nel 1948, con l'avvento al potere del Partito Comunista di Cecoslovacchia (KS\u010c), molti \"popolari\" furono perseguitati ed incarcerati. Il \u010cSL fu, per\u00f2, inserito nel \"Fronte nazionale\", l'insieme di partiti satelliti del KS\u010c, che avevano lo scopo di mantenere la Cecoslovacchia uno Stato apparentemente democratico. Nel 1989, dopo la rivoluzione di velluto e la caduta del regime comunista, il \u010cSL si impegn\u00f2 nell'allontanamento di coloro che si erano dimostrati conniventi con il regime.\nDopo il 1989.\nAlle elezioni del 1990 il \u010cSL ottenne l'8,4% dei voti e nel 1992 cambi\u00f2 il nome, fondendosi con l'Unione Democratici e Cristiani (KDU) (un movimento post-rivoluzione che si ispirava alla CDU tedesca). Nonostante l'unione con la KDU, nel 1992 i consensi calarono al 6,3%. Nel 1992, i \"popolari\" entrarono nel governo guidato da V\u00e1clav Klaus (ODS). Alle elezioni del 1996, KDU-\u010cSL ottenne l'8,1% e in quelle del 1998 il 9%, confermando la sua presenza al governo. Nel 2002, i \"popolari\" hanno presentato una lista comune ai liberali (US-DEU), nota come \"4K\" conquistando il 14,3% dei consensi ed eleggendo 22 deputati. Popolari e liberali entrarono cos\u00ec a far parte del governo guidato dal socialdemocratico di Jir\u00ed Paroubek. Alle elezioni politiche del 2006, la KDU-\u010cSL ha ottenuto il 7,4% dei consensi, rischiando di essere superati dal Partito dei Verdi, perdendo 9 seggi e passando all'opposizione del governo a guida conservatrice di Mirek Topol\u00e1nek (ODS).\nAlle elezioni politiche del 2010, i Cristiano-popolari scesero al 4,4% dei consensi e, non avendo superato lo sbarramento del 5%, non elessero seggi."}
{"id": "492817", "revid": "1005847", "url": "https://it.wikipedia.org/wiki?curid=492817", "title": "K\u0159es\u0165ansk\u00e1 a demokratick\u00e1 unie - \u010ceskoslovensk\u00e1 strana lidov\u00e1", "text": ""}
{"id": "492818", "revid": "1005847", "url": "https://it.wikipedia.org/wiki?curid=492818", "title": "Partito Popolare Cecoslovacco", "text": ""}
{"id": "492819", "revid": "125412745", "url": "https://it.wikipedia.org/wiki?curid=492819", "title": "Esposizione multipla", "text": "In cinematografia e fotografia, lesposizione multipla consiste nella creazione di un'immagine attraverso la sovrapposizione di pi\u00f9 immagini ottenute in diverse esposizioni. Questa tecnica pu\u00f2 essere utilizzata per creare immagini \"spettrali\", per aggiungere oggetti o persone in origine assenti, o per altri generi di fotomontaggio.\nLe modalit\u00e0 con cui avviene questa sovrapposizione possono variare a seconda delle tecnologie di ripresa utilizzate. Nella fotografia analogica, per esempio, la sovrapposizione si ottiene evitando l'avanzamento della pellicola dopo lo scatto; questo \u00e8 sempre possibile nelle fotocamere con avanzamento manuale della pellicola, mentre per quelle con avanzamento automatico si richiede una esplicita funzione per disabilitare l'avanzamento, disponibile in fotocamere avanzate. Nelle fotocamere digitali il sensore deve effettuare diverse esposizioni prima di generare l'immagine digitale finale. A differenza delle sovrapposizioni effettuate direttamente nella fotocamera, dove dopo aver scelto le foto da accoppiare, \u00e8 la fotocamera a decidere il risultato compositivo finale, nelle esposizioni multiple si possono scattare da due a dieci esposizioni, componendo la foto a proprio piacimento con uno schema prefissato, calcolando anche variazioni di luci ed ombre, cambiando i tempi di esposizione e diaframmi, tra uno scatto e l'altro. \nIl problema principale di questa tecnica, poich\u00e9 la pellicola o il sensore vengono impressionati pi\u00f9 volte, \u00e8 il rischio di sovraesposizione. Per questo \u00e8 meglio fotografare in condizioni di luce medio-bassa. Se l'intenzione \u00e8 che le sovraesposizioni riprendano la stessa scena, \u00e8 necessario usare un cavalletto per accertarsi che l'inquadratura non cambi fra le diverse esposizioni.\nUn risultato analogo a quello ottenuto dall'esposizione multipla, ovvero la sovrimpressione di immagini su altre, pu\u00f2 essere ottenuto anche attraverso programmi di fotoritocco, alterando l'opacit\u00e0 delle due immagini e sovrapponendole."}
{"id": "492820", "revid": "713168", "url": "https://it.wikipedia.org/wiki?curid=492820", "title": "Maria Giovanna Battista di Savoia-Nemours", "text": "Figlia di Carlo Amedeo di Savoia-Nemours e di Elisabetta di Borbone-Vend\u00f4me, spos\u00f2 il duca di Savoia Carlo Emanuele II e mantenne la reggenza dello stato sul giovane principe Vittorio Amedeo II. Essa fu la seconda \"Madama Reale\" dopo Cristina di Francia, madre di Carlo Emanuele II. Cos\u00ec la ricorda lo storico Andrea Pauletti: \nBiografia.\nI primi anni.\nMaria Giovanna Battista di Savoia-Nemours nacque all'H\u00f4tel de Nemours di Parigi, figlia primogenita di cinque avuti da Carlo Amedeo, duca di Nemours e di sua moglie, Elisabetta di Borbone-Vend\u00f4me. Attraverso sua madre, Maria Giovanna Battista era pronipote di Enrico IV di Francia attraverso suo figlio Cesare di Borbone-Vend\u00f4me, la cui madre era Gabrielle d'Estr\u00e9es. Questo la rendeva peraltro cugina di Luigi XIV. Ella era membro della casata cadetta dei Savoia-Nemours, insediatisi in Francia nel XVI secolo. Maria Giovanna Battista crebbe con sua sorella Maria Francesca, nata nel 1646. Da giovane frequent\u00f2 il \"salon\" della famosa Madame de La Fayette che successivamente la introdusse in corrispondenza a \"Madame de S\u00e9vign\u00e9\".\nSuo padre mor\u00ec nel 1652, ucciso in duello dal cognato duca di Beaufort e negli anni successivi fu posta quindi sotto tutela di suo zio paterno, Enrico II, nuovo duca di Nemours, da cui Maria Giovanna Battista ottenne anche la sua parte di eredit\u00e0. Alla morte di Enrico nel 1659 il ducato di Nemours torn\u00f2 alla corona francese in mancanza di eredi maschi, ma Maria Giovanna Battista continu\u00f2 a riceverne le ricche rendite.\nI negoziati di matrimonio.\nVedova e con due figlie da mantenere, Elisabetta, madre di Maria Giovanna Battista e Maria Francesca di Savoia-Nemours, si pose subito alla ricerca di un partito di rilievo per la primogenita. Il suo intento iniziale fu quello di provare a creare un'unione tra Maria Giovanna Battista ed il duca Carlo Emanuele II di Savoia, il quale era figlio di Cristina Maria di Francia (zia di Elisabetta). Cristina Maria, accondiscendente in tal senso, decise per\u00f2 di convocare ufficialmente Maria Giovanna Battista, sua madre e sua sorella a Torino nel 1659. Carlo Emanuele alla vista della ragazza mostr\u00f2 un notevole interesse nei suoi confronti come potenziale moglie, ma sua madre si dovette ricredere anche a fronte delle sobillazioni ricevute dal cardinale Mazzarino sulla natura ambiziosa di Maria Giovanna Battista, motivo per cui il matrimonio non and\u00f2 a buon fine. Cristina Maria prefer\u00ec far sposare suo figlio con Francesca Maddalena d'Orl\u00e9ans, che diede prova di essere una donna molto pi\u00f9 docile e facilmente controllabile dalla suocera.\nRitornata in Francia, \"Mademoiselle de Nemours\" attir\u00f2 ad ogni modo l'attenzione di Carlo di Lorena, erede del duca Nicola Francesco di Lorena. La corte del Portogallo l'aveva gi\u00e0 richiesta in sposa, ma essa aveva rifiutato. Il rango di Carlo era del tutto simile a quello dei cugini duchi di Savoia e questo pareva ideale anche per la madre di Maria Giovanna Battista, al punto che i due si fidanzarono ufficialmente il 4 febbraio 1662. L'unione tra i due divenne particolarmente nota alla corte di Francia, supportata anche da Anna d'Austria, madre di Luigi XIV. Ad ogni modo, quando il Trattato di Montmartre due anni dopo, i ducati di Lorena e Bar dovettero essere ceduti a Luigi XIV, motivo per cui i duchi della casa di Lorena si trovarono formalmente senza terra e questi si spostarono presso la corte imperiale viennese. Come risultato, Carlo decise di distanziarsi da tutto ci\u00f2 che lo rimandava in qualche modo alla corte francese e Carlo si chiam\u00f2 pertanto fuori dal fidanzamento che venne annullato poco dopo.\nA Torino, Cristina Maria era morta il 27 dicembre 1663, e sua nuora Francesca Maddalena morir\u00e0 il 14 gennaio 1664. Carlo Emanuele II era ancora senza eredi ed aveva perso madre e moglie nel giro di breve tempo. Le proposte giunte dalla sorella di Francesca Maddalena vennero rifiutate. Era chiaro che Carlo Emanuele II desiderasse unirsi con Maria Giovanna Battista, che era per di pi\u00f9 un membro della sua stessa casata per quanto di ramo collaterale. L'unione venne supportata da Luigi XIV, il quale temeva fortemente che Carlo Emanuele II avrebbe finito per sposare Marianna d'Austria, arciduchessa della casata degli Asburgo, il che avrebbe fatto perdere la sua tradizionale influenza politica sul ducato. I negoziati iniziarono subito e Maria Giovanna Battista si port\u00f2 ad Annecy con sua nonna Francesca di Lorena il 1\u00ba maggio 1665 per incontrare il futuro marito. Maria Giovanna Battista spos\u00f2 Carlo Emanuele II il 20 maggio 1665 al Castello del Valentino con una grandiosa celebrazione. La sua copiosa dote includeva la provincia del Genevese, nonch\u00e9 le signorie di Faucigny e Beaufort che appartenevano alla casata dei Savoia-Nemours e che quindi tornarono alla casata principale.\nDuchessa consorte di Savoia.\nGiunta alla corte sabauda, il suo nome venne definitivamente italianizzato (precedentemente era nota come \"Marie Jeanne Baptiste\" secondo il costume francese) e le venne affiancato il soprannome di \"Madama Reale\", gi\u00e0 utilizzato da Cristina Maria per descriverne la provenienza dalla corte francese e la sua discendenza dalla casata reale francese. Maria Giovanna Battista era una donna attraente ed intelligente. Quasi un anno dopo il suo matrimonio la ventunenne duchessa diede alla luce il primo figlio che fu un maschio e venne chiamato Vittorio Amedeo in onore al nonno, marito di Cristina Maria. Nello stesso anno, sua soella Maria Francesca spos\u00f2 re Alfonso VI del Portogallo. Le due sorelle rimasero legate per il resto della loro vita. Prima della morte di suo marito, Maria Giovanna Battista ebbe ad ogni modo ben poco ruolo politico nel ducato di Savoia. La coppia oper\u00f2 spesso insieme, restaurando le residenze reali del ducato e costruendo diverse chiese a Torino.\nMalgrado la loro relazione appassionata, Carlo Emanuele II ebbe numerose amanti ed altrettanti figli illegittimi che Maria Giovanna Battista era obbligata ad ignorare. Nel 1672 Ortensia Mancini, alla ricerca di un marito, divenne la protetta di Carlo Emanuele II il quale, pur con dispiacere della moglie, ne fece la propria amante e le diede una stanza al Castello di Chamb\u00e9ry. Maria Giovanna Battista non fu in grado di rimuoverla da quella scomoda posizione sino alla morte del marito. Il 12 giugno 1675 Carlo Emanuele improvvisamente mor\u00ec a Torino all'et\u00e0 di 40 anni dopo una serie di febbri convulsive. Sul suo letto di morte proclam\u00f2 la moglie reggente per il loro figlio ed erede.\nReggente di Savoia.\nQuando anche il duca, ancora giovane, si spense a Torino, Maria Giovanna Battista, descritta da molti come una donna dal carattere freddo, autoritario ed animata da grandi ambizioni, decise di assumere la reggenza del Ducato di Savoia fino alla maggiore et\u00e0 del figlio Vittorio Amedeo II. Per questa pens\u00f2 bene di farsi affiancare da vari personaggi, tra i quali don Gabriele di Savoia, il marchese Francesco Tommaso Chab\u00f2 de Sanint-Maurix e Joseph Delescheraine.\nMa il suo desiderio di potere non si ferm\u00f2 al compimento da parte del figlio dell'et\u00e0 stabilita affinch\u00e9 quest'ultimo potesse salire al trono: ella cerc\u00f2 di far sposare al giovane Vittorio Amedeo la cugina Isabella Luisa di Braganza, figlia del re del Portogallo Pietro II e di sua sorella Maria Francesca di Savoia-Nemours, con la speranza di farlo diventare re a Lisbona. Se il figlio si fosse trasferito in terra portoghese, Giovanna Battista avrebbe potuto governare ancora a lungo in Piemonte.\nMa Vittorio Amedeo II, intuendo il piano della madre e spinto dai suoi ministri, con una specie di colpo di Stato la dichiar\u00f2 decaduta e priva di ogni autorit\u00e0 politica e Giovanna dovette piegarsi alla volont\u00e0 del figlio.\nLasciata in disparte dalla politica, Maria Giovanna Battista decise di dedicarsi all'arte: per suo esplicito ordine molte vie di Torino vennero ampliate, furono costruite chiese e, in particolare, fu ammodernato il Palazzo Madama, per opera dello Juvarra.\nNel 1659, alla morte dello zio Enrico II di Savoia, era divenuta duchessa di Aumale ma nel 1686 vendette il ducato a Luigi Augusto di Borbone.\nOggi la salma \u00e8 tumulata alla Sacra di San Michele, in un sarcofago in pietra nella navata sinistra della Chiesa.\nConsiderazioni.\nDurante il suo governo, ella organizz\u00f2 feste magnifiche e dispendiose per la corte sabauda: venne pertanto tacciata di sperperi ed abusi del tesoro regio. Ma i piani di Giovanna erano forse quelli di distogliere l'attenzione del figlio dalla politica organizzandogli spensierate feste a palazzo. D'altronde, la regina amava svagarsi con i numerosi nobiluomini della corte, tanto che venne spesso considerata dal popolo come troppo libertina.\nDiscendenza.\nGiovanna Battista e Carlo Emanuele II ebbero un figlio:"}
{"id": "492821", "revid": "307923", "url": "https://it.wikipedia.org/wiki?curid=492821", "title": "Consonante fricativa", "text": "Nella fonetica articolatoria, una consonante fricativa (o anche spirante) \u00e8 una consonante, classificata secondo il proprio modo di articolazione.\nIl fono viene prodotto mediante un restringimento tra alcuni organi nella cavit\u00e0 orale, che si avvicinano senza tuttavia chiudersi completamente come nelle occlusive: l'aria continua a fuoriuscire, passando attraverso la stretta fessura formatasi e provocando in tal modo un rumore di frizione. Si noti che una consonante fricativa, per sua stessa natura, \u00e8 una consonante \"continua\", nel senso che pu\u00f2 essere prolungabile a piacere, a differenza per esempio delle consonanti occlusive.\nLe consonanti.\nLe consonanti fricative possono essere, a seconda dell'eventuale vibrazione delle corde vocali, sorde (prive di vibrazioni) o sonore (con vibrazione delle corde vocali).\nA seconda del luogo di articolazione, invece, le consonanti fricative possono essere suddivise in bilabiali, labiodentali, dentali, alveolari, postalveolari, retroflesse, palatali, velari, uvulari, faringali e glottidali.\nLista delle consonanti fricative.\nL'alfabeto fonetico internazionale ha classificato le seguenti consonanti fricative:\nCoarticolazioni fricative.\nCoarticolazioni approssimanti.\nSi tratta delle corrispondenti sorde delle approssimanti coarticolate, ritenute in posizione intermedia tra approssimante e fricativa.\nLe fricative in italiano.\nLa lingua italiana standard conosce solamente alcune consonanti fricative, rese con i grafemi &lt;f&gt;, &lt;v&gt;, (che rende sia la sorda [s] sia la sonora [z]) e &lt;sc(i)&gt;. Si tratta delle coppie fricative labiodentali e alveolari, nonch\u00e9 della fricativa postalveolare sorda.\nLe fricative in altre lingue.\nLa fricativa postalveolare sonora, che equivale al francese &lt;j&gt; di \"bon\"j\"our\", \u00e8 presente anche in sassarese e corso (lo &lt;sg&gt; di \"rasgioni\"), in sardo meridionale (\u00e8 la &lt;x&gt; di \"arrexoni\"), nel ligure (\u00e8 la &lt;x&gt; di \"raxion\"), e nel dialetto toscano (\u00e8 la &lt;g&gt; di \"ragione\").\nCaratteristiche fisiche.\nIn fonetica acustica, il sonagramma prodotto dalle consonanti fricative \u00e8 diverso a seconda che siano sorde o sonore.\nNel primo caso, quando cio\u00e8 vengono analizzate fricative sorde, il sonagramma presenta un annerimento irregolare che si estende attraverso un'ampia gamma di frequenze in senso verticale (cio\u00e8 lungo l'asse delle ordinate), mentre in senso orizzontale, cio\u00e8 lungo l'asse delle ascisse che indica il tempo, la traccia si mantiene costante per tutta la durata della consonante.\nNel secondo caso, nella rappresentazione cio\u00e8 di fricative sonore, la traccia \u00e8 meno intensa, ma si possono notare segni di struttura formantica, caratteristica delle vocali. In tutti i sonagrammi sonori, inoltre, si pu\u00f2 notare una frequenza bassa costante, detta \"barra sonora\", risultato della vibrazione delle corde vocali.\nNelle transizioni tra suoni vocalici e consonantici, si riscontra un comportamento analogo a quello delle occlusive; in questo caso, tuttavia, esso non \u00e8 rilevante per l'identificazione del fono, in quanto ogni fricativa \u00e8 chiaramente riconoscibile da s\u00e9 studiando le frequenze, ognuna delle quali \u00e8 caratteristica del luogo di articolazione della consonante.\nLa percezione.\nAllo stesso modo, in fonetica uditiva, le consonanti fricative sono generalmente riconoscibili grazie alle loro caratteristiche acustiche intrinseche, mentre la sonorit\u00e0 si individua per la presenza di periodicit\u00e0 data dalla vibrazione delle corde vocali.\nSi noti che, se le transizioni con le vocali possono essere utili per identificare il luogo di articolazione della consonante, la cancellazione artificiale, in laboratorio, del rumore di frizione impedisce di individuare il modo di articolazione e conduce quindi alla percezione non della fricativa, ma dell'occlusiva corrispondente."}
{"id": "492823", "revid": "1543377", "url": "https://it.wikipedia.org/wiki?curid=492823", "title": "Nazionale di calcio del Montenegro", "text": "La nazionale di calcio del Montenegro (in montenegrino \"Fudbalska reprezentacija Crne Gore\") \u00e8 la selezione calcistica nazionale del Montenegro.\nEsistente dal giugno 2006 a seguito dell'indipendenza dello stato, fu in precedenza parte della e della Serbia-Montenegro (dal 2003).\nNella classifica mondiale della FIFA ha raggiunto come miglior piazzamento il 16\u00ba posto (giugno 2011), mentre il peggiore \u00e8 il 199\u00ba del giugno 2007. Al novembre 2020 occupa la 64\u00aa posizione.\nStoria.\nSorta ufficialmente nel maggio 2006 per via dell'indipendenza raggiunta dal paese montenegrino, la squadra partecip\u00f2 con la vecchia denominazione ai Mondiali tedeschi: l'organico era composto quasi interamente da calciatori serbi con l'eccezione di Mirko Vu\u010dini\u0107, la cui presenza nel torneo fu preclusa da un infortunio. La formazione venne eliminata gi\u00e0 al primo turno dopo aver perso con , \u2014 dalla quale sub\u00ec un \"cappotto\" \u2014 e .\nAffiliata alla UEFA nel gennaio 2007, esord\u00ec ufficialmente il 24 marzo successivo battendo per 2-1 l' in amichevole. Divenuto il 208\u00ba membro della FIFA nel maggio dello stesso anno, non disput\u00f2 le qualificazioni all'Europeo 2008 per il tardivo riconoscimento ufficiale. Partecip\u00f2 quindi alle eliminatorie per i Mondiali 2010, debuttando con due pareggi contro e per poi perdere con i campioni del mondo dell'. Battuta dagli \"azzurri\" anche a domicilio, la squadra balcanica chiuse il raggruppamento al penultimo posto.\nMaggiormente significativo fu il cammino nelle qualificazioni all'Europeo 2012, con i montenegrini \u2014 peraltro autori di un'importante ascesa nel ranking \u2014 capaci di classificarsi alle spalle dell': ammessa al turno di play-off, la compagine manc\u00f2 la partecipazione al torneo cadendo in entrambi i confronti con la .\nNel decennio a venire, il Montenegro \u2014 tra le cui fila and\u00f2 affermandosi Joveti\u0107 \u2014 non riport\u00f2 alcuna qualificazione a manifestazioni internazionali: nel corso delle eliminatorie per i Mondiali 2018 risult\u00f2 fatale una sconfitta casalinga con la , mentre nella fase preliminare dell'Europeo 2020 la squadra fu nettamente battuta dall'Inghilterra nel millesimo incontro ufficiale dei \"Leoni\". Nell'autunno 2020 i balcanici ottengono la promozione nella seconda fascia della UEFA Nations League.\nRosa attuale.\nLista dei giocatori convocati per le partite di qualificazione al campionato mondiale di calcio 2022 contro e del 13 e 16 novembre 2021.\nPresenze e reti aggiornate al 16 novembre 2021.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nRecord individuali.\nDati aggiornati al 16 novembre 2021.\nI giocatori in grassetto sono ancora in attivit\u00e0 in nazionale."}
{"id": "492825", "revid": "1573940", "url": "https://it.wikipedia.org/wiki?curid=492825", "title": "Daur", "text": "I Daur (o anche Dahur, in Cinese: \u8fbe\u65a1\u5c14\u65cf, in Pinyin: D\u00e1w\u00f2'\u011brz\u00fa; il nome ufficiale \"Dahur\" \u00e8 considerato dispregiativo) sono un gruppo etnico facente parte dei 56 gruppi etnici riconosciuti ufficialmente dalla Repubblica popolare cinese.\nSecondo l'ultimo censimento del 2000, essi contano 132,394 individui, molti dei quali vivono sotto la Bandiera Autonoma dei Daur Morin Dawa (\"M\u00f2l\u00ec D\u00e1w\u01ce D\u00e1w\u00f2'\u011brz\u00fa Z\u00eczh\u00ecq\u00ed\" \u83ab\u529b\u8fbe\u74e6\u8fbe\u65a1\u5c14\u65cf\u81ea\u6cbb\u65d7), nella regione autonoma cinese detta \"Mongolia Interna\" (Nei Menggu). Geneticamente, i Daur sono discendenti dei Kitai, come hanno provato alcune recenti analisi del DNA.\nLingua.\nLa lingua daur fa parte del ceppo mongolo. Non c'\u00e8 uno standard per la scrittura ed usano una ortografia basata sul pinyin. Questa lingua mantiene alcuni aspetti della vecchia lingua khitana, incluso alcune figure lessicali che non si trovano in nessun'altra lingua del ceppo mongolo."}
{"id": "492826", "revid": "1784425", "url": "https://it.wikipedia.org/wiki?curid=492826", "title": "Martti Ahtisaari", "text": "Durante la sua carriera ha ricoperto le cariche di ambasciatore finlandese, di sottosegretario delle Nazioni Unite, ed \u00e8 stato presidente della Repubblica finlandese dal 1994 al 2000. Nel 2008 \u00e8 stato insignito del Premio Nobel per la pace grazie al suo costante impegno diplomatico per la soluzione pacifica delle situazioni di conflitto internazionale.\nBiografia.\nFiglio di Oiva Ahtisaari (nato Adolfsen, ma poi cambiato quando in Ahtissari, quando suo nonno Julius Marenius Adolfsen era emigrato in Finlandia nel 1872 da Tistedalen, nel sud della Norvegia) e di Tyyne Karonen, Martti Ahtisaari nacque a Viipuri nel 1937, allora appartenente alla Finlandia. A causa del lavoro del padre, che era sottufficiale dell'esercito finlandese, si spost\u00f2 dalla citt\u00e0 natale prima a Kuopio e poi ad Oulu, dove port\u00f2 a termine i suoi studi universitari nel 1959, diventando insegnante. Durante gli studi fece parte anche di AIESEC, di cui fa ancora parte come Alumnus. Dopo alcune esperienze lavorative sia ad Oulu che in Pakistan, si trasfer\u00ec a Helsinki nel 1965 come dipendente del Ministero degli esteri, dove divent\u00f2 esperto di cooperazione per lo sviluppo (1965-1973).\nAmbasciatore a Dar es Salaam (Tanzania) dal 1973 al 1977, entr\u00f2 in contatto con i principali circoli politici dell'Africa meridionale, e specialmente con la SWAPO (South West Africa People's Organization), la principale organizzazione indipendentista della Namibia (governata dal Sudafrica). Perci\u00f2, al termine del suo incarico come ambasciatore, fu nominato commissario dell'ONU per la Namibia, con lo scopo di prepararne l'indipendenza, ma la guerra fredda imped\u00ec per il momento il raggiungimento di questo scopo.\nNominato sottosegretario generale delle Nazioni Unite per i problemi finanziari e amministrativi nel 1987, Ahtisaari ne riorganizz\u00f2 l'amministrazione per ridurre le spese ed incrementare l'efficienza. Finita la guerra fredda (1989), pot\u00e9 tornare ad occuparsi della Namibia (mitigando l'eccessiva fretta della SWAPO), che ottenne l'indipendenza nel 1990.\nDurante la prima guerra del Golfo (1990-1991) guid\u00f2 un comitato delle Nazioni Unite che valut\u00f2 eccessive le misure richieste dagli Stati Uniti d'America contro l'Iraq, dichiarando invece che era necessario permettere al Paese di tornare ad una vita normale.\nEletto presidente della repubblica finlandese come candidato del Partito Socialdemocratico Finlandese col nuovo sistema elettorale diretto a doppio turno nel 1994, non diminu\u00ec il suo impegno nella politica estera: ospit\u00f2 a Helsinki l'incontro tra il presidente russo Boris Eltsin e lo statunitense Bill Clinton per discutere dell'allargamento a est della NATO (20-21 marzo 1997), e nel 1999, assieme all'ex-premier russo Viktor \u010cernomyrdin, condusse a Belgrado le trattative che posero fine della guerra del Kosovo tra NATO e Jugoslavia (3 giugno 1999). Guid\u00f2 la politica estera finlandese verso l'adesione all'Unione europea, avvenuta nel 1995 dopo essere stata sancita dal referendum popolare del 1994, e ad una maggiore cooperazione nordica ed europea per la sicurezza, al di fuori per\u00f2 della NATO.\nIn seguito fece parte della \"Commissione dei tre saggi\" che nell'estate 2000 giudic\u00f2 per conto dell'Europa la situazione politica austriaca, dove erano giunti al governo i nazionalisti di J\u00f6rg Haider, ma non riscontr\u00f2 minacce alla democrazia.\nGli \u00e8 stato assegnato il premio Nobel per la pace 2008 \"per i suoi importanti sforzi, in diversi continenti e per pi\u00f9 di tre decenni, per risolvere i conflitti internazionali\".\nHa portato a conclusione i lavori della conferenza di Vienna sul Kosovo, proponendo un piano di pace a nome delle Nazioni Unite."}
{"id": "492827", "revid": "57342", "url": "https://it.wikipedia.org/wiki?curid=492827", "title": "Vanni Pucci", "text": "Biografia.\nLa sua personalit\u00e0 poliedrica lo port\u00f2 ad esprimersi in ambiti artistici tra i pi\u00f9 diversi, dalla narrativa, al teatro, alla pittura, alla poesia satirica ed elegiaca. Notevole la sua attenzione per l'infanzia e per il ruolo educativo verso i pi\u00f9 piccoli, ai quali dedic\u00f2 molta parte della sua produzione letteraria.&lt;br&gt;\nNel 1903 scrisse il suo primo libro di poesie e poemetti in vernacolo, \"Amuri dissi\", recensito e apprezzato da Giuseppe Pipitone Federico e Giovanni Verga.&lt;br&gt;\nNel 1905 scrisse un primo libro di lettura per gli alunni delle scuole elementari, \"Limpida fonte\", cui seguirono, negli anni successivi, altre collane per la scuola e numerosi racconti e novelle per ragazzi. Uno di questi racconti, \"La gemma che non ha prezzo\", fu inserito da Giovanni Papini nella sua antologia per la scuola media \"Il bel viaggio\".\nDurante gli anni giovanili Vanni Pucci inizia a scrivere sonetti in lingua siciliana in cui raffigura, attraverso personaggi animali, vizi e virt\u00f9 dell'animo umano. I sonetti, da lui stesso illustrati, saranno raccolti dal figlio Egidio nella pubblicazione \"Favole\" del 1948.\nIntorno al 1925 inizia a collaborare alla rivista culturale siciliana \"Po' tu cunto\", fondata da un gruppo di intellettuali siciliani, ed entra in contatto con Luigi Natoli, Alessio Di Giovanni, Vincenzo De Simone, Turiddu Bella, Vito Mercadante e altri illustri contemporanei. In seguito Luigi Natoli lo inserisce in una antologia intitolata \"Musa\", Editore R. Caddeo, che raccoglie poeti del primo novecento. &lt;br&gt;\nIntorno agli anni venti, Vanni Pucci inizia la sua produzione di commedie per il teatro. Molte di queste furono rappresentate in numerosi teatri italiani dalle pi\u00f9 note Compagnie dell'epoca, tra cui Marcellini, Scarpetta, Musco, riscuotendo grande successo di pubblico e critica. Alcune opere, come \"Il castagno\", \"I Navarra\" e \"Zio Don Cosimo\", furono rappresentate anche all'estero (Tunisia, Libia, Egitto, America latina) e ancora oggi vengono riproposte da diverse Compagnie teatrali.\nBibliografia.\nOpere Teatrali.\nLe date in parentesi si riferiscono al debutto dell'opera. \nMolte di esse sono state rappresentate nei maggiori teatri italiani e in alcuni casi (Zio don Cosimo, I Navarra) anche all'estero."}
{"id": "492833", "revid": "287204", "url": "https://it.wikipedia.org/wiki?curid=492833", "title": "Cortinarius collinitus", "text": "\"Cortinarius collinitus\" (Pers.) Fr., \"Epicrisis systematis mycologici\" (Uppsala): 274 (1838) [1836].\nDescrizione della specie.\nCappello.\n3-8 cm di diametro, conico-ottuso, poi convesso e infine appianato,con largo umbone; cuticola separabile, vischiosa, liscia, gialla-arancio-bruno, pi\u00f9 scura al centro; margine regolare oppure ondulato.\nLamelle.\nFitte, adnate, con lamellule, prima grigio-biancastre, poi color cannella per la maturazione delle spore.\nGambo.\nCilindrico, cerchiato in zone, 5-12 cm, biancastro nella parte alta e giallo-ocraceo in basso.\nCarne.\nFibrosa, bianco-giallastra, bluastra nella parte alta del gambo e brunastra alla base.\nSpore.\nOcra in massa.\nHabitat.\nCresce sotto aghifoglie.\nCommestibilit\u00e0.\nVelenoso."}
{"id": "492834", "revid": "1784938", "url": "https://it.wikipedia.org/wiki?curid=492834", "title": "Giorgio Pietrostefani", "text": "\u00c8 stato il fondatore con Adriano Sofri di Lotta Continua ed \u00e8 stato condannato a 22 anni, con Sofri, come mandante dell'omicidio Calabresi, del quale si dichiara innocente, come gli altri imputati (ad eccezione di Leonardo Marino). Ha scontato solo una minima parte della pena (circa 2 anni) essendosi poi rifugiato in Francia protetto dalla dottrina Mitterrand. La pena (ridotta a 16 anni da alcuni indulti, quindi 14 anni da scontare) si prescriver\u00e0 nel 2027 (non \u00e8 stata contestata l'aggravante di attentato a fini di eversione, ma il reato comune di concorso morale in omicidio). \nPer la giustizia francese non era estradabile oltre che per la dottrina Mitterrand, anche perch\u00e9 il reato era considerato gi\u00e0 prescritto, ma l'Italia non aveva mai presentato formale richiesta, ci fu solo un rifiuto di arresto come risposta al mandato europeo di cattura per custodia cautelare, fino alla successiva pronuncia cassazionale.\nIl 28 aprile 2021 \u00e8 stato arrestato in Francia, su richiesta dell'Italia, insieme ad altri 6 ex terroristi (Enzo Calvitti, Giovanni Alimonti, Roberta Cappelli, Marina Petrella, Sergio Tornaghi e Narciso Manenti) e posto in seguito in libert\u00e0 vigilata.\nBiografia.\nGiorgio Pietrostefani nacque all'Aquila da Stanislao, in seguito prefetto di Arezzo, ed Elisabetta Centofanti, impiegata statale. Da giovane fu un promettente tennista e, nel 1960, si aggiudic\u00f2 la vittoria nel doppio ai campionati abruzzesi juniores, facendo coppia con Bruno Vespa.\nNel 1962 si trasfer\u00ec a Pisa per studiare ingegneria nell'ateneo locale, ma abbandon\u00f2 precocemente gli studi per dedicarsi all'attivit\u00e0 politica; si laure\u00f2 poi in architettura una volta terminata la militanza attiva. Durante gli anni Sessanta ader\u00ec al movimento studentesco e conobbe Adriano Sofri, anch'egli studente a Pisa, con cui fond\u00f2 il gruppo di sinistra extraparlamentare Lotta Continua, di cui fu responsabile in capo del servizio d'ordine. \nAl termine degli anni di piombo, abbandon\u00f2 l'ideologia marxista e rinneg\u00f2 come \u00abfanatiche\u00bb molte delle idee precedentemente professate. Fu dirigente d'azienda all'Eni, alla Snam e, infine, alle Officine Meccaniche Reggiane, posizione che mantenne fino al suo primo arresto, avvenuto nel 1988.\nNel gennaio 2019 il settimanale \"Panorama\" ha appurato che Pietrostefani da anni beneficia di una pensione dall'Inps di oltre 1500 euro.\nProcesso e fuga in Francia.\nSecondo la sentenza definitiva, nel 1972 Ovidio Bompressi, militante di Lotta continua, assieme ad un altro militante, Leonardo Marino, ha ucciso in un agguato il 17 maggio del 1972 a Milano il commissario di polizia Luigi Calabresi su mandato dei due leader dell'organizzazione Adriano Sofri e Giorgio Pietrostefani. Nell'agguato Bompressi colp\u00ec a morte il commissario, mentre Leonardo Marino guid\u00f2 l'auto usata per la fuga.\nLa condanna si basa unicamente sulla testimonianza del pentito Marino, che fu inizialmente condannato a 11 anni di carcere, salvo poi veder ridotta la pena in quanto pentito, fino a che questa non cadde in prescrizione perch\u00e9 le more dei ricorsi del processo fecero scattare la prescrizione. L'altro presunto partecipante all'agguato e i due presunti mandanti, leader dell'organizzazione, Adriano Sofri e Giorgio Pietrostefani furono condannati a 22 anni di reclusione. Pietrostefani, gi\u00e0 residente in Francia dagli anni '90, torn\u00f2 volontariamente per il processo e fu arrestato nel 1997. \nScarcerato nel 1999 per la revisione del processo e condannato ancora nel 2000, per sottrarsi all'esecuzione della condanna definitiva si \u00e8 reso latitante rifugiandosi nuovamente in Francia; gli \u00e8 quindi stata accordata la protezione giuridica della dottrina Mitterrand. Non \u00e8 mai stata presentata una formale richiesta di estradizione al governo di Parigi, e per la legge francese il reato \u00e8 gi\u00e0 prescritto.\nNel 2016 Pietrostefani ha subito un trapianto di fegato a causa di un tumore epatico e ha subito poi numerose operazioni e cure, essendo da allora in stato di immunosoppressione cronica, dovuta ai farmaci anti-rigetto. Nel 2019, dopo l'arresto di Cesare Battisti, politici italiani vicini al ministro degli interni Matteo Salvini affermano di voler chiedere l'estradizione alla Francia di diversi latitanti l\u00ec rifugiati, tra cui Pietrostefani che risiede a Parigi.\nMovimento per la grazia.\nCi fu in Italia (e non solo) un movimento di opinione pubblica, prevalentemente di sinistra, ma sostenuto anche da personaggi di altre correnti politiche, intorno alle persone condannate per l'omicidio Calabresi: ne sono esponenti di spicco Giuliano Ferrara e Gad Lerner. In una parte dell'opinione pubblica si \u00e8 diffuso un movimento di sostenitori volto a promuovere un atto di clemenza nei confronti di Bompressi, Pietrostefani e Sofri, ricollegandosi al dispositivo di sentenza del 2000, che li dichiarava colpevoli ma riabilitati, e a una dichiarazione della vedova del commissario che affermava di non opporsi al provvedimento. A questa si contrappose un'altra parte che ritiene che costoro dovessero scontare la pena irrogata.:\nCi furono vari tentativi di ottenere la grazia ai condannati per l'omicidio Calabresi. Bompressi la ottenne nel 2006 mentre Sofri scont\u00f2 la pena sotto diversi regimi di detenzione fino al 2012, quando venne scarcerato in seguito ad alcuni sconti. Pietrostefani ha scontato solo un breve periodo di carcerazione preventiva nel 1988 e due anni dal 1997 al 1999 (quando in seguito a temporanea scarcerazione per revisione del processo, ne approfitt\u00f2 per rifugiarsi in Francia nel 2000), e la maggior parte della condanna \u00e8 tuttora pendente su di lui.\nPrimo tentativo.\nNel 1997, lo stesso anno in cui vennero pronunciate le condanne definitive per l'omicidio, il Presidente Oscar Luigi Scalfaro sollecitato da numerosi parlamentari, circa 200, e da cittadini comuni (160\u00a0000 firmatari), rifiut\u00f2 di firmare la grazia, con una lettera aperta agli allora Presidenti delle Camere, Luciano Violante e Nicola Mancino, contenente le seguenti motivazioni:\nSecondo tentativo.\nCambiata la maggioranza parlamentare, in seguito alle elezioni politiche del 2001, la domanda fu ripresentata. Le domande presentate nella legislatura 2001-2006, hanno sempre avuto parere negativo da parte del magistrato competente al cui parere si \u00e8 adeguato il Ministro della Giustizia Roberto Castelli, malgrado il Presidente della Repubblica Carlo Azeglio Ciampi avesse nello stesso periodo pi\u00f9 volte manifestato la volont\u00e0 di concederla, tanto da giungere a un conflitto di giurisdizione con il guardasigilli risolto poi dalla Corte Costituzionale che, con sentenza n.200 del 18/05/2006, ha stabilito che non spetta al Ministero della giustizia di impedire la prosecuzione del procedimento di grazia; il Presidente della Repubblica dispone autonomamente del Potere di Grazia anche senza la firma del guardasigilli. Alla fine la grazia non fu concessa perch\u00e9 la sentenza fu emessa tre giorni dopo il termine del mandato presidenziale di Ciampi.\nTerzo tentativo.\nIl presidente della Repubblica Giorgio Napolitano, il 1\u00ba giugno 2006 ha concesso la grazia ad Ovidio Bompressi, ma non a Pietrostefani e a Sofri (pena estinta nel 2012), che non fecero mai richiesta.\nArresto.\nIl 28 aprile 2021, grazie al mandato di cattura (dieci mandati dei circa duecento richiesti dall'Italia) emanato dal Presidente francese Emmanuel Macron, \u00e8 stato arrestato a Parigi insieme a sei ex brigatisti. L'operazione \u00e8 stata condotta dall'Antiterrorismo della polizia francese in collaborazione con l'Antiterrorismo della polizia italiana. I dieci italiani ricercati sono accusati di terrorismo tra gli anni '70 e gli anni '80. Pietrostefani deve scontare una pena di 14 anni, 2 mesi e 11 giorni. Il giorno seguente tutti gli arrestati sono stati posti in libert\u00e0 vigilata.\nIl 30 settembre 2021 non si \u00e8 presentato all'udienza chiesta dagli avvocati degli arrestati in quanto ricoverato in gravi condizioni.\nAttivit\u00e0 come scrittore.\nHa scritto e pubblicato con Jaca Book alcuni saggi: \"La Tratta Atlantica. Genocidio e Sortilegio\", \"La guerra corsara forma estrema del libero commercio\", \"Geografia delle droghe illecite. Guerra alla Droga = Droga alla Guerra\". \u00c8 stato sposato con la sindacalista Fiorella Farinelli, esperta di formazione e didattica. "}
{"id": "492836", "revid": "838137", "url": "https://it.wikipedia.org/wiki?curid=492836", "title": "Unione della Libert\u00e0 - Unione Democratica", "text": "L'Unione della Libert\u00e0 - Unione Democratica (in ceco: \"Unie Svobody - Demokratick\u00e1 Unie\" - US-DEU) \u00e8 stato un partito politico ceco di orientamento social-liberale fondato nel 2001 mediante la confluenza di due distinti soggetti politici:\nSi \u00e8 dissolto nel 2011.\nStoria.\nIl partito si present\u00f2 per la prima volta in occasione delle elezioni parlamentari del 2002, quando si present\u00f2 insieme all'Unione Cristiana e Democratica - Partito Popolare Cecoslovacco: la coalizione ottenne il 14,3% dei voti ed entr\u00f2 a far parte del governo guidato da Ji\u0159\u00ed Paroubek, leader del Partito Socialdemocratico Ceco.\nAlle elezioni europee del 2004 il partito ottenne solo l'1,7%, fermandosi allo 0,3% alle elezioni parlamentari del 2006.\nOrmai scomparso dalla scena politica, il partito si sciolse il 1\u00ba gennaio 2011."}
{"id": "492840", "revid": "1543377", "url": "https://it.wikipedia.org/wiki?curid=492840", "title": "AIM-54 Phoenix", "text": "L'AIM-54 Phoenix era un missile aria-aria a lungo raggio, impiegato, fino ad un massimo di sei unit\u00e0, dal Grumman F-14 Tomcat e progettato per difendere la flotta contro missili da crociera e da aeroplani come il MiG-25 Foxbat.\nL'USAF non ebbe armi paragonabili sino all'introduzione dell'AIM-120 AMRAAM, anche se un missile simile fu sviluppato per il Lockheed YF-12, prototipo della versione da intercettazione del Lockheed SR-71.\nAlcuni esemplari del Phoenix sono ancora usati in Iran in una nuova variante, ma la loro operativit\u00e0 \u00e8 dubbia dato che gli USA non riforniscono loro pi\u00f9 i pezzi di ricambio necessari dalla rivoluzione del 1979.\nStoria.\nIl Phoenix venne sviluppato a partire dalla fine degli anni sessanta per poter essere utilizzato nel Douglas F6D Missileer e negli F-111B, con la caratteristica fondamentale di avere un lungo raggio d'azione. La Hughes Aircraft Company cre\u00f2 dunque un missile, chiamato AAM-N-11, da associare ad un radar AN/AWG-9. Nel giugno 1963 si cambi\u00f2 nome al progetto in AIM-54A e il primo prototipo, l'XAIM-54A, inizi\u00f2 a volare nel 1965.\nLa cancellazione dei progetti del Missile e dell'F-111 obbligarono a scegliere un nuovo vettore per il nuovo missile, e alla fine fu scelto l'F-14 Tomcat, che rimase l'unico caccia intercettore con integrata questo tipo di arma dal 1974.\nNell'agosto 1979 il volo del prototipo XAIM-54C soddisfece le esigenze dell'US Navy che ne autorizz\u00f2 la produzione, deviandola dall'AIM-54A, nel 1982. Quest'ultima variante, l'AIM-54C, costitu\u00ec circa la met\u00e0 dei 5\u00a0000 Phoenix prodotti fino al 1990, anno in cui venne fermata la produzione.\nIl Phoenix fu radiato il 30 settembre del 2004. principalmente a causa della crescente mancanza della minaccia che era stato chiamato a scongiurare, cio\u00e8 l'attacco della flotta da missili o aerei nemici, seguito dal Tomcat l'8 febbraio del 2006 e rimpiazzati rispettivamente dagli AIM-120 AMRAAM (con portata inferiore) e dai McDonnell Douglas F/A-18 Hornet.\nCaratteristiche tecniche e versioni.\nIl missile Phoenix (fenice) divenne l'unico missile a lungo raggio della Marina degli Stati Uniti ed era parte di un sistema d'arma con possibilit\u00e0 di acquisizione ed ingaggio di bersagli multipli: era possibile infatti agganciare fino a sei bersagli contemporaneamente in condizioni ognitempo e con sistemi di contromisure elettroniche (ECM) attivi grazie ad un'antenna radar che poteva illuminare il bersaglio senza assistenza del vettore lanciatore (l'F-14 appunto).\nLa struttura del missile era una versione in scala maggiore dell'AIM-47 Falcon con quattro alette incrociate; potevano essere agganciati in un numero pari a quattro ventralmente in speciali piloni ed uno ad ogni pilone subalare, sotto la parte fissa della semiala a geometria variabile. Il pieno carico superava i 2\u00a0721 kg, quindi era pi\u00f9 comune caricare un misto di Phoenix, Sparrow e Sidewinder per ridurre il peso complessivo dell'aereo.\nFurono prodotte un totale di quattro versioni dell'AIM-54:\nLa prima versione in servizio dal 1974. Una volta lanciato il motore spingeva L'AIM-54A ad una velocit\u00e0 superiore a Mach 2, quindi entrava in azione il sofisticato sistema di guida: per obiettivi non troppo distanti il radar semi-attivo aggiornava continuamente la loro posizione e li marcava periodicamente per dirigere il missile verso di loro; in caso di nemici a grande distanza (fino a 130\u00a0km) invece veniva fatta seguire al Phoenix una traiettoria a quote maggiori per ridurre l'attrito e quindi avere pi\u00f9 autonomia, finch\u00e9 negli ultimi 18\u00a0km entrava in funzione il radar che marcava l'unit\u00e0 da centrare; in caso invece di bersagli vicini (a non meno di 3,7\u00a0km) diventava immediatamente operativo il radar;\nVersione prodotta in quantit\u00e0 esigue la cui peculiarit\u00e0 era una semplificazione del processo di produzione rispetto al modello precedente;\nVersione iniziata a produrre dal 1982 dotata di un nuovo sistema di guida con migliorie al pilota automatico e ai software interni, rendendolo pi\u00f9 efficace contro bersagli altamente manovrabili come caccia e missili sea skimming. Il motore, pi\u00f9 potente, garantiva una maggiore velocit\u00e0 che unita all'introduzione di una nuova spoletta rendevano pi\u00f9 letale il Phoenix; gli aggiornamentri tra l'altro proseguirono con l'installazione di una nuova testata pi\u00f9 efficace;\nVersione con contro-contromisure elettroniche che non richiedeva pi\u00f9 un raffreddamento durante il volo agganciato al vettore. In servizio dal 1988, le sue novit\u00e0 consistevano in una nuova testata esplosiva e in un nuovo software. A causa dell'assenza del sistema di raffreddamento, il Tomcat non doveva superare una certa velocit\u00e0 quando lo portava in volo.\nCi furono anche versioni dedicate all'addestramento e alla sperimentazione designate ATM-54A, ATM-54C e DATM-54A (con carica inerte), AEM-54 (dotata di una particolare telemetria per l'acquisizione di dati) e CATM-54A e CATM-54C (versione non lanciata usata per verificare il sistema di acquisizione del bersaglio).\nIl radar AN/AWG-9.\nDurante il suo sviluppo, una funzionalit\u00e0 chiave dell'F-14 Tomcat era il buon accoppiamento con il suo radar, l'AN/AWG-9 e il missile AIM-54 Phoenix. La combinazione avrebbe fornito l'aereo di un sistema di sorveglianza mai costruito prima, cos\u00ec come di un raggio d'azione eccezionale.\nL'AN/AWG-9 fu un apparecchio rivoluzionario per l'epoca, prima della sua introduzione infatti l'operatore era costretto ad interpretare un quadro luminoso analogico per distinguere i veri bersagli dal rumore di fondo, mentre questo radar era uno dei primi con filtro digitale che lasciava all'operatore una visuale molto pi\u00f9 chiara dello spazio aereo davanti a lui. Aveva due unit\u00e0 di potenza, tre processori, cinque filtri digitali, quattro unit\u00e0 di controllo radar, tre trasmittenti (capaci di generare un'onda continua a impulsi Doppler) ed un'antenna di 91,4 cm sulla quale era anche montato il sistema IFF formato da due righe di sei dipoli. La potenza del radar era di 10,2 kW.\nLa capacit\u00e0 pi\u00f9 straordinaria dell'AN/AWG-9 era quella di agganciare fino a 24 bersagli simultaneamente, fornendo la posizione di sei di questi ai missili Phoenix. Come i moderni radar Track-While-Scan (TWS, \"aggancia mentre continua a scansionare\") questo tiene in memoria i dati di ognuno dei 24 bersagli acquisiti, mentre l'antenna continua a cercare, e al passaggio successivo compara le nuove acquisizioni con quelle vecchie aggiornandone la posizione.\nLo stesso metodo permetteva al radar di aggiornare i Phoenix mentre erano in volo verso il bersaglio trasferendo via radio i dati del bersaglio appropriato a ciascuno dei missili inviati che avrebbe dovuto aggiustare appropriatamente la sua corsa. Prima del lancio dei missili il radar stabiliva anche una gerarchia tra le minacce che rilevava, aumentando cos\u00ec le possibilit\u00e0 di sopravvivenza dell'aereo lanciatore.\nQuesto radar \u00e8 poi stato sostituito nelle ultime versioni del Tomcat (D) da una suo evoluzione, l'APG-71, digitalizzato, migliorato e dotato di una portata maggiore (370\u00a0km)."}
{"id": "492841", "revid": "73560", "url": "https://it.wikipedia.org/wiki?curid=492841", "title": "Giovanni Giuseppe Goria", "text": ""}
{"id": "492843", "revid": "767487", "url": "https://it.wikipedia.org/wiki?curid=492843", "title": "De'ang", "text": "I de'ang (o anche ta'ang, palaung, benglong) sono uno dei 56 gruppi etnici riconosciuti ufficialmente dalla Repubblica Popolare Cinese. I membri dell'etnia si autodefiniscono ta'ang, la maggior parte vive in Birmania, dove sono conosciuti come palaung. Vi sono alcune comunit\u00e0 anche in Thailandia.\nSono suddivisi nei 3 sottogruppi principali degli shwe, dei ruching e dei rumai,; il governo cinese raggruppa tra i de'ang anche i riang. Tali sottogruppi parlano diversi idiomi palaung e dialetti ad essi correlati, che fanno tutti parte della famiglia linguistica mon khmer, a sua volta raggruppata tra le lingue austronesiane.\nSono dediti principalmente all'agricoltura ed i principali raccolti sono quelli del t\u00e8 e del papavero da oppio, che producono in grandi quantit\u00e0. Altre importanti colture sono quelle del grano, del riso e del granturco. Sono pregevoli intarsiatori di bamb\u00f9, materiale con il quale vengono anche costruite le case dei villaggi.\nDistribuzione.\nI villaggi dell'etnia si trovano principalmente lungo la frontiera tra Cina e Birmania, nella zona occidentale della provincia cinese dello Yunnan, dove sono chiamati de'ang, e nella zona occidentale dello Stato Shan, dove si autodefiniscono ta'ang, ma sono conosciuti dai birmani come palaung.\nBirmania.\nStoria.\nSi presume che i paluang si siano stanziati nel nord-est della Birmania prima dell'arrivo degli shan, che giunsero nel XII secolo e si affermarono come etnia dominante nella zona. Nel corso dei secoli in cui hanno vissuto in Birmania, i palaung furono spesso coinvolti nelle varie guerre che hanno visto fronteggiarsi le diverse etnie dominanti del paese. Il tenore di vita dell'etnia, discreto durante l'occupazione britannica, \u00e8 peggiorato dopo l'indipendenza della Birmania, con gli espropri delle terre palaung da parte della giunta militare. I palaung hanno lottato per 40 anni per ottenere la propria indipendenza formando l'Esercito di Liberazione dello Stato Palaung che, da quando \u00e8 stata firmata la tregua con il governo centrale nel 1991, si \u00e8 spesso associato alle lotte di eserciti di liberazione di altre minoranze etniche birmane. Molti palaung hanno dovuto rifugiarsi all'estero, soprattutto in Thailandia, per sfuggire alla dura repressione militare.\nLa nuova Costituzione birmana del 2008, nel tentativo di riconciliare la nazione, ha garantito ad alcune minoranze fino ad allora non rappresentate la formazione di zone auto-amministrate, che sono suddivisioni amministrative di primo livello al pari delle Regioni e degli Stati del paese. Con un decreto del 20 agosto 2010, ai palaung \u00e8 stata assegnata la Zona auto-amministrata Pa Laung, con capoluogo a Nahmsan. Malgrado che l'Esercito di Liberazione Palaung abbia consegnato le armi ai militari birmani nel 2005, la repressione della giunta contro l'etnia \u00e8 tuttora in atto.\nSottogruppi.\nI palaung birmani, come nel vicino Yunnan, sono suddivisi nei seguenti sottogruppi:\nCina.\nStoria.\nL'etnia in Cina viene chiamata de'ang, in lingua cinese: \u5fb7\u6602\u65cf, trascrizione pinying: d\u00e9\u00e1ng z\u00fa. Prima della dinastia Qing erano conosciuti come \"pu\", che \u00e8 l'antico popolo da cui discendono. Durante le dinastie Sui e Tang, vennero chiamati anche \"mangman\" (lett. \"uomini barbari\"). Non hanno un proprio alfabeto e per scrivere usano i caratteri cinesi o l'alfabeto di uno dei gruppi dai. La maggior parte dei de'ang cinesi pratica il Buddhismo Mah\u0101y\u0101na.\nThailandia.\nI palaung giunti in Thailandia sono quelli del sottogrupo ruching. Si trasferirono nel paese per sfuggire alla repressione militare birmana che cercava di sottomettere le ribellioni palaung nello Stato Shan. Sono stanziati soprattutto nel nord-ovest e nel 1989 erano in 5.000."}
{"id": "492844", "revid": "1543377", "url": "https://it.wikipedia.org/wiki?curid=492844", "title": "Dialetti altotiberini", "text": "I dialetti altotiberini sono parlati nell'alta valle del Tevere, in una zona compresa tra la Toscana e l'Umbria settentrionale. Possono essere suddivisi in tre gruppi che fanno capo ai tre maggiori centri della valle: biturgense o \"\"borghese\" nella valtiberina toscana, tifernate o \"ca\u1e61tel\u00e4no\"\" (dialettale) nella parte settentrionale dell'alto Tevere umbro e umbertidese nella parte meridionale.\nNell'alto Tevere c'\u00e8 poi l'area del comune di Verghereto, amministrativamente appartenente dapprima alla Toscana e poi all'Emilia Romagna, in cui si parla la lingua romagnola.\nStoria.\n\u00c8 difficile tracciare un quadro storico dei dialetti parlati nell'alta valle del Tevere, anche perch\u00e9 dispongono di una tradizione limitata, fatta eccezione per alcuni canti popolari, filastrocche ed opere dei secoli XVII e XIX-XX relative ai dialetti di Citt\u00e0 di Castello e di Sansepolcro. Un altro elemento che ne rende difficile lo studio, \u00e8 la mancanza di regole ortografiche.\nLa posizione geografica ha permesso all'alta valle del Tevere di acquisire usi e costumi delle regioni Umbria, Marche, Romagna e Toscana. Nella valle esistono tre influenze linguistiche preponderanti a seconda delle zone:\n\u2022 quella aretina (casentinese in particolare) nella Valtiberina toscana (Sansepolcro ed Anghiari, che da sempre \u00e8 pi\u00f9 legato alla cultura propriamente toscana);\n\u2022 quella romagnola e marchigiana centro-settentrionale, pi\u00f9 forte nella zona nord dell'Altotevere umbro (Citt\u00e0 di Castello e San Giustino);\n\u2022 quella perugina, pi\u00f9 forte nella zona sud dell'Altotevere umbro (Umbertide).\nLa parte dell'Altotevere toscano e la parte nord di quello umbro sin dall'antichit\u00e0 erano occupate da popolazioni di origine gallica (lato orientale del Tevere) ed etrusca (lato occidentale del Tevere), che hanno influito sull'accento e la pronuncia. Dopo la caduta dell'Impero Romano la zona a nord di Montone e Montecastelli (che corrisponde ad una gola sul Tevere e anche al confine geografico della diocesi di Citt\u00e0 di Castello), cio\u00e8 la zona settentrionale dell'Altotevere, fu occupata dai longobardi mentre quella sud dai bizantini. Ci\u00f2 accentu\u00f2 ancor di pi\u00f9 le differenze fra l'Altotevere nord e l'area umbertidese pi\u00f9 influenzata da Perugia sia come cultura che dialetto. Le differenze si sono andate via via marcando dal 1385 fino al 1441 dopo la battaglia di Anghiari, quando il nuovo assetto confinario incluse Sansepolcro in Toscana come compenso alla Repubblica fiorentina da parte del Papa. Da questo momento numerose famiglie casentinesi si spostarono sull'odierno Altotevere toscano modificando la lingua tifernate gi\u00e0 presente, dando origine ad una sovrapposizione del vocalismo toscano. Prove di ci\u00f2 sarebbero sia l'antica resa aretina, ora pressoch\u00e9 scomparsa ma talvolta affiorante nel parlato, delle vocali in sillaba libera, che venivano alzate di un grado come nel tifernate, ad es. \"\u00e9ra, b\u00e9ne, p\u00f3co, b\u00f3no\", e la tuttora attuale apertura delle \"u\" ed in sillaba complicata nel dialetto di Sansepolcro, ad es. \"br\u00f3tto, s\u00f3bbito\", ecc. Da ci\u00f2 deriva la ancora attuale divisione dialettale tra i territori limitrofi a Sansepolcro e quelli presso Citt\u00e0 di Castello: in particolare, risulta emblematico il caso di San Giustino, la quale, pur costituendo pressoch\u00e9 un tutt'uno abitativo con Sansepolcro, \u00e8 in una situazione di transizione presentando il vocalismo castellano (un tempo comune a Sansepolcro), ma anche tratti toscani come la pronuncia di \"cena\" e \"gita\" che sono \"sc\u00e9na\" e \"sgita\", pronunce che in territorio umbro si ritrovano a Citerna e in frazioni di confine nei comuni di Citt\u00e0 di Castello e Monte Santa Maria Tiberina. Vi \u00e8 quindi una base comune nei dialetti altotiberini che agli abitanti dei vari centri sia toscani sia umbri risultano mutualmente comprensibili, anche se le differenze sono comunque molto sentite a livello locale. In particolare, alle orecchie dei parlanti della Valtiberina toscana, il loro vernacolo risulta pi\u00f9 affine al dialetto perugino che al tifernate: quest'ultimo verrebbe perci\u00f2 a costituire, a causa degli influssi galloitalici romagnoli, una sorta di \"cuscinetto\" tra due aree (aretina e perugina) distanti geograficamente ma collegate linguisticamente.\nClassificazione.\n\u00c8 molto difficile classificare i dialetti altotiberini. In base a quanto emerge dalla \"Carta dei dialetti d'Italia\" elaborata da Giovan Battista Pellegrini, l'alta valle del Tevere si trova ripartita in due aree linguistiche. In un'area si parla toscano, cio\u00e8 il dialetto biturgense. Nell'altra dell'alto Tevere umbro si parlano i cosiddetti dialetti mediani settentrionali secondo il Pellegrini, anche se nel tifernate l'influenza galloitalica \u00e8 preponderante a differenza della zona di Umbertide. Secondo altri studiosi invece l'area del tifernate presenta non un dialetto mediano ma un dialetto a parte, con forti influssi toscani e romagnoli. \nIn particolare, sembrerebbe che gli influssi romagnoli, relativi soprattutto alla fonetica, siano giunti attraverso i valichi di Bocca Trabaria, sopra San Giustino, e di Bocca Serriola, sopra Citt\u00e0 di Castello.\nIl romagnolo \u00e8 parlato nell'alta Vatiberina politicamente appartenente all'Emilia-Romagna. Tale lingua \u00e8 parlata anche in zone periferiche settentrionali od orientali dell'alta Valtiberina sia toscana che umbra.\nCaratteristiche.\nGli elementi galloitalici pi\u00f9 evidenti nel dialetto tifernate sono:\nC'\u00e8 da dire che questi ultimi due fenomeni sono maggiormente vistosi nel dialetto urbano di Citt\u00e0 di Castello, nonch\u00e9 nella frazione Selci-Lama di San Giustino\u00a0\u2013 che presentano una parlata pi\u00f9 conservativa\u00a0\u2013 mentre tendono ad affievolirsi mano a mano che ci si avvicina al confine con la Toscana, come nel centro urbano di San Giustino o nelle frazioni Pistrino e Fighille di Citerna, dove al contrario fanno la loro comparsa fenomeni tipicamente toscani e centrali come l'affricazione post-nasale (\"penzo\" per \"penso\", \"borza\" per \"borsa\").\nAltro aspetto peculiare, che ha avuto probabilmente proprio Citt\u00e0 di Castello come centro di irradiazione, e che coinvolge anche le parlate vicine di San Giustino, Monte Santa Maria Tiberina, Citerna e parzialmente quella degli anziani di Monterchi, nonch\u00e9 il dialetto di Sansepolcro fino ad almeno l'inizio del '900 (come descritto da Merlo nel 1929) \u00e8 l'isocronismo sillabico. In questo caso le vocali in sillaba complicata, terminante per consonante, vengono pronunciate tutte aperte (str\u00e8t-to, qu\u00e8s-to, r\u00f2t-to, c\u00f2r-so), mentre quelle in sillaba libera, terminante per vocale, vengono pronunciate tutte chiuse (b\u00e9-ne, s\u00e9-dia, c\u00f3-sa, st\u00f3-ria). \u00c8 un fenomeno costituente un unicum in tutta l'Italia centro-settentrionale, e che non ha relazioni con situazioni analoghe del Centro-sud adriatico (Abruzzo e Puglia).\nGli studi pi\u00f9 recenti sui dialetti altotiberini sono quelli di Daniele Vitali (tuttora in corso) che ha tra l'altro descritto anche differenze sorprendenti tra micro variet\u00e0, come quella della frazione di Lugnano nel comune di Citt\u00e0 di Castello che presenta un sistema vocalico differente e pi\u00f9 complesso di quello del suo capoluogo."}
{"id": "492845", "revid": "1893", "url": "https://it.wikipedia.org/wiki?curid=492845", "title": "Equazione diofantea di primo grado", "text": ""}
{"id": "492851", "revid": "1543377", "url": "https://it.wikipedia.org/wiki?curid=492851", "title": "Derung", "text": "I Derung (o anche Drung, Dulong; nell'Alfabeto Fonetico Internazionale: [t\u026f\u0279\u026f\u014b]; in cinese: \u72ec\u9f99\u65cf, in Pinyin: D\u00fal\u00f3ngz\u00fa) sono un gruppo etnico facente parte dei 56 gruppi etnici riconosciuti ufficialmente dalla Repubblica popolare cinese.\nLa loro popolazione, di circa 8000 individui, si trova essenzialmente nella valle del fiume Dulong nella contea autonoma di Gongshan Derung e Nu, nella Prefettura autonoma lisu di Nujiang nella provincia cinese di Yunnan. Altri 600 si trovano lungo il fiume Salween, nel nord della regione cinese di Gongshan.\nLingua.\nI Derung parlano in lingua Derung, una lingua sinotibetana. La comunicazione \u00e8 soltanto orale, in passato i Derung trasmettevano messaggi con incisioni su legno.\nStoria.\nSono pochi i documenti che ci raccontano dell'origine di questa minoranza etnica. Le prime tracce dei Derung si trovano durante la dinastia Tang."}
{"id": "492853", "revid": "767487", "url": "https://it.wikipedia.org/wiki?curid=492853", "title": "Trick Daddy", "text": " \nProveniente da Miami, \u00e8 esponente del genere Dirty South hip hop ed attualmente presidente della Slip-N-Slide Records. I segni distintivi di Trick Daddy sono i numerosi tatuaggi e la sua dentiera d'oro.\nBiografia.\nCresciuto nel Liberty Square Housing Projects di Miami, la sua peculiarit\u00e0 \u00e8 quella di aver fatto profondamente proprio il termine \"thug\", espressione in slang utilizzata per indicare sia il \"delinquente\" (molto utilizzata dal gangsta rap) ma anche l'\"uomo della strada\", ovvero colui che si \u00e8 fatto strada da solo crescendo nel ghetto.\nCome Trick Daddy Dollars fa le prime esperienze nel mondo del rap, e nel 1996 collabora alla traccia \"Scarred\" contenuta nell'album di esordio di Uncle Luke dei 2 Live Crew, che ha un buon successo e permette a Maurice di ottenere l'interessamento di Ted Lucas, un produttore, che iscrive il giovane rapper alla sua neofita etichetta Slip-N-Slide Records.\nL'album di debutto di Trick Daddy Dollars \u00e8 \"Based on a True Story\" ed esce alla fine del 1997 ottenendo un successo legato soprattutto alla sfera locale, che lo spinge l'anno seguente alla pubblicazione del secondo LP, \"Www.thug.com\" pubblicato sotto il nuovo alias di Trick Daddy, e che \u00e8 trascinato al successo dal singolo \"Nann Nigga\", in cui Trick collabora con la rapper Trina, allora giovanissima.\nLa Atlantic Records, interessata al rapper di Miami, stipula con lui un contratto discografico, da cui scaturisce il terzo LP nel 2000: \"Book of Thugs: Chapter AK Verse 47\" (con chiaro riferimento all'AK-47). Il disco batte come vendite il suo predecessore e diventa d'oro: il singolo \u00e8 \"Shut Up\" in cui Trick continua la fortunata collaborazione con Trina, e che suona sulla falsariga del precedente \"Nann Nigga\", spopolando nei club degli Stati Uniti.\nLa notoriet\u00e0 di Trick aumenta con l'album \"Thugs Are Us\", che esce nel 2001 e lo porta nel vero e proprio mainstream musicale di alto livello, tanto che si pu\u00f2 considerare, in quanto a successo, alla pari di altri rapper esponenti del Dirty South come Mystikal e Ludacris. Il singolo dell'album \u00e8 \"I'm a Thug\", che scala le classifiche di Billboard e si piazza nei primi posti delle classifiche nazionali.\nNel 2002 esce \"Thug Holiday\", preceduto dal singolo omonimo e dal brano \"In Da Wind\". Il suo penultimo album in ordine di tempo \u00e8 del 2004: \"\".\nNel 2006 esce il suo nuovo album dal titolo \"Back by Thug Demand\", molte sono le star di spicco che vi hanno partecipato. Uno dei singoli di successo \u00e8 il brano \"Bet That\" in collaborazione con Chamillionaire e Goldrush."}
{"id": "492856", "revid": "62948972", "url": "https://it.wikipedia.org/wiki?curid=492856", "title": "Dubbio metodologico", "text": ""}
{"id": "492860", "revid": "46931", "url": "https://it.wikipedia.org/wiki?curid=492860", "title": "Drung", "text": ""}
{"id": "492861", "revid": "46931", "url": "https://it.wikipedia.org/wiki?curid=492861", "title": "Dulong", "text": ""}
{"id": "492863", "revid": "46931", "url": "https://it.wikipedia.org/wiki?curid=492863", "title": "Deang", "text": ""}
{"id": "492864", "revid": "767487", "url": "https://it.wikipedia.org/wiki?curid=492864", "title": "Cocciante (1982)", "text": "Cocciante \u00e8 il 10\u00ba album in studio di Riccardo Cocciante.\nCon questo lavoro l'artista conferma il suo sodalizio con Mogol, che adesso scrive tutti i testi. Gli arrangiamenti sono di Paul Buckmaster.\nTracce.\nLATO A\nLATO B"}
{"id": "492866", "revid": "438678", "url": "https://it.wikipedia.org/wiki?curid=492866", "title": "Palaung", "text": ""}
{"id": "492867", "revid": "46931", "url": "https://it.wikipedia.org/wiki?curid=492867", "title": "Benglong", "text": ""}
{"id": "492868", "revid": "46931", "url": "https://it.wikipedia.org/wiki?curid=492868", "title": "Dahur", "text": ""}
{"id": "492871", "revid": "46931", "url": "https://it.wikipedia.org/wiki?curid=492871", "title": "Bao'an", "text": ""}
{"id": "492872", "revid": "125601984", "url": "https://it.wikipedia.org/wiki?curid=492872", "title": "Lancia Beta", "text": "Con il nome Beta s'identifica una gamma di vetture (berlina, familiare, coup\u00e9 e spider) prodotte dalla Lancia tra il 1972 ed il 1984.\nLa Beta (codice progettuale iniziale \"Y1\") fu la prima autovettura totalmente nuova presentata dalla Lancia dopo l'acquisizione, avvenuta nel 1969, da parte di FIAT.\nIl contesto.\nA parte i motori, 4 cilindri in linea con distribuzione bialbero \"Lampredi\" di origine Fiat (comuni a 124 Sport, 125 e 132, ma comunque modificati da Lancia e costruiti in proprio dapprincipio nello stabilimento di Borgo san Paolo a Torino), le Beta potevano contare su componenti tecnici (pianale, sospensioni, trasmissione, ecc.) creati ad hoc: il progetto fu infatti realizzato interamente dalla ancora esistente \"Lancia Spa\", i cui tecnici (gi\u00e0 tecnici Lancia in epoca Pesenti, pre-1969) avevano un proprio distaccato reparto in via Caraglio a Torino (reparto poi trasformato nel 1981 in \"Lancia Engineering\" di Fiat Auto Spa e definitivamente chiuso e annesso a quello Fiat nel 1989).\nIl discorso sulla \"paternit\u00e0\" progettuale Lancia vale per l'intera gamma ad eccezione della versione Montecarlo che derivava dal progetto \"X1/20\" sviluppato da Pininfarina per la realizzazione di una sportiva a motore centrale e trazione posteriore da vendere inizialmente con marchio Fiat.\nSebbene presentasse una meccanica piuttosto moderna, la Beta mancava di quell'originalit\u00e0 tecnica che aveva caratterizzato le Lancia precedenti. Anche il livello qualitativo delle finiture, bench\u00e9 senz'altro di apprezzabile fattura, era lontano da quello di realizzazioni precedenti. Questo trovava giustificazione nella volont\u00e0 della nuova propriet\u00e0 di rendere profittevole la produzione della casa torinese, dopo l'esperienza della 2000, qualitativamente ineccepibile ma molto costosa da produrre.\nLa berlina.\nLa prima versione a vedere la luce fu la berlina, presentata al pubblico nel corso dell'anno 1972. Caratterizzata da una linea originale (seppur somigliante alla Citro\u00ebn GS del 1970) a due volumi tipo \"fastback\", si inseriva in un segmento di mercato, per dimensioni e cilindrate, a met\u00e0 strada tra la Fulvia e la Flavia. La vettura si poneva in controtendenza alla tradizione, dato che abbandonava il classico schema a tre volumi della carrozzeria, sancendo un nuovo corso progettuale per la Lancia che ritroveremo nella Gamma e nella Delta.\nIl disegno del corpo esterno della vettura, contraddistinto da una mascherina frontale a doppi fari circolari, fu realizzato da Gianpaolo Boano (figlio di Felice Mario Boano), allora in forza al centro stile Fiat; mentre la meccanica venne sviluppata a partire da una classica impostazione a trazione anteriore (sospensioni a 4 ruote indipendenti, un potente sistema a doppio circuito di freni a disco su tutte le ruote denominato Superduplex nato in Lancia negli anni sessanta e dapprima installato su Fulvia e Flavia, cambio a 5 marce e motori FIAT bialbero montati trasversalmente).\nSe le critiche all'estetica e al livello delle finiture non erano del tutto ingiustificate (anche a prescindere dal fatto che i primi esemplari soffrivano di problemi di ruggine precocissima delle carrozzerie per via dell'impiego di acciai non sottoposti ad adeguati trattamenti anticorrosione), quelle ai motori e alla meccanica furono davvero ingenerose. I brillanti ed elastici propulsori bialbero di origine 124 Sport e 132 vennero parzialmente riprogettati con teste e sistemi di aspirazione e scarico specifici per il montaggio in posizione trasversale. Le curve di potenza e coppia risultarono differenti e lievemente ottimizzate rispetto alle versioni Fiat e garantivano per l'appunto ottime prestazioni su strada. In diverse pubblicit\u00e0 e brochure dell'epoca veniva poi posta in risalto \"la particolare messa a punto dei motori da parte dei tecnici Lancia\". E la meccanica era stata progettata specificamente per la \"Beta\" (le Fiat di quel segmento, vale a dire le \"124\" e le \"132\", erano state concepite con la trazione posteriore, il motore longitudinale ed il retrotreno a ponte rigido). La Beta utilizzava oltre che la trazione anteriore, 4 sospensioni indipendenti e al retrotreno un inedito schema di sospensione McPherson che adottava due bracci oscillanti trasversali in luogo di un unico braccio - soluzione ripresa successivamente sulla Gamma e, con l'introduzione di un puntone longitudinale, su Delta/Prisma, Thema, K, sulla Fiat Croma e sulle Alfa Romeo 164, 156, 147 e GT.\nLa \"Beta berlina\" aveva molti pregi: era spaziosa (grazie al passo di 254\u00a0cm), confortevole e garantiva ottimi rendimenti nella tenuta di strada.\nAl momento del lancio erano disponibili 3 motorizzazioni (1438 cm\u00b3 da 90 CV, 1592\u00a0cm\u00b3 da 100\u00a0CV e 1756\u00a0cm\u00b3 da 110\u00a0CV) e 2 allestimenti (standard e LX, quest'ultimo abbinabile alle sole versioni di 1,6 e 1,8 litri).\nRispetto alle versioni base, le \"LX\" avevano una dotazione lievemente pi\u00f9 ricca (vetri atermici, cerchi in lega leggera, servosterzo) e una mascherina anteriore cromata specifica.\nNel 1974 venne introdotta alla base della gamma la versione \"1300\", spinta dallo stesso propulsore della \"1400\", ma con cilindrata ridotta a 1297\u00a0cm\u00b3 (82\u00a0CV). L'allestimento di questa versione d'attacco era identico a quello della \"1400\", che rimaneva comunque in listino.\nNel 1975 venne sottoposta ad un sostanziale intervento di restyling in collaborazione con la carrozzeria Pininfarina. La mascherina frontale divenne cromata su tutte le versioni e dotata di nuovi fari rettangolari coperti da una carenatura in plexiglas. Anche la coda sub\u00ec delle modifiche, tra cui l'ampliamento del lunotto e il ridisegno del cofano posteriore, che comport\u00f2 lo spostamento delle griglie di sfogo dell'aria viziata dell'abitacolo ai margini del terzo vetro laterale (prima erano ai bordi del lunotto). Il parabrezza fu dotato di una fascia anti abbagliamento e gli allestimenti interni furono anch'essi lievemente rivisitati. Il volante venne modificato, cos\u00ec come i pannelli porta e plancia. Altre modifiche riguardarono la diversa disposizione dei gruppi ottici posteriori e l'applicazione di una fascia d'alluminio satinato alla base del cofano posteriore.\nDal punto di vista tecnico la modifica principale riguard\u00f2 l'incremento di cilindrata della versione da 1756 a 1995\u00a0cm\u00b3. La potenza fu elevata da 110 a 119\u00a0CV. Anche il \"1600\" fu oggetto di alcuni aggiornamenti che portarono a un lieve decremento (da 1592 a 1585\u00a0cm\u00b3) della cilindrata, ma facendo rimanere invariata la potenza a 100\u00a0CV.\nImmutato il \"1300\".\nDalla gamma scomparvero la versione \"1400\" e l'allestimento \"LX\", mentre la \"1300\" si distingueva dalle \"1600\" e \"2000\" per l'assenza della carenatura dei fari anteriori.\nL'ultimo restyling, avvenuto nel 1979, fu il pi\u00f9 sostanzioso. Il frontale venne ridisegnato, con nuovi fari rettangolari, indicatori di direzione spostati ai lati (prima erano nei paraurti) dei gruppi ottici principali e mascherina simile a quella della Delta, presentata nello stesso anno. La fiancata benefici\u00f2 poi di un profilo in gomma pi\u00f9 spesso (sempre con bordo cromato) e i gocciolatoi allungati nella parte finale. La coda torn\u00f2 con la disposizione dei gruppi ottici della prima serie e a completare il nuovo lifting estetico furono adottati nuovi paraurti (sempre in metallo con protezione perimetrale in gomma) pi\u00f9 spessi ed avvolgenti.\nAnche gli allestimenti interni vennero rivisitati, con l'introduzione di una nuova plancia comandi disegnata da Mario Bellini e dallo stesso definita \"a gruviera\", per via del fatto che gli strumenti erano alloggiati in \"buchi\" ricavati nel corpo principale realizzato in un unico blocco di poliuretano.\nTuttavia, il massiccio impiego di plastica e di tessuti meno raffinati diede l'impressione di uno scadimento generale del livello di finitura e fu oggetto al contempo di numerose critiche.\nPer quanto riguarda il profilo tecnico, dalla gamma venne eliminata la versione \"1300\", mentre la \"2000\" vide la propria potenza scendere a 115\u00a0CV a causa di una serie di interventi al suo motore volti a ridurre i consumi e a migliorarne l'elasticit\u00e0. Successivamente venne infine introdotta l'alimentazione a iniezione elettronica sul propulsore 2 litri (che raggiungeva cos\u00ec 122\u00a0CV di potenza massima).\nLa Beta berlina usc\u00ec di listino nel 1981.\nLa coup\u00e9.\nNel 1973 venne lanciata la versione \"Coup\u00e9\"; disegnata da Piero Castagnero (gi\u00e0 autore della \"Fulvia Coup\u00e9\") e realizzata sul pianale accorciato (nel passo) della berlina. Questa versione piacque parecchio, sia per la linea riuscita, che per le finiture migliorate rispetto alla berlina.\nA dispetto di quest'ultima disegnata sotto la supervisione del centro stile Fiat, il coup\u00e9 era stato ideato e progettato fino all'ultimo bullone dai tecnici dello storico stabilimento torinese di Borgo san Paolo.\nL'interno, caratterizzato dalle 4 poltrone singole della medesima foggia e tutte dotate di poggiatesta (brevetto Lancia), non aveva alcun componente in comune con la berlina. La plancia, di inedito disegno, aveva centralmente un pannello di plastica colorata per dare un effetto legno.\nLa grafica della strumentazione (oggi estremamente rara) dei primissimi esemplari si basava sui colori giallo, verde e rosso. Successivamente la strumentazione divenne a numeri bianchi su fondo nero. Curiosa la presenza su alcuni modelli prodotti fino ad un certo anno, di due leve (destra e sinistra) per l'apertura del cofano.\nAl successo del modello contribuirono pure i brillanti motori bialbero (gli stessi della berlina, ma potenziati) di 1592\u00a0cm\u00b3 da 109\u00a0CV e 1756\u00a0cm\u00b3 da 119\u00a0CV.\nNel 1975, gli strumenti adottano elementi grafici pi\u00f9 sobri. \u00c8 la seconda serie del modello che prevede anche nuovi motori. Il propulsore di 1,6 litri passa a 1585 cm\u00b3 (potenza di 100\u00a0CV) e il 1800 viene sostituito dal 1995 cm\u00b3 (119\u00a0CV) gi\u00e0 della berlina. All'esterno non c'\u00e8 alcuna differenza estetica con la serie precedente per la 1600, mentre la 2000 si distingue per il differente rialzo sul cofano motore, per i fari racchiusi sotto un unico vetro e per la calandra con cinque listelli cromati alla base.\nNel 1976 l'ultima \"Fulvia Coup\u00e9\" ancora in listino (la \"1.3 3\u00aa serie\"), usc\u00ec di produzione; e per colmare questo vuoto, anche la Beta Coup\u00e9 venne dotata di cilindrata di 1,3 litri con il motore di 1297\u00a0cm\u00b3 da 82\u00a0CV della berlina di pari cilindrata.\nLa \"1300\", la cui denominazione ufficiale era \"1300 Coup\u00e9\", si distingueva dalle altre versioni per alcuni dettagli esterni (mascherina totalmente nera, fari privi di carenatura, verniciatura in nero opaco delle cornici cromate e dell'alloggiamento dei fari) ed interni (sedile posteriore intero e privo di poggiatesta, strumentazione semplificata, dotazione di serie meno ricca ma comunque comprendente l'impianto di aria condizionata a pagamento). Una particolare rarit\u00e0 per alcune \"1300 Coup\u00e8\" immesse nel mercato italiano dal giugno 1977 riguarda il montaggio del cofano a doppia venatura, che anticipava un dettaglio stilistico della serie successiva con la denominazione Beta nei registri di vendita.\nLa terza serie \u00e8 del 1978. Il nome Beta viene dunque esteso ufficialmente anche alla 1300 e per tutte le cilindrate si adottano cofano anteriore e calandra della 2000 e frontale a quattro proiettori tondi inseriti in alloggiamenti neri. Il nero viene esteso ai tergicristalli, al retrovisore di diversa forma e alla nuova modanatura sulle fiancate. All'interno, strumentazione, plancia, volante e rivestimenti vengono ridisegnati. \nUn migliaio di esemplari di questa terza serie della Beta coup\u00e9 furono costruiti anche in Spagna dalla Seat nel 1978-79, nello stabilimento di Pamplona, per essere poi vendute nel mercato interno. \nDue anni pi\u00f9 tardi viene approntata la \"Laser\", edizione in serie limitata di duemila esemplari disponibile nelle cilindrate di 1,3 e 1,6 litri e riconoscibile per la scritta adesiva \"Lancia \u00df Laser\" sulla fiancata, per la coppia di proiettori fendinebbia protetti da retina parasassi e per la verniciatura nera di calandra, paraurti e profili dei finestrini. La Laser di cilindrata maggiore montava cerchi ruota di disegno inedito e specificatamente dedicato. Tre i colori previsti per la carrozzeria, tutti metallizzati: azzurro, rosso e grigio scuro.\nNel 1981 un ulteriore restyling interess\u00f2 l'intera gamma: all'esterno cambiarono la mascherina anteriore (ridisegnata sullo stile di quello della Delta), i paraurti (con il posteriore dotato di retronebbia) e la verniciatura di alcuni dettagli (nero opaco per tutte le cornici prima cromate). Sul bordo del cofano bagagli venne applicato un piccolo spoiler in plastica nera.\nLa plancia rimase la medesima della serie precedente. Venne variata la grafica degli strumenti di bordo e il disegno del tessuto dei sedili. L'impiego esteso di plastica e di tessuti meno raffinati dava l'impressione di uno scadimento generale del livello di finitura.\nIl motore di 1.3 litri di cilindrata venne innalzato nella cubatura da 1297 a 1367 cc (la potenza aument\u00f2 di 2 CV e giunse a 84) per consentire alla Beta Coup\u00e9 pi\u00f9 piccola di godere del limite massimo di velocit\u00e0 in autostrada di 140\u00a0km/h, allora riservato alle auto con cilindrata al di sopra dei 1300 cm\u00b3. Il propulsore 2000 viene invece dotato di alimentazione ad iniezione elettronica e arriva alla potenza di 122 CV.\nNel 1982 la gamma venne arricchita con la \"2000 Volumex\", spinta da una versione (a carburatore doppio corpo) sovralimentata con compressore volumetrico Roots a lobi rotanti, del 4 cilindri di 1995\u00a0cm\u00b3.\nLa \"Volumex\", che disponeva di 136\u00a0CV e di una maggior coppia massima (21 kgm invece di 17 della versione aspirata), era riconoscibile per la targhetta \"VX\" sulla mascherina, per un rigonfiamento sul cofano motore in corrispondenza di un gomito del collettore di aspirazione che si innestava sul compressore volumetrico, per uno spoiler nero sotto al paraurti anteriore, per le appendici allo spoiler posteriore, per il fondo scala del tachimetro che arrivava a 220\u00a0km/h invece che a 200\u00a0km/h, per l'inserimento di un settore verde nel contagiri e per gli pneumatici 185/65 R14H di serie.\nLa \"VX\" fu il canto del cigno della \"Beta Coup\u00e9\", che venne tolta dai listini nell'autunno del 1984.\nLa \"Beta Coup\u00e9\" nel 1974 affianc\u00f2 la Stratos HF e la Fulvia Coup\u00e9 HF nei rally che portarono alla vittoria del Campionato del Mondo. Si trattava della versione 1.800\u00a0cm\u00b3 con una profonda elaborazione meccanica che prevedeva la testata Abarth della Fiat 124, una differente disposizione del motore alimentato a carburatori che erogava 190\u00a0CV, il differenziale autobloccante. La livrea fu inizialmente quella rossa e bianca Marlboro, per poi diventare l'anno successivo verde e bianca Alitalia. Le scocche delle Beta Coup\u00e9 da competizione venivano approntate come le altre, direttamente nella fabbrica Lancia di Chivasso, per poi essere spedite al \"Reparto Corse\" di Borgo san Paolo a Torino che eseguiva le operazioni di elaborazione finali.\nLa HPE.\nNel marzo del 1975, al Salone dell'automobile di Ginevra, venne presentata la \"Beta HPE\" (\"High Performance Estate\"), ossia la variante familiare della versione coup\u00e9, a 5 posti e dotata di portellone posteriore. Costruita sul pianale della berlina (e quindi col passo standard di 254\u00a0cm), la \"HPE\" mantiene la parte anteriore (fino alla portiera compresa) e gli interni (tranne il sedile posteriore) della \"Beta Coup\u00e9\". La coda, invece, \u00e8 specifica, cos\u00ec come il sedile posteriore ribaltabile in maniera frazionata (in percentuale 50/50).\nNata da uno studio della Pininfarina ed equipaggiata coi motori di 1,6 e 1,8 litri della \"Coup\u00e9\"; (vale a dire con potenze di 109 e 119\u00a0CV), la \"HPE\" coniugava sportivit\u00e0 e praticit\u00e0: ebbe un buon successo di vendite, soprattutto in Francia e in Inghilterra dove questo tipo di vettura era pi\u00f9 conosciuto e apprezzato.\nLa carriera della \"HPE\" segu\u00ec le stesse tappe evolutive della \"Coup\u00e9\", con cui condivise tutti i motori, ad eccezione del \"1300\", che non venne mai installato su questa versione che usc\u00ec di listino nel 1984. Nelle prime due serie la HPE ebbe il frontale a due grandi fari della prima Beta Coup\u00e9 2000.\nLa Spider.\nLa \"Spider\", anch'essa nata nel 1974 da uno studio della Pininfarina, in realt\u00e0 la si poteva considerare una \"Targa\", ossia una semi aperta con tettino rigido asportabile, capote ripiegabile posteriore e un robusto roll bar centrale con funzione strutturale, secondo la moda dell'epoca, dettata anche da esigenze di maggiore sicurezza e rigidit\u00e0 strutturale (la medesima tecnica costruttiva era impiegata dalle BMW Serie 3 Topcabriolet, allestite, con un ciclo produttivo simile, dalla Baur).\nLa \"Beta Spider\" non era costruita direttamente dalla Lancia; le normali scocche della \"Beta Coup\u00e9\" venivano infatti inviate alla carrozzeria Zagato di Terrazzano di Rho, che provvedeva a tagliarle, modificarle ed allestirle, per poi rientrare nello stabilimento Lancia di Chivasso dove veniva eseguito il montaggio degli organi meccanici (gli stessi delle \"Coup\u00e9\" di serie). Unica traccia di tale pellegrinaggio \u00e8 la lettera \"Z\" di Zagato che si trova sul fondo del tappeto bagagliaio. Tale vettura, per via del costo elevato non ebbe lo stesso consenso delle altre \"Beta\" sportive, e fu tolta dal listino nel 1982, pur conoscendo un discreto successo nel mercato statunitense.\nI primi esemplari non hanno la traversa sopra le portiere, che venne successivamente aggiunta per aumentare la rigidit\u00e0 torsionale della scocca.\nL'evoluzione della \"Spider\" segu\u00ec strettamente quella della \"Coup\u00e9\", salvo quello che riguarda alcuni componenti specifici, come i gruppi ottici posteriori (con disposizione leggermente modificata nel corso del restyling del 1975), il paraurti posteriore (che nel 1977, con la comparsa delle targhe rettangolari al posto di quelle quadrate, perse la scanalatura centrale prima necessaria).\nAnche il cofano bagagli ed il sedile posteriore erano specifici per questa versione, ma non subirono variazioni nel corso degli anni. Altre differenze con la \"Coup\u00e9\" sono i parafanghi anteriori (lievemente pi\u00f9 lunghi) e posteriori, la console centrale della prima e seconda serie con 4 interruttori anzich\u00e9 i 5 del coup\u00e9 (per l'assenza del lunotto termico), la scatola attrezzi uguale a quella della Fulvia ecc. L'evoluzione della Beta Spider si ferm\u00f2 alla terza serie di Coup\u00e9 e HPE.\nLa \"Spider\" adott\u00f2 gli stessi motori della \"Coup\u00e9\", ad eccezione del \"1300\" e del \"2000 Volumex\".\nUltimamente sul mercato collezionistico sono apparsi alcuni modelli 2000 volumex, ma si ritiene siano dei tuning aftermarket, in quanto non vi \u00e8 traccia di spider 2000 volumex nei dati ufficiali di produzione.\nLa Montecarlo.\nNel 1975, su design Pininfarina (che si occup\u00f2 pure dell'assemblaggio), venne lanciata la \"Beta Montecarlo\", denominata sui mercati americani come \"Scorpion\", causa la presenza di un omonimo modello Chevrolet.\nSi trattava di una berlinetta con motore centrale, facilmente \"preparabile\" per le gare (ne venne derivata una versione da pista, la Beta Montecarlo Turbo, da cui poi fu ricavata per i rally la \"Rally 037\").\nCon le altre \"Beta\", la \"Montecarlo\", disponibile sia con carrozzeria chiusa (chiamata \"coup\u00e9\") che con tetto in tela ripiegabile (definita \"spider\"), condivideva unicamente il motore: un 4 cilindri bialbero di 1995\u00a0cm\u00b3 da 120\u00a0CV DIN.\nIl 6 maggio 1979, alla 6 Ore di Silverstone la \"Montecarlo\" fece il suo debutto nel Campionato Internazionale Silhouette (Gruppo 5). Forte di un'aerodinamica esasperata, di un peso di soli 750 kg (300 in meno della versione di serie) e di un propulsore di 1425\u00a0cm\u00b3 turbo da 370\u00a0CV, sfid\u00f2 le dominatrici Porsche 935 e Ford Capri Zakspeed, vincendo qualche gara. L'anno successivo, con motore potenziato a 400\u00a0CV e piloti del calibro di Eddie Cheever, Riccardo Patrese, Walter R\u00f6hrl e Michele Alboreto al volante, s'aggiudic\u00f2 il Campionato Internazionale Marche Gruppo 5, titolo riconfermato anche nel 1981.\nLa Beta Trevi.\nNel 1980 venne introdotta a listino una variante a tre volumi della berlina, denominata \"Beta Trevi\", che riprendeva interni e motori dalla versione a 2 volumi.\nLanciata per assecondare il riaffermarsi di carrozzerie pi\u00f9 tradizionali per le vetture di classe media e superiore, la \"Trevi\" aveva il suo limite principale proprio nella derivazione dalla \"Beta berlina\". La volont\u00e0 di contenere i costi, che impose la conservazione della carrozzeria della 2 volumi sino alla portiera posteriore inclusa, obblig\u00f2 gli stilisti a disegnare un montante posteriore molto massiccio e poco inclinato che le confer\u00ec una coda piuttosto squadrata.\nGli interni rimasero pi\u00f9 o meno gli stessi della \"Beta berlina\" ultima serie, con la medesima impostazione della plancia comandi disegnata da Mario Bellini.\nDisponibile, inizialmente, nelle versioni \"1600\" (1585\u00a0cm\u00b3, 100\u00a0CV), \"2000\" (1995\u00a0cm\u00b3, 115\u00a0CV) e \"2000 i.e.\" (1995\u00a0cm\u00b3, 122\u00a0CV), la \"Trevi\" s'arricch\u00ec, all'inizio del 1982, della versione sovralimentata con compressore volumetrico \"2000 Volumex\" (1995\u00a0cm\u00b3, 136\u00a0CV). Quest'ultima era riconoscibile per i cerchi in lega leggera, lo spoiler nero sotto al paraurti anteriore e le plastiche degli indicatori di direzione anteriori bianche.\nA seguire, nel 1983, la \"Beta Trevi\" fu marginalmente ristilizzata (eliminazione della fascia satinata sul bordo del cofano bagagli, spoiler anteriore e trasparenti bianchi per le frecce su tutte le versioni, griglie laterali sui montanti posteriori verticali anzich\u00e9 orizzontali, nuovi rivestimenti interni) e perse il nome \"Beta\" per chiamarsi semplicemente \"Trevi\". Inoltre, dalla gamma venne eliminata la versione \"2000\" a carburatori.\nNel 1984 la \"Trevi\" venne tolta di listino dopo una carriera caratterizzata da un modesto successo commerciale.\nMercato inglese e nordamericano.\nNel maggio 1975 inizi\u00f2 la commercializzazione della Beta negli Stati Uniti con l'atteso ritorno del marchio Lancia. Inizialmente fu offerta nelle versioni berlina (denominata Sedan) e della complessivamente ben pi\u00f9 apprezzata Coup\u00e9, a cui si aggiunse l'HPE l'anno seguente; tutte quante erano equipaggiate solamente col motore 1756\u00a0cm\u00b3 bialbero, depotenziato a 86\u00a0CV. Sia la berlina che l'HPE uscirono dai listini nel 1979, mentre continuarono le vendite della Coup\u00e9 a cui si aggiunse la variante Spider, ribattezzata Zagato. In quel periodo vennero introdotte due novit\u00e0: il propulsore 1995\u00a0cm\u00b3 bialbero a carburatori erogante 87\u00a0CV, e un cambio automatico a tre velocit\u00e0 sviluppato dalla AP Automotive Products. La commercializzazione della Beta fu temporaneamente sospesa nel 1980 e riprese l'anno seguente col solo motore 1995\u00a0cm\u00b3 bialbero iniezione da 108\u00a0CV, per poi terminare nel 1982 quando la Lancia abbandon\u00f2 definitivamente il mercato nordamericano.\nComplessivamente la produzione con le specifiche per il mercato Nord americano per la Beta risulta di 17.763 esemplari suddivisa in:\nNel 1994 Lancia si ritir\u00f2 anche dal mercato inglese, a causa del famoso \"rust-scandal\" che attanagli\u00f2 le Beta negli anni 70, nonostante auto come Delta e Thema negli anni 80 assieme ai grandi successi sportivi che riportarano la Lancia alla ribalta, ci\u00f2 non fu sufficiente a risollevare la reputazione del marchio.\nProduzione.\nLa produzione dei vari modelli Beta risulta suddivisa in:\nMotorizzazioni.\nI motori con suffisso. 040. erano rispondenti alle norme anti inquinamento USA di 49 stati.\nI motori con suffisso. 031. erano rispondenti alle norme anti inquinamento USA dello stato della California. Inoltre questi motori hanno sedi valvola che possono accettare le benzine senza piombo."}
{"id": "492873", "revid": "46931", "url": "https://it.wikipedia.org/wiki?curid=492873", "title": "Bulong", "text": ""}
{"id": "492875", "revid": "30445", "url": "https://it.wikipedia.org/wiki?curid=492875", "title": "Agulhas National Park", "text": ""}
{"id": "492881", "revid": "599013", "url": "https://it.wikipedia.org/wiki?curid=492881", "title": "Srm", "text": ""}
{"id": "492882", "revid": "278830", "url": "https://it.wikipedia.org/wiki?curid=492882", "title": "Lolo Ferrari", "text": "Biografia.\nAlcuni aspetti biografici della sua infanzia sono ancora avvolti nel mistero: taluni, ad esempio, ritengono che ella sia nata in realt\u00e0 l'8 novembre 1963. Per molto tempo si \u00e8 pensato che fosse nata nel 1970 ma ci\u00f2 significherebbe che sia convolata a nozze minorenne, cosa illegale in Francia.\nDa giovane ha lavorato come modella e nel 1988 spos\u00f2 \u00c9ric Vigne, uomo di 14 anni pi\u00f9 anziano di lei. Nel corso dei primi anni novanta ha fatto molte operazioni chirurgiche per aumentare il seno, portandolo ad una grandezza di 180\u00a0cm: il Guinness dei primati la ricorda per questo come la donna dal d\u00e9collet\u00e9 pi\u00f9 grande di tutti i tempi. \u00c8 stata anche ospite di Giancarlo Magalli in una trasmissione della Rai nella quale, dopo aver parlato delle sue celebri protesi al seno, dichiar\u00f2 che il suo sogno era di estremizzare le proprie caratteristiche femminili (seno, labbra, ecc) tramite interventi chirurgici, cos\u00ec come facevano alcune donne transessuali.\nDopo le operazioni ha fatto vari film porno, raggiungendo una discreta fama nel settore. Nel 1996 prese parte al Festival di Cannes (per aver recitato nella pellicola \"Camping Cosmos\" di Jan Bucquoy e il produttore Francis De Smet) e da tale partecipazione ricevette numerosa pubblicit\u00e0: \u00e8 in questo periodo che assunse il nome d'arte di Lolo Ferrari, che, pur riprendendo quello della nonna materna, pu\u00f2 essere interpretato come un segno di ammirazione nei confronti della celebre casa automobilistica italiana, anche se con essa condusse una battaglia legale quando stava per lanciare una sua linea di intimo.\nIl 5 marzo 2000, all'et\u00e0 di 37 anni, Lolo fu trovata morta in casa dal marito in circostanze misteriose. L'autopsia individu\u00f2 le cause della morte in un'overdose di antidepressivi e tranquillanti che la Ferrari era solita prendere a causa di una depressione cronica che la caratterizzava oramai da anni. Il caso venne chiuso poco dopo imputando il decesso ad un suicidio. I familiari richiesero, ed ottennero, una seconda autopsia sul cadavere due anni dopo i fatti, sospettando un coinvolgimento del Vigne. Dal secondo referto del medico legale emergevano elementi atti a supporre che la reale causa del decesso fosse da imputarsi in un soffocamento indotto. Il vedovo venne ufficialmente indagato per l'omicidio dell'attrice e trattenuto in carcere per 13 mesi. A seguito di ulteriori indagini medico-legali effettuate, \u00c9ric Vigne, fu definitivamente scagionato da ogni accusa nel 2007.\nLolo Ferrari riposa a Grasse, in una tomba anonima del Cimitero des Roumigui\u00e8res in route de P\u00e9gomas."}
{"id": "492886", "revid": "486946", "url": "https://it.wikipedia.org/wiki?curid=492886", "title": "Table Mountain National Park", "text": ""}
{"id": "492888", "revid": "116185762", "url": "https://it.wikipedia.org/wiki?curid=492888", "title": "Origine e storia del nome Argentina", "text": "L'argento (\"plata\" in spagnolo) non \u00e8 mai stato abbondante in Argentina, ma nel 1526, quando il veneziano Sebastiano Caboto pass\u00f2 per l'estuario del fiume Uruguay nell'Oceano Atlantico, lo chiam\u00f2 R\u00edo de la Plata, ingannato dal metallo prezioso posseduto da alcuni indigeni, ignorando che lo avevano ricevuto dai marinai di una precedente spedizione portoghese guidata da Alejo Garc\u00eda.\nSebbene la cosa fu chiarita poco tempo dopo, il nome rimase valido. \"Rioplatense\" cominci\u00f2 cos\u00ec ad individuare gli abitanti di entrambe le sponde del fiume Plata, che gli indios chiamavano invece \"Paran\u00e1-Guaz\u00fa\" (Fiume grande come il mare).\nIl nome \"Argentina\" (dal latino \"argentinus\", aggettivo derivato da \"argentum\") fu utilizzato per la prima volta dal poeta spagnolo Mart\u00edn del Barco Centenera (1535-1602) nel suo poema storico \"La Argentina o la conquista del R\u00edo de la Plata\", pubblicato postumo nel 1602, sessantasei anni dopo la fondazione del \"Puerto de Nuestra Se\u00f1ora Santa Mar\u00eda del Buen Aire\", l'odierna Buenos Aires. Nella prefazione l'autore stesso spiega: \"Ho scritto (...) questo libro, cui do per titolo il nome di \"Argentina\", prendendo tale nome dall'argomento principale, vale a dire il \"R\u00edo de la Plata\"\".\nIl sostantivo \"Argentina\" si diffuse a partire dal XVIII secolo quando indicava tutto il bacino del \"R\u00edo de la Plata\", comprendendo anche gli attuali territori di Uruguay, Paraguay e parte dello stato brasiliano del Rio Grande do Sul."}
{"id": "492896", "revid": "287204", "url": "https://it.wikipedia.org/wiki?curid=492896", "title": "Signal Hill", "text": "Signal Hill (in afrikaans Seinheuwel) \u00e8 una collina dalla sommit\u00e0 piatta che si trova all'interno del perimetro di Citt\u00e0 del Capo, in Sudafrica, nei pressi della Testa di Leone e della Table Mountain. La collina era nota anche come \"The Lion's Rump\", ma questo nome \u00e8 in disuso. \u00c8 nota soprattutto per il \"Noon Gun\" (\"cannone di mezzogiorno\"), e per la vista panoramica sulla citt\u00e0.\nNoon Gun.\nPer Cape Town, il Noon Gun \u00e8 il simbolo storico della misurazione del tempo. Attivo dal 1806, oggi il cannone \u00e8 telecomandato dall'orologio principale del South African Astronomical Observatory (la principale istituzione di misurazione del tempo in Sudafrica) e segna il mezzogiorno con un margine di errore dell'ordine del millesimo di secondo.\nI due cannoni utilizzati sulla Signal Hill (quello principale e quello di rimpiazzo) sono pezzi originali dell'artiglieria portata dagli olandesi della VOC nel primo insediamento di Citt\u00e0 del Capo, nel 1652. Furono comunque gli inglesi i primi a usarli come cannoni da segnalazione, a partire dal 1806, per annunciare l'arrivo di grandi navi o altri avvenimento di rilievo per la citt\u00e0. Originariamente erano piazzati nel cuore del centro cittadino; in seguito, a causa dell'eccessivo frastuono, furono spostati in collina. Il 4 agosto 1902 fu sparato il primo colpo di segnalazione da Signal Hill.\nOltre ad annunciare l'arrivo di navi, i cannoni venivano usati per segnalare il mezzogiorno. Pi\u00f9 che per la cittadinanza, questo segnale era pensato per le navi, affinch\u00e9 potessero regolare i cronometri necessari per il calcolo della longitudine. Per una maggiore precisione, i naviganti si basavano sul fumo che usciva dalla bocca dal cannone pi\u00f9 che sul suono.\nLa precisione nella segnalazione del mezzogiorno crebbe gradualmente nel tempo. L'invenzione del telegrafo galvanico consent\u00ec l'attivazione a distanza del cannone, e a partire dal 1864 il cannone di Signal Hill fu controllato dall'orologio principale del Capo, situato nel South African Astronomical Observatory.\nAncora oggi, i cannoni sparano a mezzogiorno (con l'eccezione di domenica e dei giorni festivi). Sono tenuti in funzione e curati dalla Marina Sudafricana."}
{"id": "492898", "revid": "84604", "url": "https://it.wikipedia.org/wiki?curid=492898", "title": "Marina di San Nicola", "text": "Marina di San Nicola \u00e8 una frazione del comune di Ladispoli, centro balneare del litorale laziale nella citt\u00e0 metropolitana di Roma Capitale (litorale romano), raggiungibile da una diramazione della via Aurelia. Conta circa 1.800 residenti, ma d'estate raggiunge oltre 12.000 villeggianti, per lo pi\u00f9 romani.\nStoria.\nL'abitato si \u00e8 sviluppato a partire dagli anni cinquanta come luogo di villeggiatura estiva, con numerosi parchi, villette e villini, che, a partire dagli anni sessanta, sono gestiti da un consorzio. La maggior parte delle attuali abitazioni risale per\u00f2 agli anni settanta. \nLe strade presentano denominazioni dedicate agli astri (via del Sole, via della Luna, via Mercurio, via Venere, via delle Pleiadi, via delle Naiadi, ecc.).\nNumerosi personaggi noti risiedono o hanno risieduto d'estate a Marina San Nicola. Tra questi: Lino Banfi, Jerry Cal\u00e0, Loretta Goggi, Anna Mazzamauro, Alessandra Mussolini, Daniele Prad\u00e8, Felice Pulici, Maria Scicolone e numerosi parlamentari.\nPresso la spiaggia, tra via Venere, via Alsium e via Mercurio si trovano resti archeologici relativi ad una villa romana identificata tradizionalmente come \"villa di Pompeo\" in quanto presunto possesso di Pompeo Magno, ovvero con i ruderi dell'antica citt\u00e0 di \"Alsium\". Le strutture pi\u00f9 antiche risalgono al I secolo a.C. e all'epoca augustea. La villa rimase in uso durante tutta l'epoca imperiale. Sono conservati resti di muri in opera reticolata e laterizia e pavimenti musivi. Vi venne rinvenuta un'erma con testa di Giano. Nei pressi della struttura principale sono presenti anche strutture ad uso commerciale e un piccolo porto con banchine in prossimit\u00e0 della spiaggia. Una torretta di avvistamento della seconda guerra mondiale venne costruita in cemento riutilizzando in parte i materiali antichi della villa.\nUna passeggiata pedonale porta da via Diana all'Oasi del WWF di Palo Laziale.\nInfrastrutture e trasporti.\nSituata a circa 2,5 chilometri a sud di Ladispoli, Marina di San Nicola \u00e8 direttamente collegata alla Strada statale 1 Via Aurelia con un apposito svincolo. La localit\u00e0 \u00e8 altres\u00ec raggiungibile con l'Autostrada A12 Roma - Civitavecchia, attraverso i caselli di \"Torrimpietra\" e \"Cerveteri - Ladispoli.\"\nNon possedendo n\u00e9 una stazione n\u00e9 una fermata sulla Ferrovia Tirrenica, gli scali pi\u00f9 vicini sono Torre in Pietra-Palidoro e Ladispoli - Cerveteri. Marina di San Nicola si trova a 30\u00a0km dall'Aeroporto Internazionale Leonardo Da Vinci di Roma-Fiumicino e a 50\u00a0km dal Giovanni Battista Pastine di Roma-Ciampino. La localit\u00e0 dista circa 40\u00a0km dal Porto di Civitavecchia, che \u00e8 il principale del Lazio. Il servizio bus extraurbano (che transita su Via Aurelia) \u00e8 garantito dal COTRAL\nIl problema dell'acqua.\nNel 2014 la localit\u00e0 \u00e8 salita agli onori della cronaca per problemi relativi alla potabilit\u00e0 dell'acqua. Per abbassare, in particolare, il livello dei nitrati, il Consorzio che gestisce la localit\u00e0 ha attivato nell'estate del 2014 un denitrificatore a quattro cisterne."}
{"id": "492901", "revid": "580197", "url": "https://it.wikipedia.org/wiki?curid=492901", "title": "Roberto De Zerbi", "text": "Caratteristiche tecniche.\nCalciatore.\nSoprannominato \"il piccolo genio\" in omaggio a Dejan Savi\u0107evi\u0107, era un centrocampista di piede mancino, dotato di ottima qualit\u00e0 e visione di gioco, che poteva giocare anche da trequartista.\nAllenatore.\nLe sue squadre attuano un gioco proattivo fondato \"prevalentemente\" sul possesso-fraseggio, usato per disarticolare l'assetto dell\u2019avversario e come protezione-prevenzione intrinseca dalle sue ripartenze. Predilige, inoltre, come moduli il 4-3-3 e il 4-2-3-1, ricorrendo in alcune occasioni all'utilizzo della difesa a 3.\nCarriera.\nCalciatore.\nD\u00e0 i suoi primi calci a un pallone di calcio nella squadra del suo quartiere, l'Unione Sportiva Oratorio Mompiano. Un anno dopo gli osservatori del Milan lo notano e lo portano alla squadra rossonera, nelle cui giovanili rimane fino al 1998, mettendosi in mostra nel campionato Primavera e nel precampionato.\nLa sua carriera da professionista, cominciata con alterne fortune in societ\u00e0 di serie C come Padova, , e Lecco, ha una svolta nel 2002-2003 grazie all'incontro con l'allenatore Pasquale Marino, con cui ottiene la promozione in Serie C1 con il . Per le sue notevoli capacit\u00e0 tecniche e di visione di gioco si guadagna il soprannome di \"Luce\". Un'altra stagione in Puglia e poi nel 2004-2005 Marino lo porta con s\u00e9 all'Arezzo, dove si mette in mostra a tal punto che nella stagione successiva segue il tecnico al Catania, ottenendo la promozione della squadra in Serie A. Con il Catania segna 7 reti.\nIl 27 giugno 2006 viene acquistato dal con cui sottoscrive un contratto quinquennale. Nella stagione 2006-2007 in Serie B con la maglia azzurra segna 3 gol.\nNella stagione 2007-2008 trova pochissimo spazio, segnando un solo gol contro il in Coppa Italia.\nNel mercato invernale passa in prestito al Brescia, squadra della sua citt\u00e0 natale, dove rimane fino alla fine del campionato senza centrare l'obiettivo della promozione in serie A (sconfitta in semifinale play-off), per poi rientrare al Napoli per fine prestito.\nIl 1\u00ba settembre 2008 viene preso in prestito dall', con cui retrocede in Lega Pro Prima Divisione (ex Serie C1). Segna 5 gol tra i quali uno spettacolare su punizione da 40 metri contro il . A fine stagione torna nuovamente al Napoli dove non viene aggregato alla prima squadra, finendo di fatto fuori rosa.\nL'8 febbraio 2010 passa in prestito ai rumeni del Cluj, con i quali esordisce il 24 aprile 2010 nella partita contro l'Unirea Alba Iulia. Conquista campionato e Coppa di Romania. Il 31 agosto 2010 rescinde il contratto in essere con il Napoli, per poi far ritorno al club romeno. Il 19 settembre 2010 esordisce in Champions League nello stadio di casa, subentrando al 53' a Rafael Bastos contro gli svizzeri del Basilea, nell'incontro vinto 2-1 dal Cluj. Segna il suo primo gol con la maglia del Cluj (su punizione) contro il Brasov.\nIl 30 giugno 2012 scade il suo contratto con la societ\u00e0 rumena. Dopo alcuni mesi da svincolato, il 19 gennaio 2013 firma per il , in Serie D.\nAl termine della stagione si ritira dall'attivit\u00e0 agonistica. In carriera ha totalizzato complessivamente 3 presenze in Serie A e 132 presenze e 20 reti in Serie B.\nAllenatore.\nEsordi.\nIl 27 novembre 2012 consegue il patentino di Allenatore UEFA B rilasciato dal Centro Tecnico Federale di Coverciano. Il 18 novembre 2013 firma il suo primo contratto da allenatore con il con cui retrocede dalla Serie D all'Eccellenza al termine della stagione.\nFoggia.\nIl 1\u00ba luglio 2014 diventa il nuovo allenatore del , squadra in cui ha militato da giocatore. De Zerbi esordisce nel campionato di Lega Pro il 30 agosto battendo il Martina Franca per 3-2. Il 19 giugno 2015 firma un rinnovo triennale con il club rossonero. \nConclude la stagione 2015-2016 al secondo posto in classifica del girone C della Lega Pro con 65 punti, classificandosi per la disputa dei play-off come migliore seconda dei tre gironi, poi persi in finale contro il . Il 14 aprile 2016 vince la Coppa Italia Lega Pro battendo in finale il . Nonostante il prolungamento del contratto fino al 2019, il 14 agosto la societ\u00e0 ufficializza il suo esonero a causa di divergenze di vedute e, il 2 settembre seguente, annuncia la risoluzione del contratto con lui e tutto il suo staff.\nPalermo.\nIn seguito alle dimissioni di Davide Ballardini, viene chiamato dal presidente Maurizio Zamparini a guidare il in Serie A, firmando un contratto biennale. Il debutto con i rosanero avviene il 10 settembre 2016, con la sconfitta in casa per 0-3 contro il , mentre l\u2019unico successo in Serie A De Zerbi lo ottiene il 21 settembre seguente, nella trasferta contro l' (0-1). Il 30 novembre, dopo la sconfitta in Coppa Italia contro lo , la societ\u00e0 siciliana comunica l'esonero.\nBenevento.\nIl 23 ottobre 2017 viene nominato nuovo allenatore del in sostituzione di Marco Baroni. Nonostante il buon impatto avuto sul gioco della squadra non riuscir\u00e0 a salvare i sanniti dalla retrocessione, nella classifica finale il club si piazza all'ultimo posto con 21 punti. Al termine del campionato, nel mese di maggio del 2018, annuncia che non sar\u00e0 il tecnico dei campani in Serie B per l'anno 2018-2019.\nSassuolo.\nNel mese successivo alla separazione dal Benevento, il 13 giugno viene ufficializzato come nuovo allenatore del , prendendo il posto del non confermato Beppe Iachini e sottoscrivendo un accordo fino al 30 giugno 2020. Debutta sulla panchina neroverde il 19 agosto, battendo l' 1-0. Dopo tre stagioni di buon livello sulla panchina neroverde, con un undicesimo e due ottavi posti (l'ultimo a pari punti con la che si qualifica alla Conference League per la differenza reti), il 16 maggio 2021 l'allenatore annuncia la sua decisione di lasciare il club a fine stagione.\nShakhtar Donetsk.\nIl 25 maggio 2021 viene nominato nuovo tecnico dello , con cui firma un contratto biennale. Nell'agosto dello stesso anno ottiene la qualificazione alla fase a gironi di Champions League, ottenuta dopo aver prevalso in incontri doppi contro il Genk (nel terzo turno) e il Monaco (ai play-off). Il 22 settembre vince la Supercoppa d'Ucraina, battendo 3-0 la Dinamo Kiev.\nStatistiche.\nStatistiche da allenatore.\n\"Statistiche aggiornate al 19 dicembre 2021.\" In grassetto la competizione vinta."}
{"id": "492909", "revid": "2069609", "url": "https://it.wikipedia.org/wiki?curid=492909", "title": "Pozzo di San Patrizio", "text": "Lo storico pozzo di San Patrizio \u00e8 una struttura costruita da Antonio da Sangallo il Giovane a Orvieto tra il 1527 e il 1537 per volere del papa Clemente VII, reduce dal Sacco di Roma e desideroso di tutelarsi nell'eventualit\u00e0 che la citt\u00e0 in cui si era ritirato fosse assediata. Pertanto fu progettato proprio per fornire acqua in caso di calamit\u00e0 o assedio. Durante le assenze di Antonio da Sangallo l'esecuzione veniva seguita da Giovanni Battista da Cortona; le parti decorative sono di Simone Mosca. I lavori furono conclusi durante il papato di Paolo III Farnese (1534-1549).\nL'accesso al pozzo, capolavoro di ingegneria, \u00e8 garantito da due rampe elicoidali a senso unico, completamente autonome e servite da due diverse porte, che consentivano di trasportare con i muli l'acqua estratta senza ostacolarsi e senza dover ricorrere all'unica via che saliva al paese dal fondovalle.\nLa parte esterna \u00e8 costituita da una struttura cilindrica bassa. \u00c8 decorata con i gigli farnesiani del pontefice Paolo III e ha due ingressi diametralmente opposti.\nSull'ingresso del pozzo la scritta \"quod natura munimento inviderat industria adiecit\" (\"ci\u00f2 che non aveva dato la natura, procur\u00f2 l'industria\") celebra l'ingegno umano come abile mezzo in grado di sopperire alle carenze della natura.\nPapa Clemente VII incaric\u00f2 Benvenuto Cellini di coniare una moneta in onore della costruzione del pozzo. Su di essa \u00e8 incisa la frase \"UT BIBAT POPULUS\" (\"perch\u00e9 il popolo beva\") ed \u00e8 raffigurato Mos\u00e8 che con un bastone trafigge una roccia, dalla quale sgorga l'acqua di fronte agli ebrei in fuga, mentre uno di essi vi attinge con una conchiglia. Questa preziosa moneta \u00e8 oggi conservata nei Musei Vaticani.\nForse per l'aura di sacro e di magico che accompagna le cavit\u00e0 profonde, o per pura imitazione di modelli cinematografici, i turisti moderni vi gettano monetine con la speranza di tornarvi.\nInizialmente il pozzo era detto \"\"Pozzo della Rocca\" in riferimento alla rocca o \"Fortezza dell'Albornoz\"\" situata vicino, al servizio della quale il pozzo stesso era stato costruito. \u00c8 solo in et\u00e0 ottocentesca che assunse l'attuale nome \"Pozzo di San Patrizio\", datogli dai frati del \"convento dei Serv\"i che si ispirarono alla nota leggenda del santo irlandese. Si credeva infatti che in Irlanda, in corrispondenza di una grotta senza fondo, situata sull'isolotto di \"Station island\" nel Lough Derg, si potesse raggiungere l'aldil\u00e0. La caverna simboleggiava la porta di accesso al Purgatorio, e solo dopo aver affrontando una serie di terribili prove per purificarsi dai propri peccati si raggiungeva la fine della grotta che rappresentava l'ingresso in Paradiso. \u00c8 proprio nei pressi di questa cavit\u00e0 che San Patrizio amava ritirarsi in preghiera. La caverna per questo ottenne l'appellativo di \"Purgatorio di San Patrizio\", ed il pozzo prese il nome del santo proprio perch\u00e9 fu utilizzato anch'esso come luogo di espiazione dei peccati e richiamava la discesa nelle profondit\u00e0 della caverna irlandese.\nCuriosit\u00e0.\n\"Pozzo di San Patrizio\" \u00e8 anche un'espressione utilizzata per riferirsi ad una riserva misteriosa e sconfinata di ricchezze. Secondo altri, con l'espressione \"\u00e8 come il pozzo di San Patrizio\" si intende qualcosa in cui si buttano risorse ed energie, ma inutilmente, perch\u00e9 non si riempie mai e non si riesce a trovarne la fine."}
{"id": "492913", "revid": "124322945", "url": "https://it.wikipedia.org/wiki?curid=492913", "title": "Raimundo Orsi", "text": " In Italia fu conosciuto anche come Raimondo Orsi.\nCaratteristiche tecniche.\nAla sinistra dotata di grande velocit\u00e0, pativa una scarsa forza fisica, mancanza cui sopperiva con un'affinata tecnica e una spiccata capacit\u00e0 nel dribbling, spesso preceduto da finte di corpo. Fu una delle prime ali, in Argentina, a non limitarsi esclusivamente a effettuare dei cross per il centravanti, ma a cercare anche la conclusione, accentrandosi con movimenti in diagonale; nel far ci\u00f2 era agevolato dalla sua velocit\u00e0 e dalla precisione del suo tiro, effettuato in prevalenza con il piede sinistro. Spettacolari anche i suoi gol direttamente da calcio d'angolo.\nCarriera.\nFece il suo esordio nel campionato argentino il 30 novembre 1919, contro l', vestendo la maglia dell', squadra nella quale milit\u00f2 sino al 1928. Venne convocato per la prima volta nella nazionale argentina nel 1924, ma solo nel 1927 ne divenne un titolare stabile; con l\"Albiceleste\" vinse in quell'anno il Campeonato Sudamericano in Per\u00f9 e disput\u00f2 in seguito il torneo olimpico di , arrivando a giocare la finale contro l', poi vincitore.\nFu probabilmente grazie alla vetrina olimpica che la famiglia Agnelli se ne invagh\u00ec e fece di tutto per portarlo alla . La trattativa fece scalpore: ci si trov\u00f2 di fronte a un chiassoso episodio di calciomercato, a causa della complessa contrattazione con il suo club di provenienza e in ragione dello stipendio offerto al giocatore, decisamente elevato per gli standard dell'epoca ( lire pi\u00f9 altre al mese, una Fiat 509 con tanto di autista personale, e una villa in collina). Inoltre il regolamento, in quell'anno, vietava il tesseramento di giocatori stranieri od oriundi, sicch\u00e9 Orsi pot\u00e9 scendere in campo solo all'inizio della stagione 1929-30. In Italia Orsi conferm\u00f2 la sua fama internazionale, diventando una delle colonne della plurivittoriosa Juventus degli anni 1930: coi \"Bianconeri\" collezioner\u00e0 177 presenze, realizzando ben 77 gol.\nIn linea con la politica spesso seguita dal regime fascista in quegli anni, Orsi fu ben presto naturalizzato e pot\u00e9 quindi giocare nella nazionale italiana: esord\u00ec con una doppietta contro il il 6 dicembre 1929 a Milano. Con la nazionale azzurra Orsi si laure\u00f2 campione del mondo nel 1934, nell'edizione della Coppa Rimet disputatasi in Italia, torneo nel quale sigl\u00f2 3 reti; questo successo inframezz\u00f2 le vittorie del 1930 e del 1935 nella Coppa Internazionale.\nFrattanto con la sua squadra di club, Orsi vinse quattro scudetti consecutivi tra il 1930-31 e il 1933-34; non pot\u00e9 formalmente fregiarsi del quinto e ultimo titolo del cosiddetto Quinquennio d'oro juventino, poich\u00e9 nell'aprile 1935 dovette improvvisamente lasciare Torino a stagione in corso per fare ritorno in patria, al capezzale della madre gravemente malata.\nQuello che pareva un add\u00eco solo temporaneo al calcio italiano, alla fine si trasformer\u00e0 in definitivo, sicch\u00e9 la sua attivit\u00e0 agonistica prosegu\u00ec in Sudamerica: gioc\u00f2 infatti ancora una stagione nella sua vecchia squadra, l'Independiente, per poi passare ai rivali del , ancora nel e infine nell'. Trasferitosi in Uruguay, nel 1938 contribu\u00ec alla vittoria del nel campionato di quell'anno, prima di concludere la sua carriera in Brasile dove, con il , vinse il campionato carioca del 1939. Curiosamente, nel 1936 Orsi aveva nuovamente vestito la maglia della nazionale argentina, disputando la sua tredicesima e ultima partita contro gli storici rivali uruguaiani.\nTra i giocatori oriundi, Orsi \u00e8 stato a lungo quello che pi\u00f9 volte ha vestito la maglia azzurra, superato solo settant'anni pi\u00f9 tardi da Mauro Germ\u00e1n Camoranesi. Con l'Italia mise a referto ben 35 presenze e 13 reti, la pi\u00f9 importante delle quali nella finale di Coppa Rimet contro la , il 10 giugno 1934 a Roma: con quella rete gli azzurri pareggiarono il vantaggio di Anton\u00edn Pu\u010d a 9 minuti dalla fine, e approdarono ai tempi supplementari dove Angelo Schiavio sanc\u00ec la vittoria italiana."}
{"id": "492920", "revid": "287204", "url": "https://it.wikipedia.org/wiki?curid=492920", "title": "Thrashcore", "text": "Il Thrashcore \u00e8 una variante pi\u00f9 veloce e pi\u00f9 aggressiva dell'hardcore punk nata negli USA all'inizio degli anni ottanta. Si tratta essenzialmente di una forma di hardcore punk pi\u00f9 rapida, ma differente da quest'ultimo soprattutto per il frequente utilizzo del blast beat e una strutturazione diversa dei riff, pi\u00f9 vicini al thrash metal che all'hardcore punk delle origini. I gruppi thrashcore trattano principalmente di antimilitarismo e ribellione giovanile, in linea con la maggior parte delle band hardcore, e sono talvolta collegati alla cultura degli skaters.\nAmbiguit\u00e0 del termine.\nIl thrashcore \u00e8 spesso confuso con il crossover thrash e talvolta anche con il thrash metal, in parte perch\u00e9 alcuni tra i principali gruppi crossover, come i Dirty Rotten Imbeciles, iniziarono la propria carriera come band thrashcore. Il termine thrashcore \u00e8 relativamente recente, e risale probabilmente al 1993. Nei primi anni ottanta il termine \"thrash\" era semplicemente un sinonimo di hardcore, come \u00e8 evidenziato dalla compilation \"New York Thrash\", ma in seguito fu usato per definire lo stile hardcore pi\u00f9 rapido e aggressivo di gruppi come i D.R.I., poco prima che si spostassero verso il crossover. Il fatto che il termine \"thrashcore\" sia stato utilizzato anche per definire gruppi metalcore influenzati dal thrash metal ha creato ancora maggiore confusione.\nStoria.\nGli inizi.\nCos\u00ec come i gruppi hardcore punk si differenziavano dall'ondata punk precedente per via della rapidit\u00e0 e dell'aggressivit\u00e0 della propria musica, le band suonavano a tempi rapidissimi che avrebbero reso ancora pi\u00f9 radicali i cambiamenti portati dall'hardcore. Questi gruppi si svilupparono in parallelo alle scene street punk e d-beat britanniche, venendone talvolta influenzati. Tra questi precursori del genere si facevano notare Cryptic Slaughter, Dirty Rotten Imbeciles, Septic Death e Siege, oltre a gruppi non statunitensi come gli inglesi Electro Hippies, gli olandesi L\u00e4rm, gli italiani Raw Power e Warhead e i giapponesi S.O.B.. In seguito molti di questi introdussero elementi thrash metal nella propria musica, contribuendo alla nascita del crossover thrash.\nPower violence.\nUn'ulteriore evoluzione del thrashcore fu la scena power violence, nata come reazione statunitense alla scena grindcore britannica. Tuttavia i gruppi power violence si consideravano distinti dal grindcore, dal momento che molti degli esponenti di quel genere si spostavano verso il death metal al tempo popolare nell'underground di Florida, Svezia e Brasile. Altre fonti di ispirazione del genere furono crust punk, youth crew e noise rock.\nRevival.\nGli anni novanta portarono ad un revival dello stile originale, dal momento che gruppi power violence o grindcore iniziarono a tornare alle proprie radici musicali, ossia al thrashcore stesso. Questo revival \u00e8 talvolta chiamato \"bandanna thrash\" perch\u00e9 molti degli esponenti portano questo accessorio. Tra i gruppi protagonisti degli anni novanta si segnalano Code 13, MK-ULTRA, Guyana Punch Line, What Happens Next?, R.A.M.B.O., Vitamin X, Vivisick e Voorhees. Questi complessi spesso traggono grande ispirazioni da movimenti hardcore degli anni ottanta come straight edge, anarcho-punk, youth crew e crust punk.\nIn seguito, in anni pi\u00f9 recenti, si formarono altre formazioni, come Limp Wrist, associati al queercore, e Das Oath."}
{"id": "492921", "revid": "767487", "url": "https://it.wikipedia.org/wiki?curid=492921", "title": "Silvano Sabbadini", "text": "Biografia.\n\u00c8 stato autore di apprezzate traduzioni dei maggiori poeti britannici, tra cui Eliot, John Keats, e Shakespeare, curandone al contempo prefazione e note. Si \u00e8 distinto nell'impresa difficile di rendere in italiano le sonorit\u00e0 della poesia in lingua inglese. Le sue traduzioni in versi riportano colori e immagini particolarmente fedeli nell'intento e nelle suggestioni, pur mantenendo sempre un linguaggio moderno e accessibile."}
{"id": "492922", "revid": "110157", "url": "https://it.wikipedia.org/wiki?curid=492922", "title": "Margareten", "text": "Margareten () \u00e8 il quinto distretto di Vienna, in Austria."}
{"id": "492928", "revid": "34119", "url": "https://it.wikipedia.org/wiki?curid=492928", "title": "Mma", "text": ""}
{"id": "492929", "revid": "124602359", "url": "https://it.wikipedia.org/wiki?curid=492929", "title": "Luis Monti", "text": "Ritenuto uno dei massimi esponenti della disciplina a livello mondiale durante il periodo interbellico, era soprannominato \"doble ancho\", cio\u00e8 \"armadio a due ante\" per via della sua robustezza e forza fisica.\nBiografia.\nLa famiglia Monti.\nLuis Monti nacque a Buenos Aires da genitori nati in Romagna.\nLa sua era una famiglia di calciatori: il fratello Enrique ha giocato nell'Hurac\u00e1n, nel San Lorenzo e nel Porvenir, prima di ritirarsi nel 1929, e lo zio Juan ha militato tra le fila di San Lorenzo e General Mitre fino al 1920 e ha successivamente ricoperto ruoli dirigenziali nel club di Almagro. Altri parenti calciatori, seppur di minor rilevanza, sono i cugini Antonio, che ha militato in San Lorenzo e Colegiales, Eusebio, che ha giocato nel Banfield e nello Sportivo Palermo, Luis Pedro, che ha vestito le maglie di Alvear, Platense ed Estudiantes, e Mario, che ha giocato nel San Lorenzo e nel Nueva Chicago.\nDopo il ritiro.\nNel 1950 torn\u00f2 a vivere in Argentina, a Buenos Aires, collaborando con l'Hinduclub della citt\u00e0.\nNel luglio 1953 fu protagonista di un fatto di cronaca: un truffatore di Rosario, specializzato in frodi ai danni di piccoli industriali, fu arrestato. Non avendo documenti d'identit\u00e0, afferm\u00f2 di essere Luisito Monti, e a dimostrazione di ci\u00f2 mostr\u00f2 ai poliziotti una cicatrice che sarebbe il segno di un calcio dato da un giocatore inglese nella gara nota come battaglia di Highbury. Il vero Monti, chiamato a testimoniare, fu scagionato e il truffatore fu incarcerato.\nNel giugno 1978 ricevette la visita della nazionale italiana, impegnata nel mondiale.\nMor\u00ec per un arresto cardiaco il 9 settembre 1983 nella sua casa a Escobar, sobborgo della capitale argentina.\nCaratteristiche tecniche.\nGiocatore.\nGiocava nel ruolo di difensore centrale o centromediano, capace di svariare sul fronte difensivo. Monti era un campione noto per giocare in modo molto duro, tanto da essere soprannominato \"il macellaio\" dopo il Mondiale 1930.\nCentrosostegno, rivel\u00f2 negli anni argentini \u00abla vocazione al doppio compito di spietato francobollatore del centravanti e primo motore del gioco\u00bb. Carlo Felice Chiesa lo ha descritto \u00abFisicamente massiccio, dotato di una naturale predisposizione al \"tackle\" [...]. La durezza dei suoi interventi era proverbiale, come la sua resistenza al dolore\u00bb.\nVittorio Pozzo ne apprezzava \u00abmodo di servire le ali, in linea diretta, con traversoni di quaranta o pi\u00f9 metri, bassi o a mezza altezza, che facevano aprire tanto d'occhi\u00bb. Il \"Dizionario biografico enciclopedico\" ribadisce la sua funzione di \u00abmotore del gioco\u00bb nella descrizione dell'Italia campione mondiale del 1934 e 1938: \u00ab[Monti] accoppia terrificanti durezze nelle chiusure difensive alla qualit\u00e0 dei lunghi rilanci precisi al millimetro con cui arriva il gioco offensivo [...]; \u00e8 il vertice arretrato di un triangolo con i due interni [Meazza e Ferrari], che collaborano alla costruzione pi\u00f9 che far parte del quintetto offensivo\u00bb.\nCarriera.\nGiocatore.\nClub.\nArgentina.\nFu uno dei tanti giocatori oriundi che nel primo dopoguerra vestirono la maglia della nazionale italiana. Dopo aver svolto numerosi mestieri, tra cui il pastaio a Tigre, inizi\u00f2 a giocare al General Mitre.\nNel 1921, sollecitato dallo zio Juan, si trasfer\u00ec all'Hurac\u00e1n, dove rimase per una sola stagione. L'anno dopo pass\u00f2 al CA Palermo e poi al San Lorenzo. Nel club di Almagro visse il periodo pi\u00f9 florido della sua carriera in Argentina, segnando 40 gol in 202 partite di campionato nel corso di nove stagioni.\nContinu\u00f2 per\u00f2 a giocare, parallelamente, anche in altre squadre, giacch\u00e9 la presenza di due federazioni, AAF e AAm, permetteva ai giocatori di partecipare a due campionati contemporaneamente.\nJuventus.\nSi trasfer\u00ec in Italia nel luglio 1931, voluto alla Juventus da Raimundo Orsi, grazie alla mediazione del procuratore Rava; si fece pagare cinquemila dollari americani al mese, pi\u00f9 una casa nei pressi di Torino. In maglia bianconera vinse ben quattro scudetti consecutivi, divenendo uno dei maggiori artefici del cosiddetto \"Quinquennio d'oro\" vissuto dalla squadra piemontese nella prima met\u00e0 degli anni 1930. Collezion\u00f2 con la \"Vecchia Signora\" 263 presenze realizzando 22 gol, 19 dei quali in Serie A.\nLa carriera italiana non era cominciata per\u00f2 bene: dopo aver debuttato con una rete nella gara contro la Pro Patria, a causa della sua mancanza di forma che lo portava a essere in sovrappeso di 15 chili decise autonomamente di restare fuori squadra per mettersi a dieta con esercizi fisici. Ogni giorno infatti correva con addosso tre maglioni di lana lungo il viale Stupinigi, seguendo una dieta sotto la guida del massaggiatore Guido Angeli. Conserv\u00f2 quest'abitudine anche dopo il dimagrimento, alzandosi presto e correndo sei giri di campo con il maglione allo stadio.\nDopo la fine del recupero, durato due settimane, divenne titolare sino alla fine del campionato, nel quale gioc\u00f2 29 partite segnando due gol. Monti non volle aumenti salariali, nonostante le proposte della dirigenza, affermando che \u00abIl contratto \u00e8 quello e voglio rispettarlo\u00bb Durante una tourn\u00e9e con il club bianconero, fu protagonista di uno scandalo: per passatempo aveva rubato un antico veliero dalla hall dell'albergo parigino in cui alloggiava; fu costretto a restituire il maltolto giusto in tempo per evitare ulteriori polemiche.\nSi ritir\u00f2 dal calcio professionistico nel 1938, a trentasette anni, dopo un grave infortunio. In seguito, tra il 1938 e il 1947 gioc\u00f2 amatorialmente in alcuni club francesi, spagnoli, svizzeri, tedeschi, austriaci e jugoslavi.\nNazionale.\nArgentina.\nCentrosostegno massiccio ed efficace, esord\u00ec con la nazionale argentina nell'agosto 1924, disputando il torneo olimpico di e conquistando il secondo posto al in Uruguay: qui, il gol su punizione che segn\u00f2 all'81' della gara vinta 1-0 contro la \u00e8 passato alla storia come la prima marcatura di un calciatore argentino della storia dei campionati mondiali, nonch\u00e9 la prima in assoluto su calcio piazzato nella rassegna iridata.\nNella fase a gironi del mondiale urugiaiano, nella sfida contro il , fu continuamente strattonato da un avversario a tal punto che si rifiut\u00f2 di giocare la successiva gara contro gli ; i compagni di squadra furono costretti a chiamare una delegazione da Buenos Aires, che dopo giorni di trattative lo convinse a tornare sui suoi passi.\nSecondo indiscrezioni, suffragate dalla testimonianza di Francisco Varallo, inizialmente Monti si rifiut\u00f2 di giocare anche la finale contro i padroni di casa dell' poich\u00e9 minacciato di morte da due mafiosi siciliani, Marco Scaglia e Luciano Benetti, legati al regime fascista all'epoca al potere in Italia; alla fine fu convinto a scendere in campo ma, per il timore, rimase in ombra per tutta la gara.\nItalia.\nGrazie ai suoi avi emiliani pot\u00e9 giocare, fin dal dicembre 1932, con la nazionale azzurra, con cui totalizz\u00f2 diciotto presenze e un gol, conquistando il titolo mondiale del 1934 agli ordini di Vittorio Pozzo. Un'altra indiscrezione afferma che Monti fu ancora una volta minacciato di morte: si dice infatti che avesse ricevuto da Mussolini una lettera che diceva: \u00ab[...] siete gli artefici del vostro destino. Se vincete bene, se perdete, che Dio vi aiuti!\u00bb.\nMonti divenne cos\u00ec il primo e, sinora, unico giocatore ad aver disputato due finali mondiali con due casacche differenti.\nPat\u00ec un pesante infortunio di gioco nella gara contro l'Inghilterra disputata il 14 novembre 1934 e passata alla storia come \"Battaglia di Highbury\". Sub\u00ec un duro pestone che gli frattur\u00f2 l'alluce dal centravanti inglese Drake. Nonostante ci\u00f2 Monti non volle abbandonare il campo, restando inutilizzabile all'ala. Nell'intervallo fu convinto da un medico ad andare all'ospedale, rimanendo a lontano dai campi da gioco per quasi un anno. Nonostante questo, la sua carriera continu\u00f2 in nazionale sino al 1936.\nAllenatore.\nSubito dopo il ritiro ottenne l'incarico di allenatore alla , ottenendo il dodicesimo posto in campionato.\nIl 28 gennaio 1942 diviene l'allenatore della Juventus al posto di Giovanni Ferrari, portando la societ\u00e0 bianconera al sesto posto in Serie A e, soprattutto, alla vittoria della sua seconda Coppa Italia. Nello stesso anno approda al in Serie C, riuscendo a ottenere la promozione in Serie B.\nNell'agosto del 1945 approda alla neonata Fossanese, concludendo la Serie C al sesto posto. L'anno dopo \u00e8 all'Atalanta, che conclude la stagione al nono posto. Rimarr\u00e0 sulla panchina nerazzurra fino al 24 novembre, giorno del suo esonero. Nel 1947 allena il Vigevano in Serie B, ma alla fine della stagione la squadra viene retrocessa.\nIl 22 luglio dello stesso anno ritorn\u00f2 in Argentina, a bordo del piroscafo \"Ravello\", con l'intenzione di smettere di allenare. Pochi mesi dopo viene per\u00f2 ingaggiato dall'. Vive l'ultima esperienza da allenatore al , che conclude la Serie B al nono posto.\nStatistiche.\nPresenze e reti nei club.\n\"Nota bene: Negli anni 1910 e 1920 in Argentina c'erano due federazioni calcistiche indipendenti le quali organizzavano due campionati indipendenti: l'Asociaci\u00f3n Amateurs de Football e l'Asociaci\u00f3n Argentina de Football. I calciatori quindi potevano essere tesserati per due societ\u00e0 diverse contemporaneamente, a condizione che un club militasse nell'AAm e l'altro nell'AAF.\""}
{"id": "492930", "revid": "72396", "url": "https://it.wikipedia.org/wiki?curid=492930", "title": "Riduzione del trasporto inquinante", "text": "La riduzione del trasporto inquinante \u00e8 una strategia per ridurre l'impatto sull'ecosistema delle attivit\u00e0 umane, e per migliorare la qualit\u00e0 di vita dell'individuo, agendo in particolare sul fattore trasporti.\nMotivazioni globali.\nLa riduzione del trasporto inquinante \u00e8 opportuna per la collettivit\u00e0 per le seguenti ragioni:\nMotivazioni individuali.\nLa riduzione del trasporto inquinante \u00e8 opportuna per l'individuo per le seguenti ragioni:\nStrategie.\nPer quanto esista un certo progresso tecnologico nella direzione del miglioramento dei mezzi di trasporto, risulta opportuno anche ridurre la quantit\u00e0 di trasporto inquinante utilizzato.\nScelte individuali.\nI suggerimenti presenti in questo elenco sono scelte che ciascuno pu\u00f2 fare individualmente, senza che sia necessario alcun intervento regolatorio per incentivarle. Alcune di queste scelte sono impegnative, perch\u00e9 possono impattare anche seriamente sull'organizzazione della vita di chi le fa. Come tali, non sempre sono possibili ed hanno in genere delle controindicazioni. \nOltre alla coscienza ambientale, molti trovano vantaggioso ridurre l'utilizzo del trasporto, ed in particolare di quello motorizzato individuale, anche perch\u00e9 ne traggono vantaggi diretti ed immediati, in termini di risparmio economico e di miglioramento della qualit\u00e0 della vita. \nQuesti fattori possono arrivare a controbilanciare gli svantaggi derivanti dalle scelte che si fanno.\nAd esempio, cambiare lavoro per avvicinarsi alla propria abitazione (o traslocare per avvicinarsi al luogo di lavoro) pu\u00f2 comportare una riduzione di reddito e/o dei costi, che per\u00f2 sar\u00e0 almeno parzialmente controbilanciata dai risparmi economici e di tempo che conseguono dalla riduzione delle percorrenze quotidiane.\nPerch\u00e9 abbiano un impatto positivo sull'ecosistema, sarebbe necessario che fossero fatte proprie da fette consistenti della popolazione.\nPolitiche.\nLeve economiche.\nUno Stato che volesse incentivare i cittadini a tenere comportamenti meno dannosi per l'ecosistema potrebbe riversare sugli utilizzatori del trasporto i costi esterni relativi. Tra i costi esterni del trasporto si possono individuare:\nNaturalmente, una strategia di disincentivazione delle scelte individuali che comportano costi per la comunit\u00e0 \u00e8 efficace a patto che esistano alternative efficaci al trasporto individuale, ad esempio in termini di trasporto pubblico.\nUn'altra possibile strategia \u00e8 favorire le scelte individuali che riducono il consumo di trasporto inquinante, e di conseguenza sgravano la comunit\u00e0 dei suoi costi esterni. \nQuesto pu\u00f2 essere ottenuto ad esempio migliorando il trasporto pubblico e le infrastrutture per la mobilit\u00e0 individuale non inquinante, tassando gli autoveicoli sulla base del loro consumo di carburante e di spazio e della produzione di inquinanti.\nIniziative dirette.\nAlcune scelte che andrebbero nella direzione della riduzione del trasporto inquinante, per la dimensione degli interventi che comportano, sono di diretta competenza dei decisori politici:"}
{"id": "492935", "revid": "2076670", "url": "https://it.wikipedia.org/wiki?curid=492935", "title": "Dpkg", "text": "dpkg (abbreviazione di \"Debian package\") \u00e8 il componente base del sistema di gestione dei pacchetti della distribuzione GNU/Linux Debian, creato da Ian Murdock nel 1993.\nCaratteristiche.\ncodice_1 \u00e8 simile a RPM, in quanto \u00e8 usato per installare, disinstallare ed ottenere informazioni sui pacchetti .deb. codice_1 per\u00f2 \u00e8 un tool di cosiddetto \"basso livello\" in quanto non risolve le dipendenze dei pacchetti; allo scopo venne sviluppato l'Advanced Packaging Tool APT, che pu\u00f2 essere usato anche per scaricare pacchetti da computer remoti e per gestire complesse relazioni tra pacchetti.\nDebian offre inoltre il programma codice_1, come pure molti altri, necessari per il funzionamento del gestore di pacchetti. Tra i principali programmi vi sono codice_4, codice_5 e codice_6. Sono anche inclusi programmi come codice_7 e codice_8 (ora sviluppato e distribuito a parte).\nIl pacchetto \"dpkg-dev\" invece comprende numerosi strumenti come descritto in seguito.\nUtilizzo.\nPer installare un pacchetto, si utilizza la seguente sintassi:\n dpkg -i &lt;nome pacchetto(file)&gt;.deb\nPer disinstallarlo, invece, si utilizza:\n dpkg -r &lt;nome pacchetto&gt;\nPer ulteriori dettagli si consiglia di consultare il manuale direttamente dalla shell di Linux (digitando codice_9).\nLa compilazione.\nI pacchetti debian sono solitamente costruiti da \"dpkg -b,\" che legge vari files per acquisire le necessarie informazioni per la compilazione. Questi file si trovano nella sotto-directory \"debian\".\nVi sono quattro file necessari. Il file \"copyright\" contiene la licenza. Il file \"control\" contiene il nome del pacchetto, la sua descrizione e le dipendenze. Il file \"rules\" \u00e8 un Makefile che contiene le regole su come compilare un pacchetto debian. Si fa spesso riferimento in questo file a pacchetti appartenenti alla suite debhelper.\nInoltre, alcuni pacchetti comprendono parti del CDBS per semplificare il file \"rules\". Infine vi \u00e8 il file \"changelog\", che contiene la cronologia delle modifiche del pacchetto. Possono essere presenti anche altri file, per ulteriori funzionalit\u00e0.\nUna volta compilato il pacchetto debian, pu\u00f2 essere controllato per problemi comuni grazie allo strumento lintian.\nStrumenti.\nDebian ha una serie di strumenti che possono essere usati per la compilazione di un pacchetto:\nAltri strumenti utili per la gestione dei pacchetti .deb sono: codice_10, codice_11, codice_12, codice_13."}
{"id": "492939", "revid": "2040110", "url": "https://it.wikipedia.org/wiki?curid=492939", "title": "Backlink", "text": "Un link entrante o collegamento entrante (in inglese backlink, abbreviato in \"BL\") \u00e8 un collegamento ipertestuale che punta a una determinata pagina web. Esso viene chiamato anche con i nomi di \"incoming link\", \"inbound link\", \"inlink\", o \"inward link\".\nTipologie di backlink.\nCi sono diversi tipi di backlink, che variano per influenza sul ranking dei siti collegati e per scopo.\nPossiamo distinguere i backlink di tipo:\nrel=\"nofollow\"\ned \u00e8 stato introdotto per contrassegnare i link che non devono passare PageRank, anche se dal 2019 Google ha affermato che \"Google nel 2019 continuer\u00e0 a ignorare i collegamenti nofollow ai fini della scansione e dell'indicizzazione, ma questo comportamento rigoroso cambier\u00e0 il 1\u00bamarzo 2020, quando Google inizier\u00e0 a trattare gli attributi nofollow come \"suggerimenti\", il che significa che potr\u00e0 scegliere di scansionarli o meno\". Questa modifica ha cambiato la concezione comune verso i link nofollow e suggerito una possibile introduzione dei link nofollow come ulteriore elemento che pu\u00f2 passare PageRank.\nrel=\"sponsored\"\n\u00c8 stato introdotto da Google per contrassegnare i link inseriti a seguito di pagamento o sponsorizzati, e ipoteticamente anche i link di affiliazione, anche se non esplicitamente dichiarato. Se non contrassegnati, questi link corrispondono a una violazione delle linee guida per webmaster di Google, considerati come schema di link penalizzabile che pu\u00f2 quindi danneggiare il posizionamento del sito sul motore di ricerca. L'inserimento di questo link previene il rischio di una eventuale penalizzazione manuale da parte di Google. L'utilizzo di link sponsored pu\u00f2 essere anche sostituito con l'uso dei normali link nofollow, in quanto non permettono la manipolazione di PageRank e quindi allo stesso modo dei link sponsored non corrispondono a manipolazione del PageRank, anche se viene raccomandato l'uso del link sponsored.\nrel=\"ugc\"\ne viene consigliato per contrassegnare i link generati dagli utenti, tra cui commenti e post nei forum. La mancata assegnazione dell'attributo ugc non comporta penalizzazioni in quanto non rientra tra i link ottenuti tramite pagamenti e in generale agli schemi di link.\nAnalizzare i backlink.\nPer analizzare i backlink si possono usare i comandi di google e, in particolare, il comando \"link:\" che permette di visualizzare i \"BL\" che puntano ad una determinata pagina web. Il risultato del comando \u00e8 sempre molto approssimativo: per un'analisi pi\u00f9 approfondita bisogna utilizzare Google Search Console ed essere proprietari verificati di un sito. Anche in questo caso per\u00f2 i risultati sono spesso parziali e non \u00e8 detto che Google Search Console riesca ad identificare tutti i link che puntano verso un determinato sito web.\nSolitamente infatti, per avere risultati pi\u00f9 accurati, vengono utilizzati in supporto a Google Search Console una serie di tool SEO esterni, che permettono di integrare ulteriormente la propria analisi dei backlink in entrata verso un sito web. \n\u00c8 possibile ottenere i backlink da diversi tipi di domini. Pi\u00f9 il \"PageRank\" \u00e8 alto, pi\u00f9 l'impatto del backlink avr\u00e0 effetto sul link di riferimento. I domini .gov e .edu sono quelli con maggior priorit\u00e0 a livello di indicizzazione.\nL'attivit\u00e0 di ricerca e creazione di backlink \u00e8 chiamata link building. La link building \u00e8 una strategia che consiste nella creazione di una serie di link che da siti e blog esterni puntano verso il proprio blog o sito web e che ha lo scopo di accrescere la credibilit\u00e0 e l\u2019autorit\u00e0 di un sito web o di un blog.\nPopolarit\u00e0 delle pagine e backlink.\nI \"backlink\" svolgono un ruolo di primaria importanza nel calcolo della popolarit\u00e0 di una pagina web, meglio nota come \"link popularity\" (o \"LP\") ed in particolare vengono sfruttati dai motori di ricerca all'interno degli algoritmi che generano la SERP.\nI backlink in passato si valutavano per quantit\u00e0, dall'arrivo dell'algoritmo Penguin invece i link vengono valutati per la loro qualit\u00e0 e pertinenza. Risulta importante avere un profilo di backlink di qualit\u00e0 rimuovendo invece i backlink poco attinenti o provenienti da siti poco attendibili.\nUn aspetto importante dei \"backlink\" \u00e8 l'anchor text, ovvero il testo che punta alla pagina di destinazione. Si consiglia di mantenere un profilo di backlink il pi\u00f9 naturale possibile, evitando \"anchor text\" troppo focalizzate su parole chiave di conversione. La maggior parte dei backlink dovrebbe usare anchor text legato al nome del sito (anchor text brand), e solo in minima parte le parole chiave dei servizi o prodotti venduti (anchor text transazionale). Il rischio \u00e8 di ricevere una penalizzazione di Google Penguin perdendo quindi il \"ranking\" legato alla parola chiave in anchor text."}
{"id": "492940", "revid": "3763", "url": "https://it.wikipedia.org/wiki?curid=492940", "title": "Mighty Ducks of Anaheim", "text": ""}
{"id": "492941", "revid": "599013", "url": "https://it.wikipedia.org/wiki?curid=492941", "title": "Umberto Del Core", "text": "Carriera.\nCresce nel Bisceglie e si afferma giocando nel Campionato Nazionale Dilettanti con l'Altamura e la Renato Curi Angolana. Dopo un biennio al Tricase passa all' in Serie B, categoria in cui non riesce a esordire perch\u00e9 viene presto ceduto al e poi al per un triennio. Nell'ultimo anno con i rossoneri incontra Pasquale Marino, che, la stagione successiva, lo allena anche all', con cui Del Core esordisce in Serie B.\nMarino nel 2005-2006 passa al Catania, e con s\u00e9 porta Gionatha Spinesi, Roberto De Zerbi e Del Core. Il 28 maggio 2006 segna il gol del 2-1 contro l'AlbinoLeffe che significa per il Catania la promozione diretta in Serie A. Dopo aver giocato 11 gare nella massima serie (di cui due da titolare), a gennaio 2007 viene ceduto in compartecipazione al insieme a Maurizio Anastasi, ritornando in Serie B. Nella squadra romagnola \u00e8 titolare e segna una rete, ininfluente ai fini del risultato, nel derby con il Bologna. Il Cesena a giugno cede la propria met\u00e0 del cartellino al Catania.\nNel 2007-2008 il giocatore fa parte dell'organico del , con il quale svolge il ritiro precampionato e con il quale si appresta ad iniziare il secondo campionato di Serie A agli ordini dell'allenatore Silvio Baldini, quando, il 31 agosto viene ceduto al Foggia. Durante il mercato invernale della stagione 2008-2009 si trasferisce dal Foggia al , dove firma un contratto triennale, che si conclude nell'estate 2010, a causa dell'estromissione dei \"grifoni\" dal calcio professionistico.\nNel mese di ottobre 2010 firma un contratto con l'Andria in Lega Pro Prima Divisione. Nella stagione 2010-2011 segna 4 reti contribuendo alla salvezza dell'Andria che rimane in Prima Divisione e viene confermato anche per il 2011-2012.\nPer la stagione 2012-2013 passa al ."}
{"id": "492956", "revid": "16066", "url": "https://it.wikipedia.org/wiki?curid=492956", "title": "Ville romane", "text": ""}
{"id": "492963", "revid": "14480", "url": "https://it.wikipedia.org/wiki?curid=492963", "title": "Backlinks", "text": ""}
{"id": "492968", "revid": "90900", "url": "https://it.wikipedia.org/wiki?curid=492968", "title": "Basic life support", "text": ""}
{"id": "492970", "revid": "729019", "url": "https://it.wikipedia.org/wiki?curid=492970", "title": "Aeroporto di Belfast-Aldergrove", "text": "LAeroporto di Belfast-Aldergrove (IATA: BFS, ICAO: EGAA), pi\u00f9 conosciuto come Aeroporto Internazionale di Belfast, \u00e8 un aeroporto localizzato a circa 24 chilometri (15 miglia) a ovest di Belfast in Irlanda del Nord. \nIl traffico di passeggeri dell'aeroporto ammonta a oltre 4,5 milioni (il 2,1% dei passeggeri di tutti gli aeroporti del Regno Unito) nel 2009 (aumentato di oltre il 50% rispetto ai 1,7 milioni del 2000). Il Belfast International \u00e8 al 12\u00ba posto tra quelli del Regno Unito e primo dell'Irlanda del Nord.\nDalle sue piste si effettuano sia voli di linea transatlantici verso New York, Toronto e Vancouver, sia voli alla volta delle maggiori citt\u00e0 europee. Vengono anche effettuati voli charter per l'Africa, il Nord America, i Caraibi ed alcune destinazioni europee.\nDall'Italia voli diretti sono previsti da Verona, Milano e Napoli.\nNell'aeroporto \u00e8 presente anche una base della RAF, con la quale vengono condivise le piste."}
{"id": "492971", "revid": "2199916", "url": "https://it.wikipedia.org/wiki?curid=492971", "title": "Agfa-Gevaert", "text": "Agfa-Gevaert N.V. \u00e8 una multinazionale nata dalla fusione tra l'azienda tedesca \"Agfa AG\" e l'azienda belga \"Gevaert Photo-Producten N.V.\", che progetta, realizza e distribuisce prodotti analogici e digitali e sistemi per la produzione, elaborazione e riproduzione di immagini. La sede principale \u00e8 a Mortsel, in Belgio.\nLa storia.\nL'Agfa fu fondata nel 1867 a Rummelsburg, presso Berlino, da Paul Mendelssohn Bartholdy, figlio del compositore Felix Mendelssohn, e da Carl Alexander von Martius.\nNel 1873 prese il nome di \"Aktien-Gesellschaft f\u00fcr Anilin-Fabrikation\", il cui acronimo \u00e8 AGFA. L'azienda produce inizialmente prodotti chimici per il trattamento delle pellicole fotografiche. Nel 1880 entra a far parte della societ\u00e0 \"Franz Oppenhaim\", che nel 1909 avrebbe creato a Wolfen la \"Agfa Film Company\".\nNel 1925 l'Agfa inizia a produrre macchine fotografiche per la Bayer, l'anno successivo esce la prima fotocamera con il suo marchio, l\"'Agfa Standard\". La produzione di apparecchi fotografici prosegue fino al 1983.\nLa Gevaert nasce nel 1890 ad Anversa, in Belgio, dove \"Lieven Gevaert\" produce carta per fotografie. Quattro anni dopo, con l'aiuto finanziario di \"Armand Seghers\", Gevaert fonda la \"L.Gevaert &amp; Cie\".\nNel 1925, in relazione al rafforzamento dell'industria chimica tedesca, l'Agfa entra a far parte di IG Farben (abbreviazione di Interessen-Gemeinschaft Farbenindustrie AG), che fu un gruppo di aziende tedesche legato in seguito ai crimini di guerra nazisti e all'Olocausto.\nNel 1952 Agfa costruisce reflex e fotocamere compatte per l'azienda russa Zenit.\nIl 1\u00ba luglio 1964 Agfa e Gevaert si uniscono. Nascono due nuove societ\u00e0: la \"Agfa-Gevaert AG\", con sede Leverkusen in Germania, e la \"Gevaert-Agfa N.V.\", con sede a Mortsel in Belgio.\nOggi Agfa si occupa di tecnologie legate all'imaging con tre settori principali: \"Agfa Graphics\", \"Agfa HealthCare\", e \"Agfa Materials\". Ha organizzazioni di vendita in 40 paesi, rappresentanze in altri 120 e 13.565 dipendenti nel mondo. Agfa ha impianti di produzione in dieci paesi, tra cui Belgio, Germania, Inghilterra, Francia, Italia, Stati Uniti e Cina.\nL'Agfa Italia nasce nel 1925 come \"Agfa S.p.A.\". Nel 1965, dopo la fusione tra Agfa e Gevaert, assume l'attuale denominazione \"Agfa-Gevaert S.p.A\".\nAttualmente i prodotti foto e video (fotocamere e videocamere digitali, pellicole, televisori LCD e altro) vengono realizzati dalla \"AgfaPhoto Holding GmbH\" di Leverkusen (Germania).\nDal 2014 L'Agfa ritorna con la riproduzione di pellicole super 8 mm, 16 mm.\nProdotti fotografici e cinematografici Agfa.\nPellicole fotografiche.\nPellicole in bianco e nero:\nPellicole invertibili a colori:\nPellicole negative a colori:\nCuriosit\u00e0.\nTra i prodotti chimici preparati dall'Agfa per il trattamento delle pellicole, il pi\u00f9 famoso \u00e8 stato il \"Rodinal\", commercializzato per 105 anni, dal 1892 al 1997. In realt\u00e0 AGFA produce ancora il Rodinal (con una formulazione identica a quella storica) sotto il nome commerciale di R09.\nNegli anni 80 \u00e8 stato sponsor dell'Udinese Calcio."}
{"id": "492973", "revid": "2176804", "url": "https://it.wikipedia.org/wiki?curid=492973", "title": "Fricativa labiodentale sorda", "text": "La fricativa labiodentale sorda \u00e8 una consonante molto frequente in numerose lingue, che in base all'alfabeto fonetico internazionale \u00e8 rappresentata col simbolo [f].\nNell'ortografia della lingua italiana, tale fono \u00e8 reso con la lettera F.\nCaratteristiche.\nLa consonante fricativa labiodentale sorda presenta le seguenti caratteristiche:\nNella fonologia generativa tale fonema \u00e8 formato dalla sequenza dei tratti: +consonantico, -nasale, -compatto, +grave, -sonoro, +continuo.\nIn italiano.\nIn lingua italiana, \u00e8 un fonema, e si oppone, ad esempio, sia alla fricativa labiodentale sonora sia all'occlusiva bilabiale sorda ; un esempio di tale suono si trova nella parola \"fino\" .\nAltre lingue.\nFrancese.\nIn lingua francese tale fono \u00e8 reso con la grafia oppure con il digramma :\nSpagnolo.\nIn lingua spagnola tale fono \u00e8 reso con la grafia :\nInglese.\nIn lingua inglese tale fono \u00e8 reso con la grafia oppure con il digramma o ancora con :\nTedesco.\nIn lingua tedesca tale fono \u00e8 reso con la grafia o oppure con il digramma :\nCeco.\nIn lingua ceca tale fono \u00e8 reso con la grafia :\nPolacco.\nIn lingua polacca tale fono \u00e8 reso con la grafia o (solo in fin di parola o accanto a consonante sorda): \nGreco.\nIn lingua greca moderna tale fono \u00e8 reso o nell'alfabeto greco:\nRusso.\nIn lingua russa tale fono \u00e8 reso \u043e (solo in fin di parola o seguita da consonante sorda) nell'alfabeto cirillico:\nEbraico.\nIn lingua ebraica tale fono \u00e8 un allofono della occlusiva bilabiale sorda , di cui rappresenta la realizzazione dopo vocale.\nArabo.\nIn lingua araba:"}
{"id": "492974", "revid": "1318658", "url": "https://it.wikipedia.org/wiki?curid=492974", "title": "Nazionale di calcio della Nuova Zelanda", "text": "La nazionale di calcio della Nuova Zelanda \u00e8 la rappresentativa calcistica maggiore della Nuova Zelanda ed \u00e8 posta sotto l'egida della locale federazione nota come New Zealand Football.\nLa divisa completamente bianca della nazionale neozelandese prende spunto da quella inglese ed \u00e8 in contrasto con quella totalmente nera della nazionale di rugby (gli \"All Blacks\"). Non a caso, il soprannome di questa rappresentativa \u00e8 \"All Whites\". Il bianco fu scelto perch\u00e9 il nero non poteva essere usato, in quanto in passato riservato agli arbitri.\nLa Nuova Zelanda ha raggiunto per due volte la fase finale della Coppa del mondo: nell'edizione spagnola del 1982, in cui perse malamente tutte e tre le partite disputate, e in quella sudafricana del 2010, dove ottenne altrettanti pareggi, risultando al termine del torneo, malgrado l'eliminazione al primo turno, l'unica nazionale imbattuta nella rassegna.\nLa Nuova Zelanda si \u00e8 battuta frequentemente con l' nella Coppa d'Oceania, il campionato riservato alle nazionali della confederazione calcistica dell'Oceania (OFC). Gli \"All Whites\" hanno vinto cinque volte questa competizione (record): nel 1973, nel 1998, nel 2002, nel 2008 e nel 2016. Dall'edizione del 2008 i neozelandesi non si sono trovati pi\u00f9 opposti alla rivale storica, in quanto il 1\u00ba gennaio 2006 l'Australia \u00e8 entrata a far parte dell'AFC, la confederazione calcistica asiatica. La Nuova Zelanda ha partecipato quattro volte alla Confederations Cup, venendo sempre eliminata al primo turno.\nA causa del basso livello del campionato locale, i giocatori neozelandesi di maggior talento giocano in Europa, negli Stati Uniti e in Australia. Nonostante un ampio numero di praticanti, infatti, il calcio in Nuova Zelanda fatica a competere con sport ben pi\u00f9 popolari come il rugby e il cricket, che godono anche dei maggiori finanziamenti e di una vasta copertura mediatica. Il campionato locale \u00e8 di livello semiprofessionistico e la pi\u00f9 importante squadra neozelandese, il Wellington Phoenix, milita nella A-League australiana.\nNella classifica mondiale della FIFA, istituita nell'agosto 1993, la Nuova Zelanda vanta quale miglior piazzamento il 49\u00ba posto dell'agosto 2002, mentre il peggiore piazzamento \u00e8 il 133\u00ba posto toccato nell'aprile e nel maggio 2018. La Nuova Zelanda occupa la 110\u00aa posizione della graduatoria.\nStoria.\nDebutto e primo sessantennio (1904-1969).\nLa nazionale neozelandese debutta il 23 luglio 1904 con una sconfitta al Caledonian Ground di Dunedin di fronte a circa 400 spettatori contro la selezione del Nuovo Galles del Sud, all'epoca in tour in Nuova Zelanda. Sette giorni dopo le due formazioni si affrontano all'Athletic Park di Wellington e pareggiano per 3-3.\nIl 10 giugno 1905 la squadra gioca contro una rappresentativa di Wellington, prima di partire per un tour in Australia, durante il quale gioca contro undici rappresentative locali, tra cui il Nuovo Galles del Sud, con cui disputa vari test match (uno vinto, uno pareggiato, uno perso).\nLa nazionale neozelandese torna in campo solo nel 1922, anno in cui gioca tre partite contro l'.\nIl 17 giugno disput\u00f2 il suo primo \"full international\" vincendo 3-1 a Carisbrook (Dunedin) di fronte a circa ; successivamente giunse un pareggio 1-1 all'Athletic Park di Wellington e un'altra vittoria per 3-1 al Domain di Auckland.\nNel maggio 1923 i neozelandesi si recano in Australia per un tour di tre mesi, nel corso del quale disputano sedici incontri, di cui tre contro l'Australia. La squadra vince il trofeo The Ashes, competizione contesa tra le due nazionali fino alla seconda guerra mondiale, e si impone due volte sugli australiani, uscendone una volta sconfitta.\nDopo alcune partite con una selezione universitaria cinese nel 1924 e il mancato arrivo del in Nuova Zelanda nel 1926, \u00e8 il la seconda nazionale affrontata dai neozelandesi, nel 1927. In quattro partite la Nuova Zelanda ottiene una vittoria, due pareggi e due sconfitte contro i canadesi.\nBisogna attendere il 1933 per vedere nuovi incontri internazionali. La squadra neozelandese si reca in Australia per affrontare, l'11 maggio, la nazionale di casa. dei tredici incontri disputati in Australia, ne gioca tre contro la squadra di casa. Contrariamente a quanto avvenuto nel 1923, impreparati dal punto di vista fisico, fanno registrare tre sconfitte: 2-4 il 5 giugno, 4-6 il 17 giugno, 2-4 il 24 giugno. Nel 1934 gli australiani si recano in Nuova Zelanda e mantengono il titolo nel torneo The Ashes, imponendosi in tutti e tre i match contro i neozelandesi.\nL'11 luglio 1936, a Wellington, l'Australia sconfigge la Nuova Zelanda per 10-0. Nel 1937 \u00e8 l'Inghilterra amatoriale la prima nazionale europea a recarsi in Oceania. La formazione inglese disputa dieci match in Nuova Zelanda, di cui tre contro la squadra di casa, vincendo facilmente tutti e tre gli incontri e infliggendo ai padroni di casa la loro pi\u00f9 larga sconfitta di sempre, un 12-0, il 12 luglio 1937.\nCon lo scoppio della seconda guerra mondiale i match internazionali sono sospesi. Non riprenderanno prima del 1947, quando il si recher\u00e0 in Nuova Zelanda per un tour. I \"kiwi\" saranno sconfitti in quattro occasioni dagli africani. Nel 1948 la federcalcio neozelandese aderisce alla FIFA. Dopo altre quattro sconfitte contro l'Australia nel 1948, la Nuova Zelanda si reca per la prima volta in Melanesia lnel 1951. Affronta , e .\nNel 1957 affronta la prima squadra europea, l'. Tra marzo e aprile 1964 la Nuova Zelanda \u00e8 in tour in Asia, in Europa e negli Stati Uniti, dove affronta vari club e selezioni locali.\nNel 1966 la federcalcio australiana \u00e8 membro fondatore della OFC. Nel 1967 la Nuova Zelanda disputa un match di prestigio contro il , all'epoca campione d'Inghilterra in carica, che prevale per 11-0, peggiore sconfitta per i neozelandesi dopo il 1937.\nPrimi tentativi di qualificazione alla coppa del mondo (1969-1982).\nLa Nuova Zelanda si iscrive per la prima volta alle qualificazioni mondiali in vista di . Nel gruppo 2 della zona AFC-OFC affronta , allenato dall'inglese Barrie Truman, e perde con il risultato complessivo di 6-0 in due partite.\nNel 1973 la Nuova Zelanda organizza la prima Coppa delle nazioni oceaniane, che vince battendo in finale per 2-0.\nNel girone D della zona AFC-OFC di qualificazione al se la vede con Australia, e e termina ultima nel girone, con tre pareggi e tre sconfitte in sei partite.\nNel 1975 la compagine neozelandese si reca in Cina, poi disputa la Coppa del Presidente Park, torneo amichevole organizzato in Corea del Sud. Nel 1977, nel turno preliminare di qualificazione al , batte due volte (6-0 il risultato complessivo), ma viene poi eliminata dall'Australia nel turno successivo.\nNel 1979 assume la guida della nazionale l'allenatore inglese John Adshead. Sotto la sua gestione la Nuova Zelanda disputa la seconda edizione della Coppa delle nazioni oceaniane nel 1980, dove \u00e8 eliminata al primo turno, dopo due sconfitte contro Tahiti e Figi. Ad agosto, durante una partita amichevole contro il , John Adshead fa debuttare Ricki Herbert, Keith Mackay, Grant Turner, Steve Wooddin e John Hill. La squadra si rende autrice di una delle prestazioni migliori della propria storia, imponendosi per 4-0.\nLa Nuova Zelanda fa il proprio debutto nelle eliminatorie del in occasione dell'ANZAC Day, il 25 aprile 1981 contro l'Australia, la favorita per la vittoria del girone del primo turno. Le due formazioni pareggiano per 3-3. Negli incontri successivi i neozelandesi ottengono due vittorie contro Figi e Indonesia, inframmezzate dal pareggio a reti inviolate contro Taipei Cinese. Nel match di ritorno contro gli australiani, il 16 maggio 1981 a Sydney, i neozelandesi vincono poi sorprendentemente in trasferta per 2-0, infliggendo ai rivali la loro prima sconfitta interna in match ufficiali dopo 35 partite. Dopo le nuove vittorie contro Indonesia e Taipei Cinese, il 16 agosto 1981 la Nuova Zelanda consegue la pi\u00f9 larga vittoria della propria storia, battendo per 13-0 le Figi ad Auckland, con sei gol del capitano Steve Sumner. \u00c8 la vittoria pi\u00f9 larga mai conseguita da una nazionale nella storia delle qualificazioni alla coppa del mondo, dopo il 12-0 della contro nel 1969.\nGli \"All Whites\", soprannome dato dalla stampa alla squadra per via delle divise completamente bianche, si qualificano dunque per il secondo turno delle qualificazioni AFC-OFC a Spagna 1982 grazie al primo posto nel girone. Inseriti in un girone con , e , i neozelandesi esordiscono con un pareggio a reti bianche in terra cinese, la nona partita consecutiva senza gol subiti dal portiere Richard Wilson, per un totale di 921 minuti di imbattibilit\u00e0, un record per la coppa del mondo. Dopo la vittoria interna contro la Cina (1-0) e la sconfitta interna contro il Kuwait (1-2), arrivano due pareggi per 2-2 in casa contro l'Arabia Saudita e in trasferta contro il Kuwait. I neozelandesi arrivano dunque all'ultima giornata al terzo posto in classifica, a due punti dai cinesi secondi, e con una differenza reti di -5 rispetto ai cinesi. Il 19 dicembre 1981 a Riad contro i sauditi vincono per 5-0, con due gol dell'unico calciatore professionista nelle file dei neozelandesi, Wynton Rufer. Grazie all'impresa la Nuova Zelanda raggiunge in classifica la Cina al secondo posto e ottiene il diritto a disputare lo spareggio per l'accesso alla coppa del mondo, da tenersi in campo neutro. Il 27 dicembre 1981 a Singapore la Nuova Zelanda vince per 2-1 contro i cinesi di fronte a 60.000 spettatori e si qualifica pertanto per la prima volta nella sua storia per la fase finale della coppa del mondo.\nInserita in un gruppo difficile, contro la la Nuova Zelanda riesce a rimontare parzialmente lo svantaggio di 3-0 del primo tempo realizzando due gol nella ripresa con Steve Sumner e Steve Wooddin, ma la partita termina poi 5-2 per gli scozzesi. Nelle successive due partite gli \"All Whites\" rimediano due sconfitte contro (3-0) e (4-0), concludendo il girone all'ultima posizione.\nSuccessi continentali (1983-2008).\nNelle eliminatorie successive, quelle per , l'exploit della Nuova Zelanda non trova conferma. La squadra si piazza terza nel suo gruppo dietro Australia e Israele, come accade anche nelle qualificazioni a . Nelle qualificazioni al la Nuova Zelanda vince il proprio girone preliminare composto da tre squadre, ma \u00e8 eliminata nel turno finale dall'Australia, che prevale per 1-0 a Auckland e per 3-0 a Melbourne. Malgrado gli insuccessi nelle qualificazioni mondiali, la Nuova Zelanda raggiunge la semifinale nella Coppa delle nazioni oceaniane 1996, prima di essere eliminata nuovamente dall'Australia, e nuovamente nel turno finale (3-0 ad Auckland e 2-0 a Sydney), nelle qualificazioni a \nNel 1998 la Nuova Zelanda allenata dall'inglese Ken Dugdale vince per la seconda volta la Coppa d'Oceania. Vinto il girone A, i neozelandesi battono in semifinale le Figi per 1-0 e in finale l'Australia, ancora per 1-0 grazie ad un gol di Mark Burton. La squadra si qualifica cos\u00ec per la Confederations Cup 1999, dove termina il percorso nella prima fase, ultima nel proprio girone dopo tre sconfitte, contro (1-2), (0-2) e (0-2), e un solo gol realizzato, dal capitano Chris Zoricich.\nNella Coppa delle nazioni oceaniane 2000 la Nuova Zelanda \u00e8 finalista dopo essersi imposta in semifinale contro le per 2-0, con doppietta di Simon Elliott. La finale contro l'Australia termina per 2-0 in favore degli australiani.\nImpegnata nelle qualificazioni al , la Nuova Zelanda vince il proprio girone di prima fase con quattro vittorie in altrettanti incontri, ma si inchina nuovamente all'Australia, che nel turno finale vince per 2-0 a Wellington e per 4-1 a Sydney.\nKen Dugdale lascia il posto a Mick Waitt, che guida la squadra nella Coppa delle nazioni oceaniane 2002, disputata in casa. La Nuova Zelanda termina prima nel proprio gruppo, in semifinale ha la meglio su con il risultato di 3-0 e in finale si prende la propria rivincita sull'Australia, battendola per 1-0 con un gol di Ryan Nelsen al 78\u00ba minuto di gioco. Il terzo successo nel massimo torneo continentale vale alla Nuova Zelanda il 47\u00ba posto nella classifica mondiale della FIFA dell'agosto 2002, il pi\u00f9 alto piazzamento nella storia della Nuova Zelanda nella graduatoria.\nQualificatasi per la Confederations Cup 2003, perde tutte e tre le partite del girone, contro , e . Incassa in totale 11 gol e ne segna solo uno, con Raffaele de Gregorio alla Colombia. Il 12 ottobre 2003, in formazione sperimentale, \u00e8 sconfitta dall' a Teheran nella partita che assegna la AFC-OFC Challenge Cup.\nNella Coppa delle nazioni oceaniane 2004 la Nuova Zelanda delude, piazzandosi terza nel girone preliminare e lasciando cos\u00ec ad Australia e Isole Salomone, prima e seconda classificata, il diritto di accedere alla finale. I neozelandesi vincono tre partite e ne perdono due, una contro l'Australia (0-1) e una, decisiva, contro il modesto Vanuatu (2-4), che conclude il girone all'ultimo posto. Il raggruppamento vale anche come girone di qualificazione per determinare le due squadre che, affrontandosi, avrebbero determinato la compagine qualificata allo spareggio CONMEBOL-OFC per l'accesso al . La Nuova Zelanda, a causa della clamorosa sconfitta contro Vanuatu, resta dunque esclusa gi\u00e0 in questa fase dalla rassegna iridata.\nA Mick Waitt succede Ricki Herbert, che debutta nell'unico incontro disputato nel 2005, quello contro l'Australia. Nel 2006 la Nuova Zelanda gioca una serie di amichevoli in Europa e vince per 3-1 contro la , conseguendo la prima vittoria in Europa. Malgrado questo successo, la mancanza di partite di livello si fa sentire e la Nuova Zelanda precipita al 116\u00ba posto nella classifica mondiale della FIFA, fino a crollare al 156\u00ba posto nel settembre 2007.\nAmmessa di diritto alla Coppa delle nazioni oceaniane 2008, la nazionale neozelandese domina il torneo vincendo le prime 5 partite segnando 14 gol (8 del capocannoniere Smeltz) e subendone solo 2. Certi del primo posto nel girone unico dalla quarta partita, i kiwi sono battuti per 2-0 dalle Figi nel sesto ed ultimo match in programma.\nLa qualificazione al mondiale 2010.\nLa vittoria della coppa permette ai neozelandesi di giocarsi un posto a nello spareggio interzona AFC-OFC contro il . Dopo il pareggio a reti inviolate a Riffa, il 14 novembre 2009 la Nuova Zelanda riesce a qualificarsi per la fase finale della coppa del mondo 2010 battendo nel ritorno gli asiatici con il punteggio di 1-0 grazie ad un gol realizzato dall'attaccante del Plymouth Argyle Rory Fallon.\nL'esperienza neozelandese ai mondiali sudafricani \u00e8 la seconda, dopo la precedente di Spagna 1982 (3 sconfitte su 3 partite, 2 reti fatte e 12 subite). Il 15 giugno 2010, nella partita d'esordio a Rustenburg contro la , gli \"All Whites\" scrivono la storia, conquistando il primo punto nella fase finale di un campionato mondiale. La partita termina infatti 1-1, grazie al pareggio raggiunto dai neozelandesi al 93\u00ba minuto di gioco con Winston Reid. Il 20 giugno 2010, nella seconda gara del girone eliminatorio, i neozelandesi compiono l'impresa di fermare sull'1-1 (rete del vantaggio di Smeltz) l', campione del mondo in carica, restando quindi in corsa per il passaggio del turno. Nell'ultima partita un pareggio per 0-0 col elimina i neozelandesi dal mondiale, ma con grande onore. Gli oceaniani chiudono infatti al terzo posto e alla fine della manifestazione iridata quella neozelandese risulter\u00e0 l'unica nazionale del mondiale ad aver concluso il torneo senza sconfitte.\nInsuccessi e ritorno sulla vetta continentale (2012-oggi).\nNel giugno 2012 la nazionale neozelandese, qualificata d'ufficio, prende parte alla fase finale della nona edizione della Coppa d'Oceania, disputatasi nelle Isole Salomone. Alla vigila del torneo, anche dopo quanto fatto di buono al mondiale sudafricano, la Nuova Zelanda \u00e8 sicuramente considerata la candidata numero uno per la vittoria finale. Nella fase a gironi vince le prime due partite contro e , poi pareggia la terza contro le . Si qualifica cos\u00ec per le semifinali, dove affronta la , da cui viene sorprendentemente sconfitta per 0-2. Perde cos\u00ec la possibilit\u00e0 di affermarsi vincendo la coppa, ma accede (in quanto prima classificata di uno dei due gironi) alla successiva fase di qualificazione a . Disputa e vince la finale per il terzo posto contro i padroni di casa delle Isole Salomone.\nQualificatasi per lo spareggio interzona per l'accesso a , nel novembre 2013 la Nuova Zelanda manca la qualificazione al mondiale brasiliano perdendo nettamente il doppio confronto contro il (5-1 in trasferta e 2-4 in casa).\nNel 2016 vince per la quinta volta la Coppa d'Oceania, battendo in finale a Port Moresby la per 4-2 dopo i tiri di rigore (0-0 dopo i tempi supplementari). Grazie a questo successo si qualifica per la FIFA Confederations Cup 2017 in Russia, dove esce al termine della fase a gironi, dopo tre sconfitte in tre partite contro (2-0), (2-1) e (4-0).\nNel settembre 2017, pareggiando per 2-2 sul campo delle dopo averle battute per 6-1 in casa, la Nuova Zelanda si qualifica per lo spareggio interzona contro il che mette in palio un posto per . Dopo il pareggio per 0-0 in casa, \u00e8 sconfitto per 2-0 in Per\u00f9, mancando quindi la qualificazione.\nPartecipazioni ai tornei internazionali.\nMondiali.\nIn neretto i migliori risultati.\nRosa attuale.\nLista dei giocatori convocati per le gare amichevoli contro l' e la .\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nTutte le rose.\nGiochi olimpici.\nNOTA: per le informazioni sulle rose successive al 1948 visionare la pagina della Nazionale olimpica."}
{"id": "492975", "revid": "1543377", "url": "https://it.wikipedia.org/wiki?curid=492975", "title": "Benzodiazepine", "text": "Le benzodiazepine (spesso abbreviate BZD o BDZ) sono una classe di psicofarmaci la cui struttura chimica \u00e8 composta dalla fusione di un anello benzenico e un anello diazepinico. La prima benzodiazepina, il clordiazepossido (Librium), \u00e8 stata scoperta casualmente da Leo Sternbach nel 1955 e reso disponibile nel 1960 da Hoffmann-La Roche, che ha anche commercializzato il diazepam (Valium) dal 1963. A partire dagli anni sessanta e settanta le benzodiazepine hanno incominciato a essere largamente prescritte clinicamente.\nLe benzodiazepine aumentano l'effetto del neurotrasmettitore acido gamma-aminobutirrico (GABA) a livello del recettore GABA A, accrescendo quindi le sue propriet\u00e0 sedative, ipnotiche, ansiolitiche, anestetiche, anticonvulsivanti e miorilassanti. Alte dosi di benzodiazepine possono causare amnesia anterograda e dissociazione. Queste caratteristiche rendono oggi utili le benzodiazepine nei trattamenti di breve durata per stati gravi di ansia, insonnia, agitazione, convulsioni, spasmi muscolari, astinenza da alcol e come premedicazione per le procedure mediche o dentistiche. Le benzodiazepine sono classificate a seconda della durata d'azione. Quelle ad azione breve e intermedia sono preferite per il trattamento dell'insonnia; quelle ad azione prolungata sono raccomandate per il trattamento dell'ansia.\nLe benzodiazepine hanno sostituito in buona parte l'uso dei barbiturici, vista la loro minore quantit\u00e0 di effetti collaterali. Infatti esse sono solitamente sicure ed efficaci nei trattamenti a breve termine, anche se talvolta si pu\u00f2 verificare un deterioramento cognitivo ed effetti comportamentali paradossi, come eccessiva aggressivit\u00e0 o disinibizione. Una minoranza di persone pu\u00f2 incorrere in peggioramenti dell'agitazione o del panico. L'utilizzo a lungo termine \u00e8 controverso a causa delle preoccupazioni circa gli effetti collaterali psicologici e fisici, la diminuzione dell'efficacia, l'elevata dipendenza fisica e l'astinenza. Per via degli effetti avversi associati con l'uso a lungo termine, in generale la sospensione dall'assunzione porta a un miglioramento della salute fisica e mentale. Gli anziani vedono un aumento del rischio di incorrere in effetti negativi sia di breve sia di lungo termine.\nVi \u00e8 una discussione in merito alla sicurezza delle benzodiazepine in gravidanza: mentre non sono stati riportati gravi casi di teratogenesi, vi \u00e8 incertezza sul fatto che possano essere causa di palatoschisi e se comportino effetti neurocomportamentali a seguito dell'assunzione prenatale, come sintomi di astinenza sul neonato. Le benzodiazepine possono essere prese fino ad arrivare all\"'overdose\" (iperdosaggio) causando anche profondi casi di incoscienza. Tuttavia esse sono molto meno tossiche dei barbiturici e raramente si pu\u00f2 arrivare al decesso se non vi \u00e8 stata l'assunzione anche di altre sostanze; infatti, quando combinate con altri depressivi del sistema nervoso centrale (SNC) come l'etanolo e gli oppiacei, il potenziale di tossicit\u00e0 e overdose fatale aumenta. Le benzodiazepine sono comunemente oggetto di abuso e assunte in associazione con altre sostanze d'abuso.\nApplicazioni cliniche.\nLe benzodiazepine possiedono propriet\u00e0 sedative, ipnotiche, ansiolitiche, anticonvulsivanti, miorilassanti e amnestiche, che risultano utili in una variet\u00e0 di indicazioni, quali dipendenza da alcol, convulsioni, ansia, insonnia e agitazione. Nella maggior parte dei casi vengono somministrate per via orale; tuttavia possono essere somministrate anche per via endovenosa, intramuscolare o rettale. In generale, le benzodiazepine sono ben tollerate e sono farmaci, a breve termine, sicuri ed efficaci per una vasta serie di condizioni. Vi \u00e8 la possibilit\u00e0 di sviluppare tolleranza ai loro effetti e vi \u00e8 anche il rischio di dipendenza e, a seguito di una brusca interruzione, pu\u00f2 verificarsi una sindrome da astinenza. Questi fattori, combinati con altri possibili effetti secondari possono comportare, dopo un uso prolungato, effetti psicomotori, cognitivi o deficit di memoria. Gli effetti dell'uso a lungo termine, l'uso improprio o un'intolleranza individuale al principio attivo comprendono la tendenza a causare o peggiorare i deficit cognitivi, la depressione e l'ansia.\nDisturbo da panico.\nPer via della loro efficacia, della tollerabilit\u00e0 e della rapida insorgenza dell'azione ansiolitica, le benzodiazepine sono spesso utilizzate per il trattamento dell'ansia associata a disturbo di panico. Tuttavia vi \u00e8 un generale disaccordo tra gli esperti per quanto riguarda il loro uso a lungo termine per il disturbo di panico. Le opinioni variano da quelli che sostengono che le benzodiazepine non sono efficaci su un periodo lungo e che dovrebbero essere riservate ai casi resistenti al trattamento a coloro che le ritengono efficaci come gli inibitori selettivi della ricaptazione della serotonina (SSRI).\nLe linee guida della \"American Psychiatric Association\" (APA) affermano che, in generale, le benzodiazepine sono ben tollerate e il loro uso come trattamento iniziale per il disturbo di panico \u00e8 fortemente sostenuto da numerosi studi clinici controllati. L'APA afferma che non vi sono prove sufficienti per raccomandare uno dei vari trattamenti di disturbo di panico rispetto a un altro. La scelta del trattamento tra benzodiazepine, SSRI, inibitori della ricaptazione della serotonina-norepinefrina, antidepressivi triciclici e la psicoterapia dovrebbero essere basati sulla storia del paziente, sulla sua preferenza e altre caratteristiche individuali. Gli inibitori della ricaptazione della serotonina sono suscettibili di essere la migliore scelta della terapia farmacologica per molti pazienti con disturbo di panico, ma le benzodiazepine vengono spesso usate e alcuni studi suggeriscono che questi farmaci sono ancora utilizzati con maggiore frequenza rispetto agli SSRI.\nUn vantaggio delle benzodiazepine \u00e8 che alleviano i sintomi dell'ansia molto pi\u00f9 velocemente degli antidepressivi e quindi possono essere preferiti nei pazienti per i quali il controllo rapido dei sintomi \u00e8 fondamentale. Tuttavia questo vantaggio \u00e8 controbilanciato dalla possibilit\u00e0 di sviluppare dipendenza da benzodiazepine. L'APA, pertanto, sconsiglia le benzodiazepine per le persone con sintomi depressivi o una storia recente di abuso di sostanze. Anche se preoccupazioni riguardanti la tolleranza e la sospensione delle benzodiazepine sono state sollevate, non vi sono prove di un significativo aumento della dose nei pazienti che assumono benzodiazepine a lungo termine. Per molti pazienti le dosi stabili mantengono la loro efficacia nell'arco di diversi anni.\nLe linee guida del \"National Institute for Health and Care Excellence\" (NICE) del Regno Unito, hanno effettuato una revisione sistematica con metodologia differente e sono giunte a una conclusione diversa, mettendo in discussione l'accuratezza degli studi che non erano controllati con placebo. E, sulla base dei risultati, non \u00e8 consigliabile l'uso delle benzodiazepine oltre due-quattro settimane, in cui la tolleranza e la dipendenza fisica si sviluppano rapidamente, con i sintomi di astinenza tra cui ansia di rimbalzo che si verifica dopo sei settimane o pi\u00f9 di utilizzo. Tuttavia le benzodiazepine continuano a essere prescritte per il trattamento a lungo termine dei disturbi d'ansia, anche se gli antidepressivi specifici e terapie psicologiche sono raccomandati come trattamenti di prima linea con la possibilit\u00e0 di utilizzare il pregabalin, un farmaco anticonvulsivante, come trattamento di seconda o terza linea e adatto per l'uso a lungo termine. NICE ha dichiarato che l'uso a lungo termine delle benzodiazepine per il disturbo di panico con o senza agorafobia \u00e8 un'indicazione senza autorizzazione, non ha efficacia a lungo termine e di conseguenza non \u00e8 raccomandato dalle linee guida. Terapie psicologiche come la terapia cognitivo-comportamentale, sono invece raccomandate come terapia di prima linea per il disturbo di panico: le benzodiazepine hanno dimostrato di interferire con i guadagni terapeutici di queste terapie.\nLe benzodiazepine sono generalmente somministrate per via orale; tuttavia molto occasionalmente il lorazepam o il diazepam possono essere somministrati per via endovenosa per il trattamento di attacchi di panico acuti.\nDisturbo d'ansia generalizzato.\nLe benzodiazepine vantano una pi\u00f9 che buona efficacia nella gestione a breve termine del disturbo d'ansia generalizzato (DAG), ma non hanno dimostrato di essere efficaci anche nel produrre un miglioramento globale a lungo termine. Secondo il \"National Institute for Health and Care Excellence\" (NICE), le benzodiazepine possono essere utilizzate nella gestione immediata del DAG, se necessarie. Tuttavia esse non dovrebbero generalmente essere somministrate per pi\u00f9 di 2-4 settimane. Gli unici farmaci consigliabili per la terapia a lungo termine sono gli antidepressivi.\nAllo stesso modo, la \"Canadian Psychiatric Association\" (CPA) raccomanda le benzodiazepine come alprazolam, lorazepam e diazepam solo come un approccio di seconda linea, se il trattamento con due diversi antidepressivi non ha avuto successo. Anche se sono farmaci di seconda linea, le benzodiazepine possono essere utilizzate per un tempo limitato per alleviare un grave episodio di ansia e agitazione. Gli orientamenti della CPA fanno notare che dopo 4-6 settimane l'effetto delle benzodiazepine pu\u00f2 diminuire al livello del placebo e che esse sono meno efficaci degli antidepressivi per alleviare preoccupazione rimuginative, il sintomo principale del disturbo d'ansia generalizzato. Tuttavia in alcuni casi un trattamento prolungato con le benzodiazepine in aggiunta a un antidepressivo pu\u00f2 essere giustificato.\nNel 2015 una revisione ha trovato un effetto maggiore con i farmaci rispetto alla terapia della parola. I farmaci che portano a un beneficio includono, oltre alle benzodiazepine, gli inibitori della ricaptazione della serotonina-norepinefrina e gli inibitori selettivi della ricaptazione della serotonina.\nInsonnia.\nLe benzodiazepine possono essere utili nel trattamento a breve termine dell'insonnia. L'uso per oltre 2-4 settimane non \u00e8 raccomandato a causa del rischio di dipendenza. Si preferisce dunque che siano prese a intermittenza e alla dose minima efficace. Le benzodiazepine migliorano i problemi legati al sonno riducendo il tempo da trascorrere a letto prima di addormentarsi, prolungando il tempo di sonno e, in generale, riducendo lo stato di veglia.\nTuttavia vi \u00e8 un peggioramento della qualit\u00e0 del sonno, aumentando il sonno profondo e diminuendo il sonno leggero. Altri svantaggi possibili degli ipnotici, tra cui le benzodiazepine, sono la tolleranza ai loro effetti, l'insonnia di rimbalzo e la riduzione del sonno a onde lente e, a seguito della sospensione, un periodo caratterizzato da insonnia, ansia e agitazione. L'elenco delle benzodiazepine approvate per il trattamento dell'insonnia \u00e8 abbastanza simile tra la maggior parte dei Paesi, ma che esse siano ufficialmente riconosciute come farmaci prescritti di prima linea per il trattamento dell'insonnia pu\u00f2 variare distintamente da Paese a Paese. Le benzodiazepine ad azione prolungata, come il nitrazepam e il diazepam hanno effetti residui che possono persistere fino al giorno successivo e sono, in generale, non raccomandate.\nNon \u00e8 chiaro se i nuovi farmaci ipnotici non benzodiazepine (farmaci-Z) siano pi\u00f9 efficaci delle benzodiazepine a breve durata d'azione. L'efficacia di questi due gruppi di farmaci \u00e8 simile. Secondo la statunitense \"Agency for Healthcare Research and Quality\", il confronto indiretto indica che gli effetti collaterali delle benzodiazepine possono essere circa due volte pi\u00f9 frequenti rispetto alle non benzodiazepine. Alcuni esperti suggeriscono di utilizzare le non benzodiazepine preferenzialmente come trattamento di prima linea a lungo termine per l'insonnia. Tuttavia il \"National Institute for Health and Care Excellence\" (NICE) non ha trovato alcuna prova convincente a favore dei farmaci-Z. La loro relazione ha sottolineato che i farmaci-Z a breve durata d'azione sono stati impropriamente confrontati in studi clinici con benzodiazepine a lunga azione. Non vi sono stati studi che confrontano i farmaci-Z a breve durata d'azione con dosi appropriate di benzodiazepine a uguale durata d'azione. Sulla base di questo, il NICE consiglia di scegliere l'ipnotico basandosi sul costo e la preferenza del paziente. Con il tempo le benzodiazepine danno luogo alla tolleranza, cio\u00e8 la diminuzione di risposta da parte del corpo nei confronti del farmaco. Non sono rari i casi di dipendenza.\nGli anziani non dovrebbero usare le benzodiazepine per il trattamento dell'insonnia, a meno che altri trattamenti abbiano fallito. Quando le benzodiazepine vengono prescritte, i pazienti, i loro assistenti e il proprio medico dovrebbero discutere sull'aumento del rischio dei danni, compresa la possibilit\u00e0 che vi pu\u00f2 essere un aumento delle cadute e conseguenti fratture dell'anca per tutti i pazienti pi\u00f9 anziani.\nEpilessia.\nProlungate crisi epilettiche convulsive sono una emergenza medica che di solito pu\u00f2 essere trattata efficacemente con la somministrazione di benzodiazepine ad azione rapida, che sono potenti anticonvulsivanti. In ambiente ospedaliero, il clonazepam per via endovenosa, il lorazepam e il diazepam sono scelte di prima linea, il clonazepam \u00e8 vantaggioso per la sua forte e potente azione anticonvulsivante, il diazepam per la sua rapidit\u00e0 e il lorazepam per la sua durata d'azione. In ambito domiciliare, la somministrazione endovenosa non \u00e8 pratica e possono essere utilizzati il diazepam per via rettale o (pi\u00f9 recentemente) il midazolam \"per os\", con una preferenza per quest'ultimo in quanto la gestione \u00e8 pi\u00f9 facile e socialmente pi\u00f9 accettabile.\nQuando le benzodiazepine sono state introdotte, esse furono adottate con entusiasmo per il trattamento di tutte le forme di epilessia. Tuttavia la sonnolenza e la tolleranza diventano problemi con l'uso continuato e a oggi non sono pi\u00f9 considerate come scelte di prima linea per la terapia dell'epilessia a lungo termine. Il clobazam \u00e8 ampiamente utilizzato dalle cliniche specializzate nel trattamento dell'epilessia in tutto il mondo e in particolare \u00e8 popolare nei Paesi Bassi, Belgio e Francia. Nel 2011 \u00e8 stato approvato per l'uso anche negli Stati Uniti. Nel Regno Unito, sia il clobazam, sia il clonazepam sono scelte di seconda linea per il trattamento di molte forme epilettiche. Il clobazam risulta anche utile per la prevenzione a breve termine di attacchi convulsivi e nell'epilessia catameniale. Dopo un utilizzo prolungato per l'epilessia la sospensione richiede un'ulteriore cautela a causa dei rischi di crisi di ritorno. Pertanto, la dose deve essere lentamente diminuita per un periodo anche superiore ai sei mesi.\nAstinenza da alcol.\nIl clordiazepossido \u00e8 la benzodiazepina pi\u00f9 comunemente usata per la disintossicazione, ma anche il diazepam pu\u00f2 essere utilizzato in alternativa. Entrambi sono utilizzati nella disintossicazione di individui che sono comunque fortemente motivati a smettere di bere e vengono prescritti per un breve periodo di tempo al fine di ridurre i rischi di incorrere nella tolleranza e dipendenza al farmaco stesso. Le benzodiazepine, associate a un metodo a pi\u00f9 lunga durata, sono in grado di rendere la disintossicazione pi\u00f9 tollerabile e meno frequente il presentarsi di una pericolosa (e potenzialmente letale) sindrome da astinenza da alcol. D'altra parte, la breve durata dell'azione delle benzodiazepine pu\u00f2 portare a sviluppare una recidiva delle crisi e quindi non sono raccomandate per la disintossicazione in ambiente ambulatoriale. L'oxazepam e il lorazepam sono spesso usati nei pazienti a rischio di accumulo del farmaco, in particolare negli anziani e in quelli con cirrosi epatica, perch\u00e9 essi sono metabolizzati in modo diverso dalle altre benzodiazepine, ovvero attraverso la glucuronidazione.\nLe benzodiazepine sono la prima scelta nella gestione della sindrome da astinenza da alcol, in particolare per la prevenzione e il trattamento delle complicanze pi\u00f9 pericolose, come le convulsioni e il \"delirium tremens\". Il lorazepam \u00e8 l'unica benzodiazepina con prevedibile assorbimento intramuscolare ed \u00e8 la pi\u00f9 efficace nel prevenire e controllare le crisi acute.\nAnsia.\nTalvolta le benzodiazepine sono utilizzate per il trattamento dell'ansia acuta in quanto sono in grado di portare un sollievo rapido e marcato dei sintomi nella maggior parte degli individui; tuttavia non sono raccomandate per un periodo maggiore di 2-4 settimane a causa dei rischi di tolleranza e dipendenza e per una evidente mancanza di efficacia a lungo termine. Come per l'insonnia, possono essere utilizzate anche su base irregolare o \"al bisogno\", come nei casi in cui l'ansia appare peggiore. Rispetto ad altri trattamenti farmacologici, le benzodiazepine hanno due volte pi\u00f9 probabilit\u00e0 di condurre a una ricaduta nella malattia di base dopo l'interruzione. Terapie psicologiche e altre terapie farmacologiche sono raccomandate per il trattamento a lungo termine del disturbo d'ansia generalizzato. Gli antidepressivi hanno tassi di remissione pi\u00f9 elevati e sono, in generale, sicuri ed efficaci nel breve e lungo termine.\nAltre indicazioni.\nLe benzodiazepine sono spesso prescritte per una vasta gamma di condizioni:\nFarmacologia.\nStruttura chimica.\nLa struttura delle benzodiazepine \u00e8 costituita da un anello aromatico benzenico e da un anello diazepinico costituito da sette atomi: cinque di carbonio e due di azoto con un radicale fenilico in posizione 5 (anche se secondo la numerazione IUPAC usata e ritrovabile nelle voci relative ai singoli composti in en.wikipedia tutto viene spostato di una posizione, come da schema nella figura a lato e come evidenziato nella nomenclatura dei singoli farmaci). In ogni caso \u00e8 necessario controllare la nomenclatura, anche se spesso \u00e8 ritrovabile la seconda.\nSebbene possano sembrare una classe unica di farmaci esistono molte differenze strutturali tra una molecola e l'altra, come \u00e8 possibile osservare nelle strutture delle diverse benzodiazepine. Queste differenze si riflettono poi nelle caratteristiche farmacocinetiche e nell'affinit\u00e0 di questi farmaci con il recettore GABA.\nDosaggio.\nIl dosaggio delle benzodiazepine dipende dalla formula farmaceutica e dal tipo del composto (affinit\u00e0 recettoriale) e pertanto non \u00e8 possibile generalizzare il dosaggio. Ogni singola benzodiazepina ha il suo dosaggio terapeutico. Inoltre il dosaggio non \u00e8 assoluto, e dipende soprattutto dalla patologia, dall'effetto ricercato e dalle indicazioni cliniche. Un criterio scientificamente valido e usato frequentemente per questo tipo di farmaci \u00e8 l'utilizzo della \"minima dose terapeutica\". Essa si riferisce alla pi\u00f9 piccola quantit\u00e0 di farmaco che induce l'effetto desiderato. Questa dose cambia da farmaco a farmaco, \u00e8 soggettiva e deve essere individuata attentamente per ogni tipo di terapia.\nFarmacodinamica.\nLa modulazione avviene mediante il legame sul recettore GABA A, un recettore formato da 5 domini transmembrana (\"alfa, beta, gamma\" sono le subunit\u00e0 pi\u00f9 comuni nelle numerose varianti dei recettori GABA A). In questo complesso macromolecolare il GABA si lega nell'interfaccia tra la subunit\u00e0 \"alfa\" e quella \"beta\": questo legame comporta un'apertura dei canali del Cl- con conseguente ingresso dello ione nelle cellule nervose determinando un'iperpolarizzazione e quindi una riduzione della eccitabilit\u00e0 delle cellule stesse. Le benzodiazepine si legano invece nell'interfaccia tra la subunit\u00e0 \u03b3 e la \u03b1 determinando un aumento di frequenza di apertura del canale e un aumento dell'affinit\u00e0 del GABA al suo sito di legame: ne consegue un flusso maggiore di Cl- in entrata, una maggiore iperpolarizzazione della membrana neuronale (con ampliamento del periodo 'refrattario') e un ritardo dell'insorgenza del nuovo potenziale d'azione. Altre molecole che si legano al recettore GABA (su siti di legame differenti da quello per le benzodiazepine) sono l'alcool, i barbiturici e i derivati glutetimmidici (ad es. gli antiepilettici).\nFarmacocinetica.\nLe benzodiazepine possono essere somministrate per via orale, per via rettale, per via endovenosa; data la loro elevata liposolubilit\u00e0, si distribuiscono bene in tutti i tessuti, passano attraverso la placenta e sono escrete nel latte e nella saliva. Hanno un'emivita variabile da poche ore (2h) ad alcuni giorni (100h), per questo motivo esse vengono utilizzate in diverse patologie per scopi diversi. Il dosaggio, l'emivita plasmatica e l'affinit\u00e0 recettoriale determinano l'applicazione principale dei diversi tipi di benzodiazepine. Sono metabolizzate a livello epatico e il loro metabolismo pu\u00f2 aumentare in caso di associazione con barbiturici e alcool (vedi interazioni), mentre pu\u00f2 essere minore nell'anziano. L'escrezione del farmaco avviene per via urinaria (circa 80%) e fecale (circa 10%).\nClassificazione delle benzodiazepine.\nSono presenti in letteratura diversi sistemi di classificazione delle benzodiazepine, a seconda dei gruppi liganti e della posizione, dell'emivita plasmatica e della presenza di cataboliti attivi. Essendo gli effetti ansiolitici, ipnotici, miorilassanti e anticonvulsivanti comuni a tutte le benzodiazepine, la classificazione in base agli effetti principali non risulta avere una validit\u00e0 scientifica e pertanto la si utilizza solo su base clinica.\nClassificazione in base alla struttura chimica.\nIn base alla struttura chimica le benzodiazepine possono essere suddivise in:\nClassificazione in base all'emivita plasmatica.\nIl pi\u00f9 comune sistema di classificazione delle benzodiazepine \u00e8 in base all'emivita plasmatica t1,2 (tra parentesi il nome commerciale pi\u00f9 utilizzato):\nEffetti collaterali.\nGli effetti collaterali pi\u00f9 comuni delle benzodiazepine sono legati ai loro effetti sedativi e all'azione miorilassante. Tra i vari effetti si possono includere sonnolenza, vertigini e una diminuzione della vigilanza e della concentrazione. La mancanza di coordinamento pu\u00f2 essere causa di cadute e lesioni, in particolare negli anziani. Inoltre, pu\u00f2 esserci una compromissione delle capacit\u00e0 di guida e una maggiore probabilit\u00e0 di incidenti stradali. Una diminuzione della libido e problemi di erezione sono un effetto collaterale comune. Possono emergere depressione e disinibizione. Con l'utilizzo endovenoso possono verificarsi ipotensione e ipoventilazione. Effetti collaterali meno comuni comprendono nausea e cambiamenti nell'appetito, visione offuscata, confusione, euforia, depersonalizzazione e incubi. Sono stati descritti casi di tossicit\u00e0 epatica, ma sono molto rari.\nEffetti paradossi.\nA volte si verificano reazioni paradosse, quali l'aumento delle convulsioni negli epilettici, l'aggressivit\u00e0, la violenza, l'impulsivit\u00e0, l'irritabilit\u00e0 e comportamenti suicidari. Questo tipo di reazioni sono rare nella popolazione generale, con un tasso di incidenza al di sotto dell'1% e simile al placebo. Tuttavia si verificano con maggiore frequenza nei consumatori ricreativi, negli individui con disturbo borderline di personalit\u00e0, nei bambini e nei pazienti che fanno uso di alti dosaggi. In questi gruppi i problemi del controllo degli impulsi sono forse il fattore di rischio pi\u00f9 importante per la disinibizione; la difficolt\u00e0 di apprendimento e disturbi neurologici sono anch'essi rischi significativi. La maggior parte delle segnalazioni di comportamenti disinibiti comportano dosi elevate di benzodiazepine ad alto potenziale. Gli effetti paradossi possono essere riscontrati anche dopo un uso cronico di benzodiazepine.\nEffetti cognitivi.\nL'uso a breve termine delle benzodiazepine influisce negativamente in pi\u00f9 aree della cognizione: l'effetto pi\u00f9 importante \u00e8 l'interferenza con la formazione e il consolidamento dei nuovi ricordi e pu\u00f2 indurre amnesia anterograda. Tuttavia i ricercatori hanno opinioni contrastanti in merito agli effetti della somministrazione a lungo termine. Un punto di vista \u00e8 che molti degli effetti a breve termine possono continuare nel lungo termine e che possono anche peggiorare e non vengano risolti dopo aver interrotto l'uso delle benzodiazepine. Un'altra teoria sostiene che i deficit cognitivi dei consumatori cronici di benzodiazepine si verificano solo per un breve periodo dopo l'assunzione o che il disturbo d'ansia sia la causa di questi deficit.\nEffetti a lungo termine.\nGli effetti a lungo termine dell'uso di benzodiazepine possono includere un deterioramento cognitivo e problemi affettivi e comportamentali. Possono verificarsi anche sentimenti di agitazione, difficolt\u00e0 nel pensare in modo costruttivo, perdita di desiderio sessuale, agorafobia e fobia sociale, aumento dell'ansia e della depressione, perdita di interesse nelle attivit\u00e0 e incapacit\u00e0 di vivere o esprimere i sentimenti. Non tutti, per\u00f2, sperimentano questi problemi con l'uso a lungo termine. Inoltre possono esserci una percezione alterata di s\u00e9, dell'ambiente e delle relazioni.\nSindrome da astinenza.\nLa tolleranza, dipendenza e sospensione.\nIl problema principale dell'uso cronico di benzodiazepine \u00e8 lo sviluppo di tolleranza e dipendenza. La tolleranza si manifesta come potere farmacologico diminuito e si sviluppa in tempi relativamente brevi per quanto riguarda gli effetti sedativi, ipnotici, anticonvulsivanti e miorilassanti. Il soggetto durante il trattamento non risponde pi\u00f9 alla dose prescritta del farmaco, sufficiente a produrre l'effetto desiderato. Pertanto per ottenere lo stesso effetto terapeutico \u00e8 necessaria una dose maggiore di benzodiazepine. Generalmente si sviluppa tolleranza all'effetto ipnotico del farmaco dopo molti giorni di utilizzo, mentre la tolleranza agli effetti ansiolitici si manifesta pi\u00f9 lentamente e incomincia a presentare qualche lieve segno di perdita di efficacia dopo quattro-sei mesi di uso continuato. In generale, non vi \u00e8 tolleranza agli effetti amnesici. Tuttavia esiste un dibattito sulla tolleranza agli effetti ansiolitici con alcuni studi che non ravvisano ci\u00f2 e con altri di parere opposto che asseriscono che una certa tolleranza si verifica spesso e altri ancora che l'ansia pu\u00f2 peggiorare con l'uso a lungo termine. Anche la questione relativa alla tolleranza agli effetti amnesici delle benzodiazepine \u00e8, allo stesso modo, poco chiara. Alcuni dati suggeriscono che una parziale tolleranza pu\u00f2 svilupparsi e che la \"compromissione della memoria \u00e8 limitata a una stretta finestra entro 90 minuti dopo ogni dose\".\nLa sospensione dalle benzodiazepine o una brusca riduzione del dosaggio, anche dopo un ciclo di trattamento relativamente breve (tre-quattro settimane), pu\u00f2 portare a due gruppi di sintomi: effetto rebound e astinenza. L'effetto rebound consiste nel ritorno dei sintomi per cui il paziente era stato trattato, ma in modo peggiore a prima. I sintomi da astinenza sono nuovi sintomi che si verificano quando le benzodiazepine vengono sospese. Essi sono il principale segno di dipendenza fisica.\nI sintomi e la gestione di astinenza.\nI sintomi pi\u00f9 frequenti in seguito alla sospensione delle benzodiazepine sono: insonnia, ansia, attacchi di panico, tachicardia, problemi gastrici, tremori, disforia, perdita dell'appetito, agitazione, paura e spasmi muscolari. Effetti meno frequenti sono irritabilit\u00e0, sudorazione, depersonalizzazione, derealizzazione, ipersensibilit\u00e0 agli stimoli, depressione, comportamenti suicidiari, psicosi, convulsioni e effetti simili al \"delirium tremens\". Gravi sintomi di solito si verificano a seguito di una sospensione troppo brusca, pertanto si raccomanda un regime di riduzione progressiva.\nI sintomi possono verificarsi anche durante una riduzione del dosaggio graduale, ma sono in genere meno gravi e possono persistere come parte di una sindrome di astinenza protratta per mesi dopo la cessazione dall'assunzione. Circa il 10% dei pazienti sperimenter\u00e0 una sindrome di astinenza prolungata notevole, che pu\u00f2 persistere per molti mesi o in alcuni casi un anno o pi\u00f9. Sintomi persistenti tendono ad assomigliare a quelli visti durante i primi mesi dalla sospensione, ma di solito si presentano a un livello di gravit\u00e0 sub-acuto. Questi sintomi si attenuano gradualmente nel tempo, fino a scomparire del tutto.\nTra i pazienti e i medici, le benzodiazepine hanno una reputazione di causare effetti gravi e traumatici in seguito della sospensione: tuttavia questo generalmente si verifica quando il processo di ritiro viene gestito male. Non \u00e8 certo quanto sia il tempo necessario per completare la sospensione, con ipotesi che possono variare da quattro settimane a diversi anni. \u00c8 suggerito che un periodo inferiore ai sei mesi sia quello pi\u00f9 congruo, ma a causa di fattori, quali la posologia e il tipo di benzodiazepina, le ragioni della prescrizione, lo stile di vita, la personalit\u00e0, gli stress ambientali e la quantit\u00e0 di supporto disponibile, pu\u00f2 essere richiesto un anno o pi\u00f9.\nLa sospensione viene gestita meglio suggerendo ai pazienti fisicamente dipendenti di assumere diazepam a una dose equivalente, poich\u00e9 possiede l'emivita pi\u00f9 lunga di tutte le benzodiazepine, viene metabolizzato in metaboliti attivi a lunga azione ed \u00e8 disponibile in compresse che possono essere divise in dosi pi\u00f9 piccole. Un ulteriore vantaggio \u00e8 la sua disponibilit\u00e0 in forma liquida, che consente una riduzione ancora inferiore. Il clordiazepossido, che ha anch'esso una lunga emivita, pu\u00f2 essere utilizzato in alternativa.\nLe nonbenzodiazepine sono controindicate durante il periodo di riduzione per via della loro cross tolleranza con le benzodiazepine e possono indurre dipendenza. L'alcol \u00e8 anch'esso cross tollerante e ancora pi\u00f9 tossico e quindi una certa cautela \u00e8 necessaria per evitare di sostituire una dipendenza con un'altra. Durante la sospensione, se possibile, \u00e8 meglio evitare gli antibiotici chinoloni; essi spostano le benzodiazepine dal loro sito di legame e riducono la funzione del GABA e, in tal modo, possono aggravare i sintomi dell'astinenza. Anche gli antipsicotici non sono raccomandati, insieme con gli altri sedativi del sistema nervoso centrale, specialmente clozapina o fenotiazine, in quanto abbassano la soglia convulsiva e possono peggiorare una sindrome da astinenza.\nNel lungo termine, la sospensione dalle benzodiazepine risulta vantaggiosa per la maggior parte delle persone, portando a un miglioramento della salute fisica e mentale, in particolare negli anziani, anche se per alcuni utilizzatori un'assunzione a lungo termine \u00e8 necessaria per evitare gli effetti dell'interruzione.\nInsonnia rebound.\nTra gli altri effetti collaterali pi\u00f9 noti delle benzodiazepine abbiamo il cosiddetto effetto rebound \"da rimbalzo\". In caso di brusca sospensione di esse o comunque interrompendone l'assunzione ritornano i sintomi per le quali sono state assunte, spesso anche in maniera pi\u00f9 marcata. Questo effetto \u00e8 conosciuto anche come \"sindrome da rimbalzo\" e riguarda diverse classi di psicofarmaci oltre le benzodiazepine. La durata di questo effetto varia in base a quanto tempo \u00e8 stato assunto il farmaco.\nSovradosaggio.\nAnche se le benzodiazepine, in caso di sovradosaggio, sono molto pi\u00f9 sicure rispetto ai loro predecessori, i barbiturici, possono ancora causare problemi di overdose. Se prese da sole, esse raramente causano gravi complicanze da sovradosaggio. Statistiche effettuate in Inghilterra hanno mostrato che le benzodiazepine sono state responsabili per il 3,8% di tutti i decessi per avvelenamento da un singolo farmaco. Tuttavia la combinazione di questi farmaci con l'alcol, gli oppiacei o gli antidepressivi triciclici alza notevolmente la tossicit\u00e0. Gli anziani sono pi\u00f9 sensibili agli effetti collaterali delle benzodiazepine e un uso a lungo tempo pu\u00f2 causare avvelenamento. Le varie benzodiazepine differiscono per la loro tossicit\u00e0: il temazepam sembra essere il pi\u00f9 tossico in caso di overdose e quando viene utilizzato con altri farmaci. I sintomi di un sovradosaggio di benzodiazepine possono comprendere: sonnolenza, difficolt\u00e0 di parola, nistagmo, ipotensione, ipocinesia, atassia, coma, depressione respiratoria, fino ad arrivare nei casi pi\u00f9 gravi all'arresto cardiorespiratorio. Tuttavia il sovradosaggio quasi mai \u00e8 mortale, tranne nei casi pediatrici e nei soggetti anziani oppure quando vi \u00e8 una forte assunzione insieme con alcol e/o barbiturici.\nEsiste un agente antagonista delle benzodiazepine, il flumazenil (Anexate). Il suo uso come antidoto non \u00e8 tuttavia raccomandato di routine a causa dell'alto rischio di risedazione e convulsioni. In uno studio in doppio cieco, controllato con placebo su 326 pazienti, 4 pazienti hanno sofferto gravi eventi avversi e il 61% si \u00e8 risedato a seguito dell'uso di flumazenil. Esistono numerose controindicazioni al suo utilizzo. \u00c8 controindicato nei pazienti con una storia di uso a lungo termine di benzodiazepine, in coloro che hanno ingerito una sostanza che abbassa la soglia convulsiva o che pu\u00f2 causare un'aritmia e nei pazienti con segni vitali anormali. Uno studio ha trovato che solo il 10% della popolazione dei pazienti che presenta una dose eccessiva di benzodiazepine sono candidati idonei per il trattamento con il flumazenil.\nControindicazioni.\nA causa della loro azione miorilassante, le benzodiazepine possono causare insufficienza respiratoria in soggetti particolarmente sensibili. Per questo motivo, sono controindicate nei pazienti con miastenia gravis, apnea del sonno, bronchite, e BPCO. \u00c8 necessario porre una particolare attenzione quando le benzodiazepine vengono somministrate alle persone con disturbi di personalit\u00e0 o disabilit\u00e0 intellettiva a causa dei frequenti effetti paradossi. Nella depressione maggiore, possono aumentare le tendenze suicidarie e sono a volte utilizzate esse stesse per suicidarsi mediante overdose. I soggetti con una storia di abuso di alcol, oppioidi e barbiturici dovrebbero evitare di assumere benzodiazepine, in quanto vi \u00e8 la possibilit\u00e0 di rischiare la vita per via dell'interazioni con queste sostanze.\nGravidanza.\nNegli Stati Uniti, la \"Food and Drug Administration\" ha classificato le benzodiazepine nelle categorie D o X nella lista di farmaci teratogeni in quanto \u00e8 stato dimostrato un possibile danno per il nascituro.\nL'esposizione alle benzodiazepine durante la gravidanza \u00e8 stata associata a un leggero aumento (tra lo 0,06% e lo 0,07%) di rischio di palatoschisi nei neonati, una conclusione tuttavia controversa in quanto alcuni studi non hanno trovato alcuna correlazione. Il loro uso da parte delle donne incinte poco prima del parto pu\u00f2 causare nel nascituro ipotonia, ipotermia, letargia e difficolt\u00e0 nella respirazione e nell'alimentazione. I casi di sindrome da astinenza neonatale sono stati descritti nei neonati cronicamente esposti in utero alle benzodiazepine. Questa sindrome pu\u00f2 essere difficile da riconoscere, incominciando diversi giorni dopo il parto. I sintomi includono tremore, ipertonia, iperreflessia, iperattivit\u00e0, vomito e pu\u00f2 durare fino a tre o sei mesi. Riducendo la dose durante la gravidanza pu\u00f2 ridurre la gravit\u00e0. Se utilizzate in gravidanza, le benzodiazepine che si sono dimostrare pi\u00f9 sicure, come il diazepam o clordiazepossido, sono raccomandate rispetto a quelle potenzialmente pi\u00f9 dannose, come il temazepam o il triazolam. Utilizzando la pi\u00f9 bassa dose efficace per il pi\u00f9 breve periodo di tempo si possono ridurre al minimo i rischi per il nascituro.\nTerza et\u00e0.\nNegli anziani, i vantaggi delle benzodiazepine sono inferiori mentre i rischi maggiori. Gli anziani sono a rischio di una aumentata dipendenza e sono pi\u00f9 sensibili agli effetti negativi, quali problemi di memoria, sedazione diurna, compromissione della coordinazione motoria e aumento del rischio di incidenti automobilistici, cadute, e un aumento del rischio di fratture dell'anca. Le conseguenze a lungo termine degli effetti delle benzodiazepine e della dipendenza negli anziani possono assomigliare a demenza, depressione o sindromi ansiose: nel tempo si registra un progressivo peggioramento. Gli effetti negativi sulla capacit\u00e0 cognitiva possono essere scambiati per gli effetti della vecchiaia. I vantaggi derivanti dalla sospensione includono il miglioramento della cognizione, della vigilanza, della mobilit\u00e0, rischio ridotto di incontinenza e minor probabilit\u00e0 di incorrere in cadute e fratture. Negli anziani, le benzodiazepine devono essere prescritte con cautela e solo per un breve periodo a basse dosi. Quelle ad azione breve o intermedia sono preferibili, come l'oxazepam e il temazepam. Le benzodiazepine ad alto potenziale, come alprazolam e triazolam, e quelle a lunga attivit\u00e0 non sono raccomandate negli anziani a causa di un aumento degli effetti avversi. Le nonbenzodiazepine, quali zaleplon e zolpidem e basse dosi di antidepressivi sedativi, sono talvolta usati come alternative alle benzodiazepine.\nL'uso a lungo termine delle benzodiazepine \u00e8 stato associato a un aumento del rischio di deterioramento cognitivo, ma la sua correlazione con la demenza non \u00e8 stata dimostrata.\nLe benzodiazepine sono talvolta prescritte per trattare i sintomi comportamentali della demenza. Tuttavia, come gli antidepressivi, hanno poche prove di efficacia, anche se gli antipsicotici hanno mostrato qualche beneficio. Gli effetti cognitivi delle benzodiazepine che si verificano frequentemente negli anziani possono anche peggiorare uno stato gi\u00e0 presente di demenza senile.\nInterazioni.\nLe benzodiazepine hanno minime interazioni farmacologiche con altri farmaci, sebbene il loro metabolismo ossidativo possa essere inibito dalla cimetidina (farmaco antiulcera), dal disulfiram (usato per prevenire l'assunzione di alcool) e dall'isoniazide (antitubercolare). Basse concentrazioni di antagonisti dei recettori alla adenosina (teofillina) sono in grado di antagonizzare gli effetti clinici delle benzodiazepine.\nA seconda del loro percorso nel metabolismo, le benzodiazepine possono essere suddivise approssimativamente in due gruppi. Il gruppo pi\u00f9 numeroso \u00e8 costituito da quelle che vengono metabolizzate dagli enzimi del citocromo P450 (CYP450) che possiedono un potenziale significativo per interagire con altri farmaci. L'altro gruppo comprende quelle che vengono metabolizzate attraverso la glucuronidazione, quali lorazepam, oxazepam, temazepam e, in generale, hanno poche interazioni farmacologiche.\nMolti farmaci, tra cui i contraccettivi orali, alcuni antibiotici, antidepressivi e agenti antifungini inibiscono gli enzimi del citocromo nel fegato. Essi riducono la velocit\u00e0 di eliminazione delle benzodiazepine che vengono metabolizzate dal CYP450, portando a un eccessivo accumulo del farmaco e l'aumento di effetti collaterali. Al contrario, i farmaci che inducono gli enzimi del citocromo P450, come l'erba di San Giovanni, l'antibiotico rifampicina e gli anticonvulsivanti carbamazepina e fenitoina, accelerano l'eliminazione di molte benzodiazepine e diminuiscono la loro azione. Assumendo benzodiazepine con l'alcol, gli oppioidi e altri depressori del sistema nervoso centrale, vi \u00e8 un potenziamento della loro azione. Questo si traduce spesso in un aumento della sedazione, compromissione della coordinazione motoria, respirazione difficoltosa, e altri effetti negativi che possono anche essere letali. Gli antiacidi possono rallentare l'assorbimento di alcune benzodiazepine, tuttavia questo effetto \u00e8 marginale e non certo.\nL'assunzione di bevande alcoliche potenzia gli effetti delle benzodiazepine. L'interazione con alcol pu\u00f2 avere quasi sempre effetti drammatici: anche un semplice bicchiere di vino associato a una dose moderata di benzodiazepine pu\u00f2 causare una grave depressione respiratoria. In altri termini, l'encefalo \u00e8 in grado di trasmettere ai muscoli respiratori meno impulsi motori, provocando anossia, che con un processo a catena pu\u00f2 a sua volta indurre gravi aritmie cardiache, fino al collasso.\nStoria.\nLa prima benzodiazepina, il clordiazepossido (\"Librium\"), \u00e8 stata sintetizzata nel 1955 da Leo Sternbach mentre lavorava alla Hoffmann-La Roche sullo sviluppo di tranquillanti. Tuttavia le propriet\u00e0 farmacologiche dei composti inizialmente preparati furono deludenti e Sternbach abbandon\u00f2 il progetto. Due anni dopo, nell'aprile del 1957, il collega Earl Reeder not\u00f2 un composto \"piacevolmente cristallino\" lasciato dal progetto interrotto mentre eseguiva una pulizia del laboratorio. Questo composto, pi\u00f9 tardi chiamato clordiazepossido, non fu testato nel 1955 per via dell'attenzione posta da Sternbach su altre questioni. In attesa che i risultati farmacologici fossero negativi e sperando di pubblicare i risultati correlati alla chimica, i ricercatori incominciarono una serie di test standard sugli animali. Il composto mostr\u00f2 forti effetti sedativi, anticonvulsivanti e miorilassanti. Questi impressionanti risultati clinici portarono, nel 1960, a una rapida commercializzazione in tutto il mondo con il marchio \"Librium\". A seguito del clordiazepossido, il diazepam fu commercializzato dalla Hoffmann-La Roche con il marchio \"Valium\" nel 1963, e per un po' i due furono i farmaci con maggior successo commerciale. L'introduzione delle benzodiazepine ha portato a una diminuzione della prescrizione di barbiturici e nel 1970 avevano in gran parte sostituito i vecchi farmaci per gli usi sedativi e ipnotici.\nIl nuovo gruppo di farmaci fu inizialmente accolto con ottimismo dai professionisti sanitari ma a poco a poco sorsero alcune preoccupazioni; in particolare, il rischio di dipendenza divenne evidente nel 1980. Le benzodiazepine hanno una storia unica, a loro si deve la pi\u00f9 grande \"class action\" mai tentata contro i produttori farmaceutici nel Regno Unito, che coinvolse 14.000 pazienti e 1.800 studi legali e che sosteneva che le case farmaceutiche sapessero della potenziale dipendenza, ma volutamente non divulgarono queste informazioni ai medici. Allo stesso tempo, 117 medici di medicina generale e 50 autorit\u00e0 sanitarie furono citate in giudizio dai pazienti per i danni dovuti agli effetti nocivi della dipendenza e dalla sospensione. Questo ha portato alcuni medici a richiedere un modulo di consenso firmato dai loro pazienti e di raccomandare che tutti i pazienti siano adeguatamente avvertiti dei rischi di dipendenza e sospensione prima di incominciare il trattamento con le benzodiazepine. Il processo non raggiunse mai una sentenza: il patrocinio gratuito fu ritirato e vi erano accuse che i consulenti psichiatrici e i periti potessero avere un conflitto di interessi. Questo contenzioso ha portato a cambiamenti nella legislazione britannica, rendendo le azioni legali collettive pi\u00f9 difficili.\nAnche se sono stati introdotti antidepressivi con propriet\u00e0 ansiolitiche e vi \u00e8 una crescente consapevolezza degli effetti negativi delle benzodiazepine, le prescrizioni per il sollievo dall'ansia a breve termine non sono diminuite di molto. Per il trattamento dell'insonnia, le benzodiazepine sono ora meno popolari delle nonbenzodiazepine, che comprendono lo zaleplon, lo zolpidem e lo zopiclone. Le nonbenzodiazepine sono molecolarmente distinte, ma ci\u00f2 nonostante, lavorano sugli stessi recettori delle benzodiazepine e producono effetti sedativi simili.\nUso ricreativo.\nLe benzodiazepine sono considerate tra le principali sostanze d'abuso anche se quasi esclusivamente da parte di chi gi\u00e0 fa uso di altre droghe. A livello internazionale esse sono classificate come farmaci della tabella IV, a parte il flunitrazepam che \u00e8 nella tabella III, ai sensi della convenzione sulle sostanze psicotrope. Tuttavia vi sono alcune variazioni a seconda dei singoli paesi: per esempio, nel Regno Unito, il midazolam e il temazepam sono inseriti nella tabella III. La legge britannica prevede che il temazepam (ma non il midazolam) debba essere conservato sotto custodia. Questo requisito comporta che i farmacisti e i medici debbano conservarlo in armadi di sicurezza di acciaio a chiusura a doppia mandata e mantenere un registro scritto con inchiostro. L'abuso di benzodiazepine varia da occasionali assunzioni a grandi dosi a un utilizzo cronico e compulsivo a dosi elevate.\nLe benzodiazepine sono usate sia a scopo ricreativo sia da tossicodipendenti problematici. La mortalit\u00e0 \u00e8 pi\u00f9 elevata tra chi abusa di pi\u00f9 sostanze, compreso l'alcol. La dipendenza e la tolleranza alle benzodiazepine, spesso accoppiate con un'escalation nel dosaggio, possono svilupparsi rapidamente tra i tossicodipendenti: una sindrome da astinenza pu\u00f2 apparire dopo appena tre settimane di uso continuo. L'uso a lungo termine potenzialmente pu\u00f2 causare sia dipendenza fisica e psicologica che gravi sintomi di astinenza, come la depressione, l'ansia (spesso fino ad attacchi di panico) e agorafobia. Le benzodiazepine, e in particolare il temazepam, sono a volte utilizzate per via endovenosa che, se fatto in modo errato o in modo non sterile, pu\u00f2 comportare complicazioni mediche, tra cui ascessi, cellulite, tromboflebite, puntura arteriosa, trombosi venosa profonda e gangrena. La condivisione di siringhe e aghi pu\u00f2 portare alla trasmissione di epatite, HIV e altre malattie. Quando viene stabilita una dipendenza, solitamente un medico consiglia al paziente di convertire l'uso della benzodiazepina con una dose equivalente di diazepam, prima di incominciare un programma di progressiva riduzione.\nLe benzodiazepine a volte sono utilizzate per scopi criminali, cercando di inibire una vittima utilizzandola come droga da stupro o per rapina.\nNel complesso, dai dati raccolti risulta che il temazepam sia la benzodiazepina pi\u00f9 pericolosa per l'assuefazione psicologica (dipendenza). L'abuso di temazepam ha raggiunto proporzioni epidemiche in alcune parti del mondo, in particolare in Europa e in Australia e in molti paesi del sudest asiatico. Ci\u00f2 ha portato le autorit\u00e0 di diversi paesi a inserire il temazepam in uno status giuridico pi\u00f9 restrittivo. Alcuni paesi, come la Svezia, lo hanno vietato a titolo definitivo. Il temazepam possiede anche alcune propriet\u00e0 farmacocinetiche di assorbimento, distribuzione, eliminazione e clearance che lo rendono pi\u00f9 suscettibile all'abuso rispetto a molte altre benzodiazepine.\nUso veterinario.\nLe benzodiazepine sono utilizzate nella pratica veterinaria nel trattamento di vari disturbi e condizioni. Come negli esseri umani, sono utilizzate nel trattamento di prima linea di convulsioni, stato epilettico, tetano e come terapia di mantenimento contro l'epilessia (in particolare, nei gatti). Esse sono ampiamente utilizzate in piccoli e grandi animali (compresi i cavalli, suini, bovini e animali esotici e selvatici) per i loro effetti ansiolitici e sedativi, come pre-medicazione prima dell'intervento chirurgico, per l'induzione dell'anestesia e in aggiunta a essa."}
{"id": "492979", "revid": "114924599", "url": "https://it.wikipedia.org/wiki?curid=492979", "title": "Kola\u0161in", "text": "Kola\u0161in (in cirillico: \u041a\u043e\u043b\u0430\u0448\u0438\u043d) \u00e8 una citt\u00e0 del Montenegro, capoluogo dell'omonimo comune.\nStoria.\nFu fondata durante il periodo di dominazione ottomano nel XVII secolo.\nGeografia fisica.\nGli impetuosi fiumi Tara e Mora\u010da la attraversano ed \u00e8 circondata da montagne che la circondano completamente.\nLa citt\u00e0 si trova a 954 metri di altitudine e offre eccellenti possibilit\u00e0 di svago sia in estate che in inverno. Un'importante attrazione turistica \u00e8 rappresentata dal lago di Biograd, che si trova nel parco nazionale Biogradska gora, dove \u00e8 preservata una delle tre foreste vergini d'Europa. Il lago si trova a 1094 metri d'altezza circondato da diversi sentieri.\nSociet\u00e0.\nEvoluzione demografica.\nGruppi etnici (dati del 1991):\nGruppi etnici (dati del 2003):\nLocalit\u00e0.\nIl comune ha una popolazione di 9.949 abitanti, il 30% della popolazione \u00e8 concentrato nel capoluogo (2.989 ab.), mentre nessun'altra localit\u00e0 supera il migliaio di abitanti.\nIl comune comprende 70 localit\u00e0:\nPolitica.\nNel referendum per l'indipendenza del Montenegro, su un totale di 7.405 aventi diritto a votare, hanno votato 6.820 cittadini, il 92,1% del totale. 3.903 (57,78%) elettori si sono espressi per mantenere l'unione con la Serbia, mentre 2.852 (42,22%) hanno votato per l'indipendenza del Montenegro."}
{"id": "492980", "revid": "1516566", "url": "https://it.wikipedia.org/wiki?curid=492980", "title": "Cirencester", "text": "Cirencester (pronuncia o , localmente oppure e ) \u00e8 una piccola cittadina del Gloucestershire.\nDi origine romana, fu la seconda citt\u00e0 per abitanti della Britannia romana. Divenne famosa nel Regno Unito, in Epoca vittoriana, per la sua rinomata Universit\u00e0.\nLa romana \"Corinium\".\nFondata dai Romani, \"Corinium\" arriv\u00f2 ad essere una ricca citt\u00e0 con oltre abitanti. Probabilmente ebbe nel IV secolo il titolo di capitale provinciale della Britannia Prima.\nLuoghi da visitare.\nNotevole il Museo di Corinium, ricco di reperti romani, anche se non \u00e8 stato ancora scavato l'anfiteatro romano.\nDa visitare la cattedrale, in stile gotico e il giardino pubblico, veramente immenso.\nA Cirencester \u00e8 inoltre presente il Royal Agricultural College sede di una delle pi\u00f9 prestigiose universit\u00e0 inglesi. Durante l'estate, il college accoglie ragazzi da tutto il mondo, a cui offre ospitalit\u00e0 per vacanze-studio finalizzate all'apprendimento dell'inglese."}
{"id": "492986", "revid": "125939624", "url": "https://it.wikipedia.org/wiki?curid=492986", "title": "Fabio Caserta", "text": "Carriera.\nGiocatore.\nGli inizi e l'approdo in Serie B.\nLa sua carriera lo vede dapprima protagonista nei campi dell'isola maggiore, in tante stagioni all'Igea Virtus, in Serie C2. Poi per la stagione 2004-2005 approda in Serie B al Catania. Con la squadra ottiene la promozione in massima serie nel 2005-2006.\nIl debutto in Serie A e il passaggio al Palermo.\nNella stagione 2006-2007 gioca Serie A, sempre con la maglia del . A fine stagione sigla 6 reti in 35 partite.\nIl 31 agosto 2007 firma con il Palermo, che paga al Catania per il cartellino 3,6 milioni di euro. Nonostante all'inizio della sua avventura col Palermo trovi poco spazio, dopo il gol realizzato nel derby contro il Catania (sua ex squadra) si contende pi\u00f9 volte il posto da titolare con F\u00e1bio Simpl\u00edcio.\nLe stagioni in massima serie.\nIl 31 luglio 2008 passa al Lecce per 1,6 milioni di euro. Termina la stagione con 33 presenze e 5 gol, con i salentini che subiscono la retrocessione in Serie B.\nIl 10 luglio 2009 viene prelevato dal Lecce per 700.000 euro. E cos\u00ec passa a titolo definitivo all'Atalanta, scegliendo la maglia numero 18 A Bergamo gioca a sprazzi e cos\u00ec non trova molta continuit\u00e0. A fine stagione i numeri dicono che ha totalizzato 14 presenze in campionato senza segnare reti. Poi arriva il 18\u00ba posto finale che sancisce la retrocessione della squadra bergamasca in Serie B.\nIl 24 giugno 2010 viene mandato in prestito al neopromosso in Serie A, dopo la retrocessione del club bergamasco. L'esordio con la nuova maglia avviene alla quinta giornata di campionato, in Cesena- (1-4). Segna la prima rete in maglia bianconera il 3 aprile 2011 in Cesena- valevole per la 31\u00aa giornata di campionato: il suo gol \u00e8 quello che permette alla sua squadra di pareggiare per 2-2. Chiude la prima stagione al Cesena con 25 presenze in campionato (e quell'unica rete) pi\u00f9 una partita in Coppa Italia. Scaduti i termini del prestito, il giocatore fa ritorno a Bergamo, dove gioca un'ulteriore partita di campionato.\nJuve Stabia.\nIl 31 gennaio 2012, ultimo giorno di calciomercato, viene ceduto a titolo definitivo alla , in Serie B, nell'ambito dell'operazione che porta Riccardo Cazzola alla dea. Debutta il 4 febbraio da titolare segnando al 10' il gol del vantaggio nella partita interna contro il poi persa per 2-1. Chiude la stagione con 15 presenze e 2 reti. Confermato per la stagione successiva, rientra nella formazione titolare il 25 settembre 2012 in occasione della partita - (terminata 2-2); in questa gara Caserta indossa anche la fascia di capitano. Il 20 ottobre 2012 sigla la sua prima rete stagionale contro l' al 24'. Si ripete il 30 ottobre 2012 siglando il gol vittoria contro la , (terminata 1-0). Chiude la stagione con 33 presenze e 7 reti.\nNella Serie B 2013-2014 segna 3 reti in 22 presenze, restando alle \"Vespe\" anche nella stagione 2014-2015 in Lega Pro. Il 12 ottobre 2014 segna la sua prima rete stagionale contro il , fissando il risultato sul definitivo 1-1.\nAllenatore.\nJuve Stabia.\nPer la stagione 2016-2017 entra a far parte dello staff della Juve Stabia come allenatore in seconda di Gaetano Fontana. Successivamente, a partire dal 15 luglio 2017, viene ufficializzato come nuovo allenatore della Juve Stabia insieme a Ciro Ferrara.\nPer il 2018-2019 gli viene affidata ancora la panchina dei giallobl\u00f9, con la quale partecipa al girone C della Serie C 2018-2019. La stagione si rivela un successo, con la squadra campana che domina il suo girone e rimane per pi\u00f9 di sei mesi la miglior difesa europea tra i professionisti. Ciliegina sulla torta \u00e8 la vittoria del campionato con promozione matematica in Serie B che arriva con la vittoria casalinga per 2-1 sulla il 20 aprile 2019. La stagione seguente per\u00f2 non riesce a salvare la squadra che retrocede all\u2019ultima giornata con 41 punti. Nefasta fu, per Caserta e per le Vespe di Castellammare, la sospensione del campionato nel marzo 2020 (a causa dell'appalesarsi della pandemia). Sino a quel momento -ossia sino al ventottesimo turno di campionato (vittoria interna contro lo Spezia per 3-1)- la squadra termale stazionava stabilmente in orbita play-off, avendo collezionato ben 36 punti in graduatoria. Degno di nota era infatti il rendimento interno della Juve Stabia; tra le mura del Menti capitolarono squadre del calibro di Empoli (1-0), Crotone (3-2), Spezia (3-1), mentre il Benevento, assoluto ed indiscusso leader del campionato, non and\u00f2 oltre il pari (1-1).\nAlla ripresa estiva post-sospensione, ripartite con l'ambizione di consolidare la categoria e magari coltivare ambizioni di alta classifica, le Vespe non seppero \"riattaccare le spina\". Dopo ben quattro sconfitte consecutive, i pareggi con Entella (in casa) e Frosinone (in trasferta) e soprattutto la vittoria interna in rimonta contro il Chievo Verona (da 0-2 a 3-2) sembravano aver riacceso lo spirito dei ragazzi di Caserta e soprattutto rimesso la squadra in corsa nella lotta salvezza.\nA tre giornate dal termine della stagione regolare, alla Juve Stabia restava da affrontare tre importantissimi scontri diretti con Venezia, Cremonese e Cosenza. La squadra del tecnico calabrese raccolse zero punti, score che condann\u00f2 il sodalizio di Castellammare ad un rocambolesco ritorno in terza serie.\ner Il 4 agosto si separa dal club campano. Ventitr\u00e9 giorni dopo risolve il suo contratto con il club campano.\nPerugia.\nIl 26 agosto seguente viene nominato allenatore del , neoretrocesso in Serie C, con il quale sottoscrive un contratto con clausola di rinnovo automatico in caso di promozione.\nA settembre ottiene l'abilitazione per Allenatore professionista di prima categoria - UEFA Pro. Il 2 maggio 2021 riporta subito il Perugia in Serie B, grazie alla vittoria sulla per 2-0 e avendo la meglio sul , arrivato a pari punti (79) ma con una differenza reti peggiore negli scontri diretti. Nonostante la clausola contrattuale, il successivo 14 giugno risolve il contratto che lo legava alla squadra umbra\nBenevento.\nIl giorno seguente alla risoluzione con il Perugia, firma con il , neoretrocesso in Serie B.\nStatistiche.\nPresenze e reti nei club.\n\"Statistiche aggiornate al termine della carriera da calciatore.\"\nStatistiche da allenatore.\n\"Statistiche aggiornate al 25 febbraio 2022.\" In grassetto le competizioni vinte."}
{"id": "492989", "revid": "1345938", "url": "https://it.wikipedia.org/wiki?curid=492989", "title": "Dong", "text": ""}
{"id": "492990", "revid": "7082", "url": "https://it.wikipedia.org/wiki?curid=492990", "title": "Pesca a mosca", "text": ""}
{"id": "492993", "revid": "767487", "url": "https://it.wikipedia.org/wiki?curid=492993", "title": "Photoblog", "text": "Un Fotolog, o Photolog o Photoblog, (da \"foto\" e \"blog\") \u00e8 un tipo di blog che privilegia le immagini al testo. \u00c8 un blog in cui rivestono pi\u00f9 importanza le foto, ed il testo tende ad essere un commento \"didascalico\" alle varie immagini o \u00e8 comunque non molto esteso.\nUsi e fini.\nIl Fotolog \u00e8 da considerarsi pi\u00f9 funzionale di un classico blog nel caso in cui si voglia dare precedenza al condividere le proprie immagini e commentarle brevemente.\n\u00c8 invece inadatto all'espressione di concetti complessi o alla scrittura di lunghi pensieri, proprio per la sua stessa natura.\nInoltre \u00e8 sempre pi\u00f9 di moda tra i ragazzini che scattano le loro foto e le mettono sul proprio photoblog."}
{"id": "492998", "revid": "74801", "url": "https://it.wikipedia.org/wiki?curid=492998", "title": "Pszczyna", "text": "Pszczyna (in tedesco: \"Ple\u00df\") \u00e8 un comune urbano-rurale polacco del distretto di Pszczyna, nel voivodato della Slesia.\nRicopre una superficie di e nel 2006 contava abitanti.\nGeografia fisica.\nGli abitanti di tutto il comune diventano considerando le frazioni incluse, che sono: Brze\u017ace (), Czark\u00f3w (), \u0106wiklice (), Jankowice (), \u0141\u0105ka (), Piasek (), Por\u0119ba (924), Rudo\u0142towice (), Studzionka (), Studzienice (), Wis\u0142a Ma\u0142a () e Wis\u0142a Wielka ().\nLa superficie totale di include di terre coltivate e di foreste.\nStoria.\n\u00c8 situata nel voivodato della Slesia dal 1999, mentre dal 1975 al 1998 ha fatto parte del voivodato di Katowice.\nPszczyna \u00e8 stata sede di un sottocampo del Campo di concentramento di Auschwitz.\nToponomastica.\nIl nome di \"Pszczyna\" \u00e8 conosciuto a tutti gli studenti per essere un'eccezione alle regole di scrittura della lingua polacca, che prevede \"rz\" invece di \"sz\" dopo la \"p\"."}
{"id": "493002", "revid": "125944974", "url": "https://it.wikipedia.org/wiki?curid=493002", "title": "Aldo Cazzullo", "text": "Biografia.\nEntra a \"La Stampa\" come praticante nel 1988. Nel 1998 si trasferisce a Roma. Nel 2003, dopo quindici anni a \"La Stampa\", passa al \"Corriere della Sera\" dove \u00e8 inviato speciale ed editorialista. Ha raccontato i principali avvenimenti italiani e internazionali degli ultimi 25 anni, in particolare le elezioni di Chirac, Erdogan, Bush, Abu Mazen, Netanyahu, Sarkozy, Obama, Cameron, Hollande, Trump, Macron, Sanchez, Johnson, oltre ai referendum sull'Europa, da quello francese su Maastricht (1992) alla Brexit.\nHa seguito cinque edizioni dei Giochi Olimpici (Atene 2004, Torino 2006, Pechino 2008, Londra 2012, Rio 2016) e cinque Mondiali di calcio, compresa la vittoria degli Azzurri in Germania nel 2006. Ha intervistato Bill Gates, Steven Spielberg, Keith Richards, Jacques Le Goff, Don De Lillo, Mario Vargas Llosa, Daniel Day Lewis, G\u00e9rad Depardieu, Nigel Farage, Marine Le Pen, Zlatan Ibrahimovic e Rafael Nadal oltre ai protagonisti della vita pubblica italiana. Per citare solo gli artisti: Ennio Morricone, Lucio Dalla, Vasco Rossi, Francesco De Gregori, Franco Battiato, Antonello Venditti, Francesco Guccini, Piero Pel\u00f9, Renato Zero, Cesare Cremonini, Loredana Bert\u00e8, Gianna Nannini, Achille Lauro, Marco Masini, J-Ax, Jovanotti, Mogol, Roberto Vecchioni, Ornella Vanoni, Laura Pausini, Riccardo Zanotti, Iva Zanicchi, la Cia del Quartetto Cetra, Paolo Conte, Riccardo Muti, Andrea Bocelli.\nHa dedicato oltre venti libri alla storia e all'identit\u00e0 italiana, sia in chiave critica - come \"Outlet Italia\" (2007), \"L'Italia de noantri\" (2009) - sia in difesa della storia e delle potenzialit\u00e0 del nostro Paese. \"Viva l'Italia!\" (2010), \"Basta piangere!\" (2013),\" Possa il mio sangue servire\" (2015), \"Metti via quel cellulare\" (2017), scritto con i figli, hanno tutti superato le centomila copie; \"La guerra dei nostri nonni\" e \"A riveder le stelle\" le duecentomila. Il suo ultimo libro \u00e8 \"Il posto degli uomini. Dante in Purgatorio dove andremo tutti\". Ha vinto il premio Estense nel 2006 per \"I grandi vecchi\" e, tra gli altri, i premi Fregene, Hemingway, Cinqueterre, il Premio Nazionale Anpi \"Benedetto Fabrizi\", il premio letterario \"La Tore Isola d'Elba\" per il romanzo \"La mia anima \u00e8 ovunque tu sia\" (70 000 copie, pubblicato in Germania da Beck), il Premio Procida-Isola di Arturo-Elsa Morante.\nCon il libro \"L'Italia s'\u00e8 ridesta. Viaggio nel Paese che resiste e rinasce\" ha vinto il premio Giovanni Spadolini 2013, con \"Basta piangere!\" il premio Maria Grazia Cutuli, con \"La guerra dei nostri nonni\" il premio Biagio Agnes. Ha vinto inoltre anche il Premio \"Buone Notizie 2013\", consegnato a Caserta nel gennaio dello stesso anno. Dal 10 gennaio 2017 \u00e8 titolare della rubrica delle lettere del Corriere della Sera, succedendo a Sergio Romano. Il 19 settembre 2018 esce \"Giuro che non avr\u00f2 pi\u00f9 fame. L'Italia della Ricostruzione\", edito da Mondadori.\nNel 2020 pubblica \"A riveder le stelle. Dante, il poeta che invent\u00f2 l\u2019Italia\". Dal libro nasce uno spettacolo omonimo, in tour a partire dal giugno 2021, che vede la partecipazione come voce recitante del rocker fiorentino Piero Pel\u00f9.\nNello stesso anno partecipa al programma televisivo \"La caserma\" dove ha tenuto due lezioni di storia incentrate sulla Grande Guerra.\nHa due figli, Francesco e Rossana."}
{"id": "493006", "revid": "12290", "url": "https://it.wikipedia.org/wiki?curid=493006", "title": "Dazzler", "text": "Dazzler, il cui vero nome \u00e8 Alison Blair, \u00e8 un personaggio dei fumetti creato nel 1980, pubblicato dalla Marvel Comics.\nBiografia del personaggio.\n\u00c8 una supereroina che \u00e8 entrata a far parte del gruppo degli X-Men, dopo un passato da cantante.\nLa sua splendida voce l'aveva messa in evidenza come cantante. Allo svilupparsi dei suoi poteri lei li adoper\u00f2 per aumentare l'effetto scenico delle sue performance. Gli spettatori andarono in delirio pensando che fossero generati da effetti speciali in scena e perfino l'Uomo Ragno si prese una sbandata per lei. La sua notoriet\u00e0 cal\u00f2 quando rivel\u00f2 di essere una mutante nella graphic novel a lei dedicata.\nIl suo debutto nell'universo Marvel avviene durante la Saga della Fenice Nera, nella fase in cui gli X-Men erano in lotta con il Club Infernale. Inizialmente resta fuori dal gruppo, preferendo mantenere la sua identit\u00e0 pubblica.\nLe viene dedicata una serie regolare in cui affronta vari supercriminali dell'Universo Marvel,tra cui l'essere cosmico Galactus che la rende per breve tempo suo araldo,infondendole parte del potere cosmico di cui \u00e8 dotato Silver Surfer.\nFu vicina ad entrare nei Vendicatori ma poi entr\u00f2 a far parte degli X-Men rivelandosi un'autentica eroina ed imparando a padroneggiare tutti i suoi poteri. In particolare ha un ruolo di primo piano nell'arco narrativo detto 'dell'Australia', in cui gli X-Men creduti morti dal mondo dopo uno scontro con l'essere ancestrale noto come l'Avversario si rifugiano segretamente nella base australiana precedentemente utilizzata dai Reavers. In questa fase ha uno scontro con l'inarrestabile Fenomeno dopo il quale viene creduta morta. Successivamente ebbe una storia d'amore con Longshot e torn\u00f2 con lui nel Mojoverso per spodestare il terribile oppressore.\nTempo dopo Alison ritorn\u00f2 dal Mojoverso senza Longshot; ci\u00f2 fece pensare che lui fosse morto, ma Alison rivel\u00f2 che non era vero, senza per\u00f2 dire come facesse ad esserne sicura.\nDopo un periodo come leader di un gruppo di X-Men provenienti da varie realt\u00e0, Dazzler verr\u00e0 reclutata da Maria Hill nello S.H.I.E.L.D. come contatto coi mutanti ma Mystica la rapir\u00e0 e sostituir\u00e0, mentre lei verr\u00e0 tenuta prigioniera a Madripoor e successivamente liberata da Magneto.\nOriginal Sin.\nDurante Original Sin si unir\u00e0 agli X-Men di Ciclope in cerca di vendetta su Mystica.\nDecimation.\nDopo gli eventi di House of M Alison entra nella nuova formazione di Excalibur per evitare che i mutanti siano sfruttati.\nPoteri e abilit\u00e0.\nAlison \u00e8 capace di trasformare il suono in luce per creare raggi fotonici. Allison \u00e8 in grado di manipolare la sua luce riuscendo a fare molti effetti, pu\u00f2 cambiare il colore della sua luce a suo piacimento, pu\u00f2 controllare la intensit\u00e0 per molti scopi e, infine, decide la durata del tempo in cui deve rimanere sempre accesa la luce. Pu\u00f2 utilizzare i suoi poteri in vari modi:\nSe non ci sono suoni o vibrazioni intorno a lei, Allison pu\u00f2 semplicemente parlare o sbattere mani e piedi per creare suoni e vibrazioni per poi convertirla in luce."}
{"id": "493007", "revid": "188717", "url": "https://it.wikipedia.org/wiki?curid=493007", "title": "Trasformazione proiettiva", "text": ""}
{"id": "493008", "revid": "83531", "url": "https://it.wikipedia.org/wiki?curid=493008", "title": "Fleboclisi", "text": "La fleboclisi, o somministrazione o terapia endovenosa (abbreviato e.v.), consiste nella infusione di sostanze liquide direttamente in una vena.\nLa somministrazione endovenosa pu\u00f2 essere utilizzata per correggere squilibri elettrolitici, somministrare farmaci, trasfondere emocomponenti ed emoderivati o rimpiazzare fluidi per correggere, ad esempio, la disidratazione.\nRispetto ad altre vie di somministrazione, quella endovenosa \u00e8 il modo pi\u00f9 veloce per distribuire fluidi e farmaci in tutto il corpo.\nMolti sistemi di terapia endovenosa prevedono la somministrazione di una soluzione del farmaco attraverso una camera di gocciolamento, che impedisce all'aria di entrare nel flusso sanguigno (fatto che potrebbe provocare un embolo gassoso), e permette inoltre una stima del flusso di liquidi (normalmente misurato all'ora).\nEtimologia.\nIl termine fleboclisi deriva dal greco \"\u03c6\u03bb\u03ad\u03c8\" (\"fl\u00e9ps\") = vena e \"klysis\" = lavaggio.\nStrumenti e pratiche.\nUn set standard di infusione e.v. \u00e8 costituito da un contenitore sterile (bottiglia di vetro, bottiglia di plastica o sacchetto di plastica) pre-riempito di fluidi a cui si associa un deflussore, che consente al fluido di fluire una goccia alla volta, rendendo facile identificare la portata del flusso (e anche ridurre la possibile formazione di bolle d'aria).\nIl deflussore \u00e8 a sua volta costituito da un connettore a baionetta che permette di perforare la chiusura in gomma della bottiglia di fluido, da un pozzetto (o camera di gocciolamento) in plastica trasparente in cui gocciola l'infusione, e da un lungo tubo con un morsetto per regolare o interrompere il flusso. Al termine del deflussore vi \u00e8 un ultimo connettore che permette il collegamento con un ago o l'accoppiamento con un'altra linea di infusione sulla stessa vena.\nPer reperire il punto venoso in cui inserire l'ago o agocannula, preferibilmente dell'avambraccio, spesso \u00e8 necessario un laccio emostatico; realizzato il collegamento tra vaso sanguigno e flacone, per mezzo di un tubo di collegamento, si pu\u00f2 regolare il gocciolatoio del deflussore secondo necessit\u00e0. Questa \u00e8 una tipica infusione con gocciolamento per gravit\u00e0.\nIn alcuni casi particolari si pu\u00f2 ricorrere alla nutrizione artificiale di un paziente per via endovenosa (cosiddetta nutrizione parenterale), bypassando sia il processo dell'alimentazione orale, sia la digestione e l'assorbimento intestinale. I soggetti in nutrizione parenterale ricevono formule alimentari contenenti nutrienti quali glucosio, aminoacidi, lipidi, sali e vitamine.\nSomministrazione \"in bolo\".\nAlcuni farmaci possono essere somministrati \"in bolo\", il che significa che una siringa contenente il farmaco viene collegata direttamente al dispositivo di accesso endovenoso e il farmaco viene iniettato direttamente, sia pure lentamente per evitare di irritare la vena o causare un effetto troppo rapido.\nPer accertarsi che tutto il farmaco somministrato sia penetrato in vena e si disperda nella circolazione sanguigna, in molti casi a una somministrazione in bolo fa seguito un secondo bolo di soluzione fisiologica con finalit\u00e0 di lavaggio della linea infusiva.\nPompa da infusione.\nUna pompa da infusione permette un controllo preciso della velocit\u00e0 di infusione e della quantit\u00e0 totale di fluido da infondere all'ora e nell'arco delle 24 ore. Tuttavia in tutti quei casi in cui non \u00e8 necessario un preciso controllo della velocit\u00e0 di infusione o comunque una qualche variazione della stessa non avrebbe gravi conseguenze, come anche in tutti quei casi in cui la pompa non \u00e8 disponibile, la flebo \u00e8 spesso lasciato fluire semplicemente posizionando il sacchetto al di sopra del livello del paziente e utilizzando il morsetto per regolare la velocit\u00e0.\nSi pu\u00f2 ricorrere a una infusione rapida se il paziente necessita di grandi quantit\u00e0 di fluidi in tempi brevi, sempre che il dispositivo di accesso e.v. sia di un diametro sufficiente. Per aumentare la velocit\u00e0 di infusione si pu\u00f2 ricorrere a una spremitura manuale della sacca, all'applicazione di un manicotto gonfiabile intorno alla sacca stessa oppure a un dispositivo elettrico che in caso di necessit\u00e0 pu\u00f2 anche riscaldare il fluido da infondere.\nTipologie di accessi endovenosi.\nAgo ipodermico.\nIl modo pi\u00f9 semplice per reperire un accesso venoso \u00e8 quello di passare un ago cavo attraverso la cute posizionandolo direttamente in vena. Questo ago pu\u00f2 essere collegato a una siringa ed essere usato sia per aspirare sangue sia per iniettare il suo contenuto nel torrente venoso. Lo stesso ago pu\u00f2 essere collegato a un catetere di varia lunghezza e quindi a qualsiasi sistema desiderato di raccolta o infusione.\nIl sito pi\u00f9 comodo per eseguire la puntura venosa \u00e8 spesso il braccio, specialmente le vene posizionate sul dorso della mano, o la vena mediana cubitale al gomito. Ma in realt\u00e0 pu\u00f2 essere utilizzata qualsiasi vena identificabile.\nCatetere venoso periferico.\nQuesto \u00e8 il metodo di accesso endovenoso pi\u00f9 utilizzato sia in ospedale sia nelle attivit\u00e0 sanitarie in ambito pre-ospedaliero.\nUn catetere venoso periferico (CVP) \u00e8 costituito da un breve catetere di pochi centimetri di lunghezza, inserito attraverso la cute in una vena periferica, vale a dire una qualsiasi vena non localizzata all'interno del torace o dell'addome.\nQuesto \u00e8 di solito un dispositivo a forma di cannula sormontante un ago (agocannula), cio\u00e8 un dispositivo in cui un tubicino di plastica flessibile (cannula) viene montato sopra un ago di metallo (trocar). Una volta che la punta dell'ago e la cannula si trovano all'interno della vena il trocar viene ritirato e scartato in un contenitore rigido per aghi usati, e la cannula viene fatta avanzare all'interno della vena nella posizione considerata pi\u00f9 appropriata e sicura.\nCon questa tecnica pu\u00f2 essere utilizzata ogni vena periferica accessibile, anche se il braccio e la mano sono le sedi di posizionamento pi\u00f9 frequente. La gamba e i piedi vengono utilizzati in misura molto minore. Nel neonato pu\u00f2 essere indicato il posizionamento nelle vene del cuoio capelluto.\nUna cannula periferica e.v. non pu\u00f2 essere lasciata in sede per un tempo indeterminato, a causa del rischio di infezione nel punto di inserimento della cannula, la qual cosa provoca flebite, cellulite e sepsi. I Centers for Disease Control and Prevention degli USA aggiornano periodicamente le linee guida e consigliano la sostituzione della cannula ogni 96 ore. Questa raccomandazione \u00e8 basata su studi organizzati per individuare le cause di infezione da \"Staphylococcus aureus\" meticillino-resistente negli ospedali. Nel Regno Unito, il Dipartimento di Sanit\u00e0 ha pubblicato un report sui fattori di rischio associati a un aumento della infezione da MRSA. Tra questi vengono citati come principali fattori che possono aumentare il rischio di diffusione di ceppi batterici antibiotico resistenti la cannula endovenosa, i cateteri venosi centrali e i cateteri urinari.\nCatetere venoso centrale.\nEsistono diversi tipi di cateteri che prendono un percorso pi\u00f9 diretto verso le vene centrali. Questi cateteri sono chiamati collettivamente \u201clinee infusive venose centrali\u201d.\nLe linee di infusione e.v. centrali sfruttano un catetere posizionato all'interno di una grande vena, di solito la vena cava superiore o la vena cava inferiore, o l'atrio destro del cuore. Nel tipo pi\u00f9 semplice di accesso venoso centrale, un catetere viene inserito in una succlavia, in giugulare interna o (meno comunemente) in una vena femorale e avanzato verso il cuore fino a raggiungere la vena cava superiore o l'atrio destro.\nQuesto posizionamento presenta diversi vantaggi rispetto a una linea e.v. periferica:\nLinee infusive endovenose centrali comportano rischi di sanguinamento, infezione, gangrena, tromboembolia ed embolia gassosa. Sono generalmente di pi\u00f9 difficile inserzione in quanto le vene centrali non sono palpabili e richiedono personale infermieristico esperto nel loro posizionamento che conosca i punti di repere adeguati e/o utilizzi una sonda a ultrasuoni per individuare con sicurezza la vena.\nPoich\u00e9 tutte queste vene sono di calibro decisamente maggiore rispetto alle vene periferiche, in esse c'\u00e8 un maggiore flusso di sangue oltre la punta del catetere. Ci\u00f2 significa che eventuali farmaci irritanti possono essere diluiti pi\u00f9 rapidamente e si riduce la possibilit\u00e0 di stravaso. Si ritiene attraverso un catetere venoso centrale vi sia la possibilit\u00e0 di infondere dei fluidi con maggiore velocit\u00e0. Tuttavia spesso un catetere centrale \u00e8 diviso in pi\u00f9 lumen e quindi il diametro interno di ciascuno di essi \u00e8 inferiore a quello di una grossa cannula periferica. In base alla legge di Poiseuille, a parit\u00e0 di tutte le altre variabili, il fatto che questi cateteri siano anche complessivamente pi\u00f9 lunghi richiede una pressione maggiore per ottenere lo stesso flusso.\nEsiste un altro tipo di linea infusiva centrale, chiamata linea infusiva di Hickman o catetere di Broviac. Questo tipo di cateteri vengono inseriti nella vena di destinazione e quindi emergono a breve distanza dopo un tragitto a \"tunnel\" sotto la pelle. Questo accorgimento riduce il rischio di infezione, poich\u00e9 i batteri presenti sulla superficie della pelle non sono in grado di viaggiare direttamente nella vena.\nInoltre questi cateteri sono anche realizzati in materiali che hanno una resistenza intrinseca alle colonizzazioni da parte dei batteri e alla tendenza alla coagulazione del sangue.\nCatetere centrale a inserzione periferica (PICC).\nLinee infusive basate su un catetere venoso centrale inserito perifericamente (PICC) vengono utilizzate quando \u00e8 richiesto l'accesso endovenoso per un periodo di tempo prolungato o quando il materiale da infondere potrebbe causare un veloce danneggiamento di una vena periferica o anche quando potrebbe essere troppo pericoloso il ricorso a una linea infusiva centrale convenzionale.\nGli usi tipici per un PICC includono: lunghi trattamenti chemioterapici, antibioticoterapia per via infusiva di lunga durata o nutrizione parenterale totale.\nUna linea PICC viene inserita attraverso una guaina in una vena periferica ricorrendo alla tecnica di Seldinger (una metodica che ricorrendo all'introduzione di una guida nell'ago, consente di impiegare aghi pi\u00f9 sottili e, successivamente, di ricorrere a dilatatori e cannule, permettendo il posizionamento di cateteri di grande calibro) o alla tecnica di Seldinger modificata, sotto guida ecografica, solitamente nel braccio. Si avanza attentamente verso l'alto fino a quando il catetere \u00e8 in vena cava superiore oppure si posiziona nell'atrio destro. Per un pi\u00f9 preciso posizionamento si misura la distanza da un punto di riferimento esterno, ad esempio il sovrasternale, per valutare la lunghezza ottimale. A conferma del corretto posizionamento si esegue una radiografia a raggi X, La radiografia \u00e8 indispensabile se non si \u00e8 fatto ricorso alla fluoroscopia durante l'inserimento.\nUna linea PICC pu\u00f2 essere dotata di un unico tubo (single-lumen) e connettore, due (doppio-lumen) o tre (triple-lumen) compartimenti, ognuno di questi con il suo connettore esterno di pertinenza. Esternamente un PICC a singolo lume assomiglia a un catetere e.v. periferico, tranne per il fatto che il tubo \u00e8 leggermente pi\u00f9 largo.\nL'inserzione richiede una protezione migliore rispetto a quella di una e.v. periferica, a causa del maggior rischio di infezioni gravi nel caso di disseminazione batterica attraverso il catetere. D'altro canto un PICC pone in misura minore il rischio di una infezione sistemica rispetto ad altri cateteri venosi centrali, perch\u00e9 il sito di inserzione \u00e8 di solito pi\u00f9 pulito e pi\u00f9 asciutto rispetto ai siti tipicamente utilizzati per le altre linee infusive centrali. Questo fatto aiuta a rallentare la crescita di quei batteri che possono raggiungere il flusso sanguigno viaggiando sotto la pelle e lungo la parete esterna del catetere.\nIl vantaggio principale di un PICC rispetto ad altri tipi di linee infusive centrali \u00e8 che \u00e8 pi\u00f9 sicuro da inserire e con un rischio relativamente basso di sanguinamento incontrollabile. Inoltre \u00e8 sostanzialmente privo di rischio di danneggiamento dei polmoni e dei vasi sanguigni principali. Anche se \u00e8 richiesto un minimo di addestramento, un PICC non deve essere necessariamente posizionato da un anestesista-rianimatore o da un chirurgo. Il PICC \u00e8 anche discreto, non immediatamente identificabile a un'osservazione esterna, e con una corretta igiene, cura, e un po' di fortuna, pu\u00f2 essere lasciato in sede per mesi o anni, se necessario, per i pazienti che richiedono un trattamento prolungato.\nLo svantaggio principale del PICC \u00e8 che deve essere inserito e poi viaggiare attraverso una vena periferica relativamente piccola. Pertanto il suo decorso verso la vena cava superiore pu\u00f2 essere in parte imprevedibile e quindi talvolta pu\u00f2 essere tecnicamente difficile collocarlo in alcuni pazienti. Inoltre, poich\u00e9 il PICC viaggia attraverso l'ascella, pu\u00f2 piegarsi e divenire poco e per nulla utilizzabile.\nSistemi impiantabili sottocute.\nUn dispositivo port (spesso indicata con il nome di un marchio come Port-a-Cath o MediPort) \u00e8 una linea venosa centrale che non dispone di un connettore esterno. Presenta invece un piccolo serbatoio che \u00e8 rivestito in gomma siliconica che \u00e8 impiantato sotto la pelle. Il farmaco viene somministrato in modo intermittente inserendo un ago attraverso la pelle e perforando il silicone del serbatoio. Quando l'ago viene ritirato il coperchio in gomma siliconica del serbatoio si richiude. La copertura in silicone \u00e8 progettata per resistere a centinaia di punture durante la sua vita.\nIl sistema port pu\u00f2 essere lasciato nel corpo del paziente per anni. Se ci\u00f2 avviene \u00e8 tuttavia opportuno che il funzionamento del dispositivo sia verificato mensilmente e venga lavato con un anticoagulante, per evitare il rischio di occlusioni. Se il sistema dovesse ostruirsi aumenterebbe in modo esponenziale il rischio di trombosi e il correlato rischio di embolizzazione.\nLa rimozione di un dispositivo port \u00e8 di solito una procedura semplice che viene effettuata a livello ambulatoriale. Al contrario la messa a dimora di un simile sistema \u00e8 decisamente pi\u00f9 complessa e un buon impianto \u00e8 dipendente dall'abilit\u00e0 e dimestichezza del radiologo.\nI sistemi Port causano meno disagi e hanno un minor rischio di infezione rispetto ai sistemi PICC. Sono quindi abitualmente utilizzati per i pazienti in trattamento intermittente a lungo termine.\nProdotti per infusione.\nTramite la fleboclisi, si possono infondere svariate sostanze: colloidi, emoderivati, emocomponenti, nutrizioni parenterali, cristalloidi, Ringer acetato, Ringer lattato, farmaci.\n\"Plasma expander\".\nCi sono due tipi principali di \"plasma expander\": le sostanze cristalloidi e le sostanze colloidali. Le sostanze cristalloidi sono soluzioni acquose di sali minerali o di altre molecole solubili in acqua. Le sostanze colloidali sono invece soluzioni che contengono molecole pi\u00f9 grandi e insolubili, come ad esempio la gelatina.\nEmocomponenti ed emoderivati.\nUn emoderivato (o prodotto derivato dal sangue) \u00e8 un qualsiasi componente del sangue che viene raccolto da un donatore per poter essere poi utilizzato tramite una trasfusione di sangue. Le trasfusioni di sangue possono salvare la vita in alcune situazioni particolari, ad esempio a seguito della perdita massiccia di sangue causata da un evento traumatico, oppure si pu\u00f2 ricorrere a esse per sostituire il sangue che viene perso durante un intervento chirurgico. Le trasfusioni di sangue, o solo di alcuni componenti del sangue, possono anche essere utilizzate per curare una grave anemia o una trombocitopenia causata da una malattia del sangue. Le persone con emofilia non necessitano di trasfusioni di sangue intero, ma solo di una parte del sangue, cio\u00e8 di un fattore della coagulazione, generalmente del fattore VIII o del IX. Le persone affette da malattia a cellule falciformi possono richiedere frequenti trasfusioni di sangue. Le prime trasfusioni di sangue erano costituite da sangue intero. Tuttavia nella pratica medica moderna si preferisce trasfondere solo alcuni componenti del sangue che necessitano al paziente: ad esempio emazie concentrate, plasma fresco congelato, albumina, crioprecipitato.\nSostituti del sangue.\nI sostituti del sangue sono sostanze artificiali proposte dalle case farmaceutiche che mirano a fornire un'alternativa al sangue umano. Sono soluzioni dalle caratteristiche chimiche quanto mai varie, che mirano comunque a permanere a lungo (in genere oltre le 24 ore) nel letto circolatorio e contribuiscono a espandere la volemia (il liquido circolante all'interno dei vasi). Queste soluzioni si propongono anche come trasportatori di ossigeno (in alternativa alla emoglobina). Il loro studio \u00e8 correlato al trattamento dell'anemia post-emorragica acuta. Queste sostanze non sono prive di rischio, in particolare di tipo anafilattico.\nSoluzioni tampone.\nLe soluzioni tampone sono usate per correggere l'acidosi o l'alcalosi. La soluzione di Ringer lattato ad esempio ha anche qualche effetto tampone, pi\u00f9 in specifico \u00e8 una soluzione alcalinizzante. La soluzione pi\u00f9 usata allo scopo di tamponare \u00e8 la soluzione di bicarbonato di sodio per via endovenosa.\nFarmaci.\nDiversi farmaci possono essere mescolati nei fluidi di cui sopra. Alcuni tipi di farmaci possono essere somministrati solo per via endovenosa, ad esempio quando vi \u00e8 un insufficiente assorbimento nel caso si ricorra ad altre vie di somministrazione, come la via enterale. Tra i farmaci utilizzati esclusivamente per via endovenosa vi sono molte immunoglobuline e il propofol.\nEffetti avversi.\nInfezioni.\nQualsiasi tipo di lesione cutanea comporta un rischio di infezione. Anche se l'inserimento di un catetere e.v. \u00e8 una procedura asettica sulla pelle vivono organismi come lo Stafilococco coagulasi-negativo o la Candida albicans che possono entrare attraverso il sito di inserzione intorno al catetere. Altri batteri possono essere introdotti accidentalmente all'interno del catetere da apparecchiature contaminate. L'umidit\u00e0 del sito di introduzione del catetere e.v. causata dal lavaggio o dal bagno, aumenta notevolmente i rischi di infezione.\nL'infezione dei siti e.v. \u00e8 generalmente locale, facilmente evidenziabile per la presenza dei classici segni di flogosi: gonfiore, rossore e aumento locale della temperatura cutanea, cui talvolta si associa la febbre. Se i batteri non rimangono confinati localmente ma diffondono attraverso il flusso sanguigno, l'infezione locale pu\u00f2 evolvere rapidamente in setticemia ed essere molto pericolosa per la vita. Un catetere venoso centrale infetto determina un rischio pi\u00f9 elevato di setticemia, poich\u00e9 i batteri sono in grado di penetrare direttamente nella circolazione centrale.\nFlebiti.\nLa flebite \u00e8 una infiammazione di una vena causata da un processo infettivo oppure dalla semplice presenza di un corpo estraneo (il catetere e.v.) o dei liquidi o farmaci somministrati. I sintomi tipici di una flebite sono il calore, il gonfiore, il dolore e il rossore in corrispondenza della vena interessata. In questi casi il catetere e.v. deve essere rimosso e, se necessario, reinserito in un'altra sede.\nA causa di iniezioni frequenti e di flebiti ricorrenti, lungo la vena pu\u00f2 accumularsi del tessuto cicatriziale. Le vene periferiche dei soggetti tossicodipendenti e tossicomani, cos\u00ec come le vene di pazienti tumorali in trattamento polichemioterapico, divengono sclerotiche e difficili da utilizzare con il trascorrere degli anni, a volte formando un vero e proprio cordone venoso.\nInfiltrazione/stravaso.\nL'infiltrazione dei tessuti si verifica quando un liquido somministrato e.v. oppure dei farmaci anzich\u00e9 permanere nel torrente venoso stravasano accidentalmente nei tessuti circostanti. Volgarmente ci si riferisce a questa eventualit\u00e0 con il termine \"fuori vena\". Questa eventualit\u00e0 si verifica pi\u00f9 frequentemente con gli agenti chemioterapici. Allorch\u00e9 si verifica quasi sempre ci si trova di fronte a una rottura della vena stessa, e gli anziani sono particolarmente a rischio a causa delle vene particolarmente fragili per una scarsit\u00e0 dei tessuti di sostegno.\nLo stravaso \u00e8 pi\u00f9 frequente nei punti dove la vena \u00e8 stata danneggiata durante l'inserimento dell'ago o della cannula, oppure in quei punti in cui la cannula non \u00e8 stata posizionata del tutto correttamente.\nLo stravaso clinicamente si caratterizza per la comparsa di una tumfeazione localizzata e pallore della pelle, che in una prima fase \u00e8 pure ipotermica. Lo stravaso pu\u00f2 essere indolore. Viene trattato rimuovendo l'ago o la cannula endovenosa ed elevando l'arto interessato in modo che i liquidi raccolti nei tessuti siano facilitati a defluire.\nTalvolta le iniezioni locali di ialuronidasi possono essere utilizzate per accelerare la dispersione del fluido o del farmaco stravasato. L'infiltrazione \u00e8 uno degli effetti indesiderati pi\u00f9 comuni della terapia endovenosa e di solito non \u00e8 un effetto particolarmente grave, a meno che il liquido o il farmaco stravasato non sia irritante o dannoso per il tessuto circostante. In quest'ultimo caso ne pu\u00f2 conseguire un'area di necrosi pi\u00f9 o meno vasta.\nSovraccarico di liquidi.\nIl sovraccarico di liquidi si verifica quando i fluidi sono somministrati con eccessiva velocit\u00e0, vale a dire a un volume al minuto superiore a quello che l'organismo e in particolare il sistema cardio-circolatorio \u00e8 in grado di assorbire o espellere. Possibili conseguenze sono l'ipertensione arteriosa, lo scompenso cardiaco e l'edema polmonare.\nIpotermia.\nIl corpo umano \u00e8 a rischio di ipotermia accidentale indotta dalla infusione di una grande quantit\u00e0 di liquidi freddi. Rapidi cambiamenti di temperatura a livello del muscolo cardiaco possono scatenare svariati tipi di aritmie fino alla fibrillazione ventricolare.\nSquilibrio elettrolitico.\nLa somministrazione di soluzioni troppo diluite o troppo concentrate pu\u00f2 compromettere l'equilibrio idro-elettrolitico del paziente. In particolare possono variare in concentrazione il sodio, il potassio, il magnesio, e molti altri elettroliti. In particolare i pazienti ospedalizzati per questo motivo debbono essere attentamente monitorizzati ed eseguire degli esami del sangue seriati.\nEmbolia.\nQuando un coagulo di sangue o un'altra massa solida, oppure una bolla d'aria, entra in circolo attraverso una via e.v. finisce per determinare l'ostruzione di un vaso, questo fenomeno viene chiamato embolia. Le vie di flusso e.v. periferiche hanno un basso rischio di embolia, dal momento che grandi emboli non possono transitare attraverso un catetere stretto, ed \u00e8 quasi impossibile iniettare accidentalmente aria attraverso una via e.v. periferica a una velocit\u00e0 pericolosa. Il rischio \u00e8 invece maggiore con una via e.v. centrale. Le bolle d'aria pi\u00f9 piccole tendono a dissolversi in circolo e pertanto sono del tutto innocue. Piccole quantit\u00e0 di aria non danno luogo a sintomi facilmente individuabili, ma secondo alcuni autori anche queste \"micro-bolle\" potrebbero avere alcuni effetti negativi.\nUna maggiore quantit\u00e0 di aria, se entra in circolo tutta in una volta, pu\u00f2 determinare pericolo di vita un grave danno alla circolazione polmonare (embolia polmonare), o, se estremamente grande un arresto cardiaco."}
{"id": "493011", "revid": "110157", "url": "https://it.wikipedia.org/wiki?curid=493011", "title": "Partito Comunista di Boemia e Moravia", "text": "Il Partito Comunista di Boemia e Moravia ( - KS\u010cM) \u00e8 un partito politico ceco di orientamento comunista fondato nel 1989.\nAl pari del suo corrispondente slovacco, il Partito Comunista di Slovacchia, si afferm\u00f2 all'esito della suddivisione del Partito Comunista di Cecoslovacchia.\nStoria.\nIl Partito Comunista di Cecoslovacchia.\nIl Partito Comunista di Cecoslovacchia (\"Komunistick\u00e1 strana \u010ceskoslovenska\", KS\u010c) fu fondato nel 1921, ma fino allo scoppio della Seconda guerra mondiale non prese mai parte al governo. Durante il conflitto bellico e l'occupazione nazista i massimi rappresentanti comunisti ripararono in Unione Sovietica da dove si impegnarono nell'opera di resistenza, nella quale il partito assumeva un ruolo decisivo. Nel 1945, finita la guerra, presero parte al governo di unit\u00e0 nazionale. Nel 1948, il KS\u010c prese il potere con l'aiuto dell'esercito sovietico e instaur\u00f2 un sistema politico e sociale di tipo socialista.\nGovern\u00f2 il paese fino al 1989 in alleanza con il \"Fronte nazionale\", un insieme di liste e partiti dominato dai comunisti, che distingueva la Cecoslovacchia da altri Paesi del socialismo reale caratterizzati dalla presenza di un partito unico. Negli anni 1960 alla guida del KS\u010c giunse Alexander Dub\u010dek che cerc\u00f2 di dar vita al cosiddetto \"socialismo dal volto umano\". Le limitate liberalizzazioni avviate da Dub\u010dek impensierirono l'URSS, che invio l'esercito a fermare la Primavera di Praga.\nDub\u010dek venne espulso e il partito fu guidato da Gust\u00e1v Hus\u00e1k, neo-stalinista pragmatico, che aveva, come larga parte del partito, sostenuto inizialmente Dub\u010dek, salvo poi dissociarsi. Nel 1989, dopo il crollo del muro di Berlino, anche in Cecoslovacchia ebbe fine il periodo socialista in seguito alla cosiddetta \"rivoluzione di velluto\". Il KS\u010c decise di non sciogliersi ma di dividersi organizzativamente nei due rami ceco e slovacco.\nLa fine del socialismo.\nAlle politiche del 1990, le prime democratiche dal 1945, il KS\u010cM ottenne il 13,2% dei voti e 32 seggi, passando all'opposizione del governo moderato guidato dal \"Forum Civico\", composto da movimenti liberali e moderati che si erano opposti al regime comunista. Nel 1993, con la fine della Cecoslovacchia e la nascita della Repubblica Ceca, il KS\u010cM ed il partito fratello slovacco si separarono definitivamente, anche perch\u00e9 quest'ultimo assunse il nome di Partito della Sinistra Democratica, avviando una trasformazione ideologica in senso socialdemocratico. Alle politiche dello stesso anno il KS\u010cM ottenne il 14% dei voti e 35 seggi.\nTra il 1992 ed il 2002, il KS\u010cM ha subito alcune scissioni che hanno dato vita a vari movimenti o partiti, con alcuni dei quali (Partito del Socialismo Democratico) il KS\u010cM, per\u00f2, si \u00e8 anche alleato. Nel caso del \"Partito dei Comunisti Cecoslovacchi\" (rinominato poi Partito Comunista Cecoslovacco), fondato nel 1995, invece, il KS\u010cM ha rifiutato di allearsi per le sue posizioni considerate troppo estremiste, poich\u00e9 si prefigge di ristabilire il sistema politico precedente al 1990. Queste scissioni hanno provocato, nelle elezioni del 1996 e del 1998, un lieve calo nei consensi per i comunisti (10,3% e 11%).\nAlle elezioni del 2002, per\u00f2 i comunisti hanno ottenuto, grazie all'opposizione al governo socialdemocratico, sostenuto dall'esterno dai conservatori, il 18,5% dei voti e 41 seggi. Ci\u00f2 nonostante il KS\u010cM \u00e8 rimasto all'opposizione di un governo sempre a guida socialdemocratica, ma questa volta formato anche da Unione Cristiana e Democratica - Partito Popolare Cecoslovacco e Unione della Libert\u00e0 - Unione Democratica. Alle politiche del 2006, il KS\u010cM ha visto calare i propri consensi al 12,8% dei voti, che hanno, comunque, permesso ai comunisti di rimanere la terza forza del paese dopo ODS e \u010cSSD. Il consenso \u00e8 ulteriormente calato alle elezioni del 2010, attestandosi all'11,27%. Il partito detiene attualmente 26 seggi parlamentari, ed \u00e8 la quarta forza politica del Paese, dopo ODS, \u010cSSD e TOP 09.\nNelle elezioni regionali del 12-13 ottobre 2012, tuttavia, il KSCM conquista il 20,44% e 182 seggi complessivi, risultando maggioritario in 2 regioni (Karlovy Vary e Usti nad Labem, entrambe in Boemia), posizionandosi come secondo partito per consenso elettorale a livello nazionale ed eleggendo nella Regione di \u00dast\u00ed nad Labem il primo comunista a presidente di regione dalla fine del socialismo reale: Oldrich Buben\u00edcek. Alle consultazioni parlamentari del 2013 si attesta al 14,91% dei consensi, ottenendo 33 seggi, crescendo di oltre tre punti percentuali rispetto alle precedenti elezioni politiche e diventando il terzo partito del Paese.\nNelle successive elezioni parlamentari del 2017, il KSCM scende al 7,76% dei voti, scendendo a 15 seggi."}
{"id": "493015", "revid": "363629", "url": "https://it.wikipedia.org/wiki?curid=493015", "title": "Lumix", "text": "Lumix \u00e8 il marchio usato dal 2001 da Panasonic per le proprie fotocamere digitali, molte delle quali con lenti Leica e stabilizzatore d'immagine Mega OIS, sia di fascia media che di fascia semi professionale (dal 2006 anche di fascia reflex).\nLa serie LX.\nLX \u00e8 una delle sigle che identificano le serie di fotocamere digitali Lumix di Panasonic.\nCostituisce la serie di maggior pregio tra le fotocamere compatte del produttore giapponese, contraddistinta dall'utilizzo di componenti qualitativamente elevati, quali sensori della stessa Panasonic, ottiche Leica e schermi di dimensioni ragguardevoli, oltre che dalla robusta costruzione e dall'impiego del sistema di stabilizzazione ottico MEGA O.I.S.\nTutti i prodotti della serie LX utilizzano schede di memoria SD o SDHC e presentano la capacit\u00e0 di scattare fotografie in formato Raw, caratteristica questa inusuale per una compatta.\nAd oggi la serie Lumix LX conta varie fotocamere, succedutesi nel corso del tempo e numerate progressivamente da 1 a 5 eccetera.\nDMC-LX1 \u00e8 la prima fotocamera della serie, presentata nel luglio 2005. \u00c8 dotata di un sensore da 8,6 Mpixel e di un obiettivo con focale (equivalente allo standard 35\u00a0mm) 28 - 112 e luminosit\u00e0 da f:2.8 a f:4.9. Caratteristica unica di tale fotocamera \u00e8 il sensore formato 16:9, cos\u00ec come il display egualmente in formato widescreen. \u00c8 stata sostituita dal modello LX2, annunciata nel luglio 2006.\nDMC-LX2 \u00e8 la seconda della serie, presentata nel 2006. Continua a presentare il sensore in formato 16:9, cos\u00ec come il display, ma la risoluzione sale a 10,4 Mpixel. Invariato, invece, l'obiettivo 28 - 112 f: 2.8-4.9.\nDMC-LX3 \u00e8 stata presentata nel luglio 2008.\nL'obiettivo \u00e8 il nuovo e luminosissimo Leica con focale equivalente 24\u201360\u00a0mm (2.5x) e apertura f/2.0-2.8. \u00c8 uno degli obiettivi pi\u00f9 grandangolari disponibili su compatta.\nDisplay e sensore in formato 16:9 lasciano il posto ad un pi\u00f9 convenzionale sensore 4:3.\nIl conteggio dei pixel totali sale a 11,3 milioni.\nL'LX3 implementa capacit\u00e0 di ripresa video HD.\nDMC-LX5 \u00e8 stata presentata nel luglio 2010. Aumenta soprattutto l'estensione dello zoom a 24\u201390\u00a0mm (3.75x) con apertura f/2.0-3.3.\nLa serie FS.\nPresentata nel gennaio 2011, \u00e8 una fotocamera compatta con obiettivo grandangolare da 28\u00a0mm Leica DC (equivalente ad un 28\u2013224\u00a0mm nel formato 35\u00a0mm), zoom ottico 5x e schermo LCD da 2.7\". megapixel 14.1\nHa obiettivo grandangolare da 28\u00a0mm Leica DC (equivalente ad un 28\u2013224\u00a0mm nel formato 35\u00a0mm), zoom ottico 8x e schermo LCD da 2.7\". Megapixel 16.1"}
{"id": "493016", "revid": "729019", "url": "https://it.wikipedia.org/wiki?curid=493016", "title": "Epiglottide", "text": "Lepiglottide \u00e8 una struttura cartilaginea impari e mediana facente parte delle cartilagini principali della laringe\n. Forma lo scheletro della piega rivestita di mucosa che separa la radice della lingua dalla cavit\u00e0 laringea. \u00c8 incurvata ad S sul piano sagittale e, se vista dalla fascia anteriore, \u00e8 convessa in alto e concava in basso. Nello stato di riposo (quando non si parla n\u00e9 si deglutisce) \u00e8 obliqua dal basso all'alto e in avanti e indietro.\nDisposizione e rapporti.\nL'epiglottide \u00e8 posta dietro l'osso ioide e sopra la cartilagine tiroidea. D\u00e0 inoltre attacco al muscolo ariepiglottico.\nHa la forma di una foglia ovalare e il suo picciuolo, tramite il \"legamento tiroepiglottico\", \u00e8 legato alla cartilagine tiroide.\nLa faccia anteriore \u00e8 unita tramite le \"pliche glossoepiglottiche\" alla parte faringea della lingua; \u00e8 ricoperta da mucosa in alto e da tessuto adiposo nella parte inferiore.\nLa faccia posteriore \u00e8 coperta dalla mucosa laringea.\nI margini laterali danno attacco alle \"pieghe ariepiglottiche\".\nLegamenti.\nI legamenti che coinvolgono l'epiglottide, oltre al gi\u00e0 citato \"legamento tiroepiglottico\" sono:\nInnervazione.\nIl nervo glossofaringeo (NC IX) invia all'epiglottide superiore fibre che contribuiscono a una parte del riflesso faringeo. Il ramo laringeo superiore del nervo vago (NC X) manda all'epiglottide inferiore fibre che contribuiscono alla parte afferente del riflesso della tosse.\nStruttura.\nL'epiglottide \u00e8 formata da cartilagine elastica e le sue superfici sono coperte di fossette che accolgono le ghiandole della mucosa.\nPatologia.\nUn malfunzionamento dell'epiglottide pu\u00f2 portare il cibo ad entrare nelle vie aeree inferiori e raggiungere i polmoni.\nInfezioni dell'epiglottide.\nNei bambini, l'epiglottide talvolta pu\u00f2 essere infettata dai batteri \"Haemophilus influenzae\" o \"Streptococcus pneumoniae\". Sebbene l'infezione sia facilmente curabile, questa condizione \u00e8 un'emergenza medica perch\u00e9 senza alcun trattamento l'epiglottide, a causa dell'infiammazione, pu\u00f2 gonfiarsi e bloccare il flusso aereo tracheale (tale fenomeno \u00e8 particolarmente rischioso nei bambini, in quanto tutti i diametri laringei e tracheali sono ovviamente minori). Una tale infiammazione \u00e8 per\u00f2 diventata rara nei paesi dove \u00e8 disponibile il vaccino contro \"Haemophilus influenzae\" (HIB). L'infezione si chiama epiglottite o epiglottidite (pi\u00f9 corretto ma arcaico)."}
{"id": "493018", "revid": "371529", "url": "https://it.wikipedia.org/wiki?curid=493018", "title": "The Rolling Stones Rock and Roll Circus", "text": "The Rolling Stones Rock and Roll Circus \u00e8 un album dal vivo (con allegato il video delle esibizioni) dei Rolling Stones insieme ad altri gruppi musicali, pubblicato nel 1996, ma risalente al 1968 registrato agli Intertel TV Studios di Londra. \u00c8 stato il primo album del gruppo a non essere pubblicato anche in vinile ma solo su compact disc.\nFormazioni.\nRolling Stones\ncon\nJethro Tull\nThe Who\nTaj Mahal\nMarianne Faithfull\nDirty Mac\nYoko Ono &amp; Ivry Gitlis con Dirty Mac"}
{"id": "493021", "revid": "536103", "url": "https://it.wikipedia.org/wiki?curid=493021", "title": "Mattia Biso", "text": "Carriera.\nHa giocato per lo pi\u00f9 tra Serie B e Serie C, tranne due parentesi in Serie A con e .\nAppese le scarpette al chiodo, inizia la carriera di allenatore tra e settore giovanile dello , a cui segue una parentesi di pochi mesi come collaboratore tecnico di Fabio Grosso al .\nDalla stagione 2021-2022 ricopre l'incarico di direttore tecnico dello Spezia."}
{"id": "493025", "revid": "122439093", "url": "https://it.wikipedia.org/wiki?curid=493025", "title": "Echinodon becklesii", "text": "L'echinodonte (\"Echinodon becklesii\") \u00e8 un piccolissimo dinosauro erbivoro vissuto nel Cretacico inferiore in Inghilterra.\nUn minuscolo erbivoro poco noto.\nDecisamente poco noto, questo minuscolo erbivoro \u00e8 conosciuto principalmente tramite alcuni resti della dentatura. Per molto tempo dopo la sua scoperta, i resti di \"Echinodon\" sono stati confusi con quelli di un esemplare giovane di teropode (denominato \"Nuthetes\") e con quelli di una tartaruga. Per molti anni, a \"Echinodon\" sono stati attribuiti resti di un'armatura che con tutta probabilit\u00e0 apparteneva al chelone, e le ricostruzioni presentavano un piccolo erbivoro corazzato, forse un parente primitivo dei tireofori. Con tutta probabilit\u00e0, i resti di \"Echinodon\" comprendono solamente la dentatura e le mascelle. Da ci\u00f2 si pu\u00f2 comunque ipotizzare che tipo di animale fosse: le mascelle assomigliano molto a quelle degli eterodontosauridi, piccoli ornitischi di incerta classificazione, forse imparentati con i marginocefali, dotati di denti caniniformi e di molari per triturare il fogliame. \"Echinodon\" potrebbe essere stato una forma tardiva di questo gruppo, oppure un rappresentante di una ghost lineage risalente al Giurassico inferiore e facente capo ai fabrosauridi, altri ornitischi ancora pi\u00f9 primitivi.\nDescrizione.\nL'echinodonte potrebbe essere stato un piccolo erbivoro dalle lunghe zampe posteriori, agile e scattante, forse dotato di una testa corta e occhi grandi per riconoscere i predatori anche al buio. Le braccia erano corte, il collo molto flessibile ma con una testa relativamente piccola. Lungo circa sessanta centimetri, questo \u00e8 uno tra i dinosauri pi\u00f9 piccoli mai rinvenuti. Resti di mascelle provenienti dalla Morrison Formation in Colorado (Giurassico superiore) sono stati ascritti a una forma molto simile (\"Fruitadens\")."}
{"id": "493028", "revid": "22356", "url": "https://it.wikipedia.org/wiki?curid=493028", "title": "Echinodon", "text": ""}
{"id": "493030", "revid": "1305772", "url": "https://it.wikipedia.org/wiki?curid=493030", "title": "Dong (popolo)", "text": "I Dong (o anche Gaeml, nell'Alfabeto Fonetico Internazionale: [k\u0250m]) sono un gruppo etnico facente parte dei 56 gruppi etnici riconosciuti ufficialmente dalla Repubblica popolare cinese.\nSono noti soprattutto per le loro doti nella carpenteria e nell'architettura (notevoli le strutture di alcuni ponti coperti). Vivono principalmente nelle province cinesi di Guizhou, Hunan e Guangxi.\nLingua.\nLa lingua Dong (nome proprio: \"leec Gaeml\") appartiene al ceppo linguistico Tai-Kadai. Nella scrittura, per\u00f2, spesso i Dong usano i caratteri cinesi per rappresentare il suono delle loro parole. Una nuova ortografia basata sull'alfabeto latino fu sviluppata nel 1958, ma non \u00e8 usata molto per la scarsit\u00e0 di guide al riguardo e di insegnanti.\nGli etnologi distinguono due dialetti Dong con i codici kmc per il dialetto del sud e doc per il nord."}
{"id": "493032", "revid": "56620", "url": "https://it.wikipedia.org/wiki?curid=493032", "title": "Maschera antigas", "text": "Una maschera antigas \u00e8 un respiratore, un dispositivo di protezione delle vie respiratorie da agenti inquinanti dell'atmosfera. \u00c8 composta da un facciale in materiale morbido e da uno o pi\u00f9 filtri che purificano l'aria prima dell'inspirazione. L'utilizzo della maschera in ambienti inquinati \u00e8 possibile solo con un'adeguata presenza di ossigeno. In caso di mancanza di ossigeno \u00e8 necessario ricorrere a un autorespiratore, che rende l'utilizzatore indipendente dall'atmosfera del sito pericoloso.\nStoria.\nIl primo uso massiccio dei gas asfissianti fu fatto dalle truppe tedesche durante la prima guerra mondiale nella battaglia di Ypres. \nPrima dell'invenzione di maschere apposite per proteggersi i soldati utilizzavano talvolta fazzoletti di stoffa imbevuti di urina, ma questo sistema era alquanto insicuro e difficile da predisporre istantaneamente soprattutto se sotto pressione. \nLe truppe alleate dovettero quindi ideare un sistema difensivo contro questa arma e gi\u00e0 qualche mese dopo un ufficiale inglese invent\u00f2 la prima maschera antigas distribuita alle truppe inglesi, il 26 giugno 1915.\nIl primo modello di maschera antigas in dotazione all'esercito consisteva in una semplice maschera di garza al cui interno era posto del cotone imbevuto di sali alcalini che dovevano neutralizzare gas a base di cloro e bromo. \nIn seguito questo tipo di maschera fu modificato aggiungendovi anche degli occhiali protettivi per essere poi trasformata in una maschera che copriva tutta la faccia. Secondo la propaganda dell'epoca questa maschera, detta \"polivalente a protezione unica\", avrebbe dovuto proteggere \"in modo incondizionato e completo da tutti i gas, anche se impiegati contemporaneamente\".\nLe maschere antigas ebbero un notevole sviluppo nel periodo fra le due guerre mondiali e all'inizio della seconda guerra mondiale erano largamente distribuite sia fra le truppe sia fra la popolazione civile. Dopo la seconda guerra mondiale lo sviluppo di armi nucleari e batteriologiche costrinse alla progettazione di sistemi di filtraggio pi\u00f9 sofisticati; nacque cos\u00ec il modello M9, prodotto nel 1952 negli Stati Uniti.\nStruttura e caratteristiche.\nMaschera antigas moderna.\nLe attuali maschere antigas sono composte da un facciale di gomma o silicone che garantisce la perfetta aderenza al viso; inoltre sono dotate di linguette e fibbie per fissare la maschera antigas dietro la testa. \nSono anche dotate di un grande visore trasparente di policarbonato o vetro stratificato che offre un'ampia visibilit\u00e0. \nAll'interno \u00e8 presente una seconda maschera che copre la zona naso-bocca. In questa maschera interna sono presenti due aperture: una per l'inspirazione e una per l'espirazione, fornite delle apposite valvole per condizionare il flusso dell'aria.\nLa valvola d'inspirazione \u00e8 collegata a un filtro che impiega sostanze a base di carbone attivo opportunamente trattate per filtrare e fissare i gas nocivi, mentre la valvola d'espirazione espelle l'aria respirata senza far appannare il visore.\nFiltri per gas e vapori.\nI filtri per gas, secondo la norma EN 141:1991, sono classificati in base al tipo specifico di gas che rimuovono, e vengono indicati con una o pi\u00f9 lettere e un codice colore.\nIl livello di efficacia dei filtri di casse A, B e K dipende dalla capacit\u00e0 di filtrazione:\nI filtri SX sono destinati a specifici composti (gas e vapori esclusi ossidi di azoto, mercurio e monossido di carbonio), e la classificazione unisce tipo e classe nella sigla SX. I filtri SX sono identificati con il codice a colori viola."}
{"id": "493033", "revid": "1926649", "url": "https://it.wikipedia.org/wiki?curid=493033", "title": "Giorgio Lucenti", "text": "In carriera ha collezionato 66 presenze e 2 reti in Serie A e 308 presenze e 26 reti in Serie B.\nCaratteristiche tecniche.\nCentrocampista di fascia, preferibilmente destra, in carriera ha ricoperto anche il ruolo di terzino, soprattutto nelle prime stagioni e nel Napoli. A Piacenza \u00e8 stato utilizzato anche come interno destro di un centrocampo a tre.\nCarriera.\nGli esordi.\nCresciuto nel Ragusa, passa al Palermo nel 1994-1995 per 45 milioni di lire. Rimane nel capoluogo siciliano per tre stagioni (intervallate da alcuni mesi all'Atletico Catania in Serie C1), e nel 1997 passa alla Roma di Zden\u011bk Zeman in Serie A, per un miliardo e mezzo di lire. Nella capitale per\u00f2 non trova spazio, e nel gennaio 1998 si trasferisce all'Empoli, con cui debutta nella massima serie il 25 gennaio 1998 nel pareggio interno contro l'. Rimane in Toscana per una stagione e mezza, collezionando 42 presenze con 2 reti.\nLa maturit\u00e0 in Serie B: Napoli, Cagliari, Piacenza e Catania.\nRientrato alla Roma, si trasferisce in compropriet\u00e0 al , in Serie B, con cui conquista la promozione in Serie A sotto la guida di Walter Novellino. Riscattato dai giallorossi, viene girato al Cagliari (sempre in Serie B) nell'ambito dell'acquisto di Jonathan Zebina. Rimane in Sardegna per tre stagioni, tutte nella serie cadetta, e nel 2003 si trasferisce al per due stagioni da titolare con Luigi Cagni prima e Giuseppe Iachini dopo. Nel 2005, in scadenza di contratto, si accorda con il Catania. Pur non essendo utilizzato come titolare, contribuisce con 30 presenze e una rete alla promozione in Serie A, e nella stagione successiva colleziona le sue ultime 24 presenze nella massima serie.\nLe ultime stagioni.\nNon viene riconfermato nell'estate 2007 e passa quindi al , ma gi\u00e0 in gennaio si trasferisce al Frosinone, sempre in Serie B, sottoscrivendo un contratto fino a giugno 2009. Nelle due stagioni \u00e8 globalmente poco impiegato (36 presenze in tutto), e alla scadenza del contratto rimane svincolato.\nIl 22 luglio 2009 firma un contratto biennale con il , militante in Lega Pro Prima Divisione. In seguito alla retrocessione della formazione lucana in Seconda Divisione, il 3 settembre 2010 si trasferisce al Siracusa. Al termine della stagione 2011-2012 rimane svincolato, a causa della mancata iscrizione del club siciliano al campionato.\nCarriera da allenatore.\nDalla stagione 2019-20 \u00e8 allenatore delle giovanili della Juve Stabia."}
{"id": "493036", "revid": "13648", "url": "https://it.wikipedia.org/wiki?curid=493036", "title": "Incidenza (geometria descrittiva)", "text": ""}
{"id": "493039", "revid": "125459367", "url": "https://it.wikipedia.org/wiki?curid=493039", "title": "BAFTA al miglior film", "text": "Il BAFTA al miglior film \u00e8 un premio annuale, promosso dal BAFTA a partire dal 1948. La categoria premiata viene suddivisa tra:\nNella prima categoria rientrano anche alcuni della seconda, creando quindi possibili sovrapposizioni tra le due. Dal 1969 scompare la categoria della cinematografia britannica (ma viene ripristinata nel 1993 con un premio intitolato al regista anglo-ungherese Alexander Korda), mentre dal 1983, viene aggiunta la categoria del miglior film non in lingua inglese.\nGli unici film italiani premiati come miglior film (internazionale) sono \"Ladri di biciclette\" di Vittorio De Sica, nel 1950 e \"L'ultimo imperatore\" di Bernardo Bertolucci nel 1988. I film \"Cristo si \u00e8 fermato a Eboli\" di Francesco Rosi, \"Nuovo Cinema Paradiso\" di Giuseppe Tornatore, \"Il postino\" di Michael Radford e \"La grande bellezza\" di Paolo Sorrentino hanno invece vinto il premio come Miglior Film non in lingua inglese.\nAlbo d'oro.\nL'anno indicato \u00e8 generalmente relativo all'anno di edizione del Premio e riguarda, di norma, i film usciti l'anno precedente. Nell'elenco seguente vengono indicati in grassetto i film vincitori di ciascuna categoria; per ogni film viene indicato il titolo italiano, se differente dal titolo originale. Il titolo originale \u00e8 invece indicato tra parentesi."}
{"id": "493041", "revid": "110157", "url": "https://it.wikipedia.org/wiki?curid=493041", "title": "Museo internazionale della pesca a mosca Stanislao Kuckiewicz", "text": "Il Museo Internazionale della Pesca a Mosca Stanislao Kuckiewicz \u00e8 un museo sportivo sito nei locali dell'ex Convento della Maddalena di Castel di Sangro (AQ).\nInaugurato il 24 settembre 2000, grazie ad un progetto della Scuola Italiana di Pesca a Mosca (S.I.M.) in collaborazione con il Comune di Castel di Sangro, Associazione Pescasportivi Sangro e la sezione di Castel di Sangro dell'ArcheoClub d'Italia, attualmente gode di una buona fama internazionale attirando molti visitatori.\nEspone fotografie, documenti e attrezzature specializzate nella pesca a mosca.\nUlteriori utilizzi dell'ex Convento della Maddalena.\nNello stesso convento \u00e8 ospitato anche il Museo civico Aufidenate, museo a carattere archeologico.\nUn altro locale \u00e8 dedicato a mostre temporanee, in continuo rinnovamento. Vi vengono esposti quadri, foto o quant'altro.\nCollegamenti esterni.\nAssociazione Dilettantistica Pescasportivi Sangro"}
{"id": "493046", "revid": "287204", "url": "https://it.wikipedia.org/wiki?curid=493046", "title": "Campionato italiano di hockey su ghiaccio 2003-2004", "text": "Il Campionato italiano di hockey su ghiaccio maschile 2003-2004 organizzato dalla FISG, era articolato in Serie A (che dopo un girone di qualificazione venne divisa in A1 e A2) e Serie B.\nSerie A.\nFurono 15 le squadre partecipanti: Alleghe HC, HC Appiano, Asiago Hockey AS, HC Bolzano, SV Kaltern Caldaro, SG Cortina, HC Egna, SHC Fassa, H.C. Gherd\u00ebina - Val Gardena, H.C. Merano, HCJ Milano Vipers, SV Ritten Renon, Torino-Valpe, HC Val Pusteria Lupi Brunico, AS Mastini Varese.\nDopo un girone di qualificazione di andata e ritorno, le prime 8 squadre in classifica accedevano al Gruppo A1 (\"Master Round\"), le restanti 7 al Gruppo A2 (\"Relegation Round\"). Al termine di un ulteriore girone di andata e ritorno, le squadre del Gruppo A1 accedevano ai play-off (con serie al meglio delle 7 gare).\nAnche la Serie A2 affrontava un ulteriore girone di andata e ritorno: le ultime tre classificate risultavano retrocesse, le prime quattro si disputavano la \"Coppa del presidente\". Le squadre sconfitte in semifinale, raggiungevano le squadre gi\u00e0 retrocesse.\nGirone di qualificazione.\nClassifica finale\nA2 - \"Relegation Round\".\nLe sette squadre qualificate al Gruppo A2 sono state (tra parentesi i punti di bonus \"ereditati\" dal turno di qualificazione): HC Appiano (+1), SV Kaltern Caldaro (+2), HC Egna (+3), H.C. Gherd\u00ebina - Val Gardena (0), Torino-Valpe (+6), HC Val Pusteria Lupi Brunico (+4), AS Mastini Varese (+5).\nClassifica finale\nHC Egna, SV Kaltern Caldaro e HC Appiano sono retrocesse.\nAS Mastini Varese, HC Val Pusteria Lupi Brunico, Torino-Valpe e H.C. Gherd\u00ebina - Val Gardena accedono ai play-out, validi anche per l'assegnazione della \"Coppa del Presidente\".\nPlay-out.\nSemifinali.\nLe serie sono al meglio delle tre gare.\n Gara 1 - 26 febbraio 2004\n Val Pusteria - Torino-Valpe 1-0\n Varese - Gherd\u00ebina 6-3\n Gara 2 - 28 febbraio 2004\n Torino-Valpe - Val Pusteria 6-5\n Gherd\u00ebina - Varese 2-5\n Gara 3 - 2 marzo 2004\n Val Pusteria - Torino-Valpe 6-1\nTorino-Valpe e H.C. Gherd\u00ebina - Val Gardena retrocedono.\nFinale.\nSerie al meglio delle tre gare.\n Gara 1 - 6 marzo 2004\n Varese - Val Pusteria 3-2\n Gara 2 - 9 marzo 2004\n Val Pusteria - Varese 1-2\n Gara 3 - 11 marzo 2004\n Varese - Val Pusteria 5-4\nAS Mastini Varese si aggiudica la Coppa del presidente.\nA1 - \"Master Round\".\nLe otto squadre qualificate al Gruppo A1 sono state (tra parentesi i punti di bonus \"ereditati\" dal turno di qualificazione): Alleghe HC (+3), Asiago Hockey AS (+5), HC Bolzano (+6), SG Cortina (+1), SHC Fassa (+4), H.C. Merano (+2), HCJ Milano Vipers (+7) e SV Ritten Renon (0).\nClassifica finale\nPlay-off.\nLe serie si sono giocate al meglio delle 5 gare, ad eccezione della finale, giocata al meglio delle 7.\nQuarti di finale.\n Gara 1 - 26 febbraio 2004\n Asiago - Renon 6-1\n Milano - Merano 4-0\n Bolzano - Cortina 8-2\n Fassa - Alleghe 4-1\n Gara 2 - 28 febbraio 2004\n Alleghe - Fassa 2-5\n Cortina - Bolzano 3-2\n Renon - Asiago 2-4\n Merano - Milano 2-3\n Gara 3 - 2 marzo 2004\n Asiago - Renon 5-1\n Milano - Merano 4-2\n Bolzano - Cortina 2-4\n Fassa - Alleghe 2-1\n Gara 4 - 4 marzo 2004\n Cortina - Bolzano 6-1\nSemifinali.\n Gara 1 - 9 marzo 2004\n Milano - Cortina 7-1\n Asiago - Fassa 2-1\n Gara 2 - 11 marzo 2004\n Cortina - Milano 2-4\n Fassa - Asiago 3-5\n Gara 3 - 13 marzo 2004\n Milano - Cortina 3-1\n Asiago - Fassa 7-2\nFinale.\n Gara 1 - 20 marzo 2004\n Asiago - Milano 2-4\n Gara 2 - 23 marzo 2004\n Milano - Asiago 4-5\n Gara 3 - 25 marzo 2004\n Asiago - Milano 3-1\n Gara 4 - 27 marzo 2004\n Milano - Asiago 2-1\n Gara 5 - 30 marzo 2004\n Asiago - Milano 1-2\n Gara 6 - 1\u00ba aprile 2004\n Milano - Asiago 5-2\n L'Hockey Club Junior Milano Vipers sotto 0-2 in gara 6, ribalta le sorti della partita mettendo a segno 5 reti e si aggiudica il terzo scudetto consecutivo.\nFormazione Campione d'Italia: Scott Beattie \u2013 Giuseppe Busillo \u2013 Mario Brian Chitarroni \u2013 Robert Cowie \u2013 Mark Demetz \u2013 Dino Felicetti \u2013 Armin Helfer \u2013 Leo Insam \u2013 Patrice Lefebvre \u2013 Andrea Molteni \u2013 Matteo Molteni \u2013 Jason Mark Muzzatti \u2013 Justin Peca \u2013 Alessandro Re \u2013 Alessandro Rotolo \u2013 Marc Andr\u00e8 De Carvalho Sarazin \u2013 Thomas Sj\u00f6gren \u2013 Matthew Smith \u2013 Massimo Stevanoni \u2013 Gianluca Tomasello \u2013 Jason Trinetti \u2013 Viatcheslav Uvaev \u2013 Chris Wells \u2013 Bruno Zarrillo.\nAllenatore: Adolf Insam\nCoppa Italia e Supercoppa Italiana.\nCoppa Italia.\nLa Coppa Italia 2003 si \u00e8 svolta con il sistema della \"final-four\" tra le prime quattro squadre classificate al termine del primo girone di andata e ritorno del campionato di Serie A: HCJ Milano Vipers, HC Bolzano, SHC Fassa e Asiago Hockey AS.\nSemifinali.\n Gara Unica - 6 dicembre 2003\n Milano - Asiago 6-3\n Bolzano - Fassa 4-3\nFinale.\n Gara Unica - 7 dicembre 2003\n Milano - Bolzano 2-4\n L'Hockey Club Bolzano si aggiudica la sua prima Coppa Italia.\nSupercoppa Italiana.\n Gara Unica - 23 settembre 2003\n Milano - Asiago 0-1\n L'Asiago Hockey Associazione Sportiva si aggiudica la sua prima Supercoppa Italiana.\nSerie B.\nFurono sei le squadre iscritte al campionato di Serie B: AS Hockey Pergine, HC All Stars Piemonte, HC Amatori Agordino, HC Bressanone, HC Settequerce e USG Zoldo.\nAl termine di un doppio girone di andata e ritorno, le prime quattro squadre qualificate avevano accesso ai play-off.\nRegular Season.\nClassifica Finale\nPlay-off.\nSi sono svolti con serie al meglio delle tre gare\nSemifinali.\n Gara 1 - 2 marzo 2004\n Settequerce - Pergine 7-2\n Bressanone - Amatori Agordino 1-0\n Gara 2 - 4 marzo 2004\n Pergine - Settequerce 0-3\n Amatori Agordino - Bressanone 10-3\n Gara 3 - 6 marzo 2004\n Bressanone - Amatori Agordino 4-2\nFinale.\nDerby altoatesino nella finale di play-off tra la squadra di Settequerce (frazione di Terlano) e quella di Bressanone, conclusa con tre vittorie in trasferta.\n Gara 1 - 11 marzo 2004\n Settequerce - Bressanone 2-3\n Gara 2 - 13 marzo 2004\n Bressanone - Settequerce 3-4\n Gara 3 - 16 marzo 2004\n Settequerce - Bressanone 1-2\nL'HC Bressanone vince la serie B.\nFormazione campione della serie B:\nNils Bertol, Gunnar Braito, Werner Fissneider, Markus Gufler, Alex Gusella, Martin Haller, Peter Holzmann, Alexander Kinkelin, Riccardo Laurenzi, Matthias Lazzeri, Ewald Mitterrutzner, Andrea Mosele, Armin Oberhofer, Arno Oberrauch, Christof Petriffer, Hans J\u00f6rg Pircher, Daniel Ploner, Ilijtsch Prinoth, Daniel Rossaro, Oliver Schenk, Amadeus Schifferle, Martin Schwitzer, Christian Sottsas, Simon Steiner, Marco Tremolaterra."}
{"id": "493048", "revid": "78273", "url": "https://it.wikipedia.org/wiki?curid=493048", "title": "Museo Internazionale della pesca a mosca", "text": ""}
{"id": "493050", "revid": "2176804", "url": "https://it.wikipedia.org/wiki?curid=493050", "title": "Papilla linguale", "text": "Le papille linguali, o papille gustative nel linguaggio comune, sono piccole strutture neuroepiteliali situate sulla superficie superiore della lingua, nell'alta laringe e nella parte posteriore dell'orofaringe; la loro funzione fondamentale consiste nel percepire i sapori dei cibi ingeriti. Ci\u00f2 avviene soltanto nel momento in cui le sostanze che compongono gli alimenti si trovano in soluzione acquosa nella saliva e possono perci\u00f2 facilmente raggiungere le papille: questa \u00e8 la motivazione per la quale sentiamo maggiormente il sapore di ci\u00f2 che \"si scioglie in bocca\", come ad esempio il cioccolato fondente, rispetto a quello dei cibi che restano solidi nel tratto orale del tubo digerente.\nTipi di papille.\nIn generale, le papille linguali possono essere definite come rilievi, di varia forma, della lamina propria della mucosa sui quali si dispone, seguendone il profilo, l'epitelio di rivestimento. Si descrivono quattro tipi di papille, diverse per numero, forma, distribuzione sul dorso linguale e significato funzionale: papille filiformi (o corolliformi), fungiformi, vallate e foliate.\nLe papille filiformi hanno due funzioni. Una \u00e8 meccanica: la ruvidezza che esse conferiscono al dorso della lingua serve a trattenere gli alimenti, impedendone lo scivolamento. Ci\u00f2 agevola una funzione della lingua che \u00e8 quella di spingere, mantenere e ripartire il cibo tra i denti nel corso della masticazione. La seconda funzione \u00e8 tattile: le papille filiformi sono riccamente innervate e vengono anche considerate come meccanocettori. Fibre nervose amieliniche raggiungono le papille secondarie dove terminano libere. Gli stimoli tattili vengono amplificati a livello delle papille filiformi; infatti, corpi estranei esplorati con la lingua sembrano presentare un volume maggiore di quello reale.\nIn stati febbrili, specialmente associati a malattie dell'apparato digerente, si ha una desquamazione particolarmente pronunciata dell'epitelio che ricopre le papille filiformi. La superficie dorsale della lingua assume allora un aspetto bianco (patina). Nelle papille filiformi mancano i calici gustativi.\nNelle papille fungiformi possono trovarsi calici gustativi che, tuttavia, sono pi\u00f9 numerosi nelle papille vallate e nelle foliate.\nLe papille vallate sono formate da un voluminoso rilievo connettivale cilindrico dalla cui superficie si sollevano papille secondarie; la papilla connettivale non sporge dalla lamina propria (come \u00e8 invece il caso delle papille filiformi e fungiformi). L'epitelio, dalla superficie dell'organo, si affonda attorno alla papilla connettivale, raggiunge la base di questa e risale sul versante opposto. In tal modo, tutt'intorno alla papilla, viene a formarsi un profondo solco circolare (o vallo). Nell'epitelio che riveste le due pareti del vallo sono contenuti numerosi calici gustativi; il loro numero diminuisce progressivamente con l'et\u00e0. Al fondo del vallo che circonda le papille vallate si aprono i condotti escretori di numerose ghiandole a secrezione sierosa pura, le ghiandole gustative (di Von Ebner). Il loro secreto, assai fluido, ha il compito di mantenere libero il vallo delle papille in modo che le gemme gustative siano sempre in grado di ricevere gli stimoli sapidi portati dagli alimenti.\nLa distribuzione delle papille.\nUn tempo si credeva che le papille gustative che si trovano nelle diverse zone fossero differenti le une dalle altre, mentre oggi \u00e8 noto che ogni sapore \u00e8 diffuso in tutta la lingua.\nLa credenza che esse siano concentrate in zone particolari deriva da una cattiva traduzione di uno psicologo di Harvard (Edwin G. Boring) di un articolo in tedesco del 1901. La sensibilit\u00e0 ai sapori \u00e8 diffusa in tutta la lingua e anche in altre parti della bocca, come l'epiglottide e il palato molle.\nSono generalmente considerati cinque gusti primari: acido, dolce, salato, amaro e umami, a cui la ricerca recente ne aggiunge altri due, kokumi e grasso. Poich\u00e9 il funzionamento del gusto \u00e8 simile a quello visivo, l'uomo \u00e8 in grado di percepire e di distinguere una gamma di sapori molto pi\u00f9 vasta e complessa: ci\u00f2 \u00e8 dovuto al fatto che i sapori stimolano in modo diverso le papille e il cervello ne ricava una mappatura differente per ogni cibo, derivata dalla combinazioni di varie sensazioni; a ci\u00f2 si aggiungano anche le differenze che intercorrono tra i cibi in termini di consistenza, calore ed odore.\nEsistono tre fasce di persone, a seconda della concentrazione di papille:"}
{"id": "493051", "revid": "322321", "url": "https://it.wikipedia.org/wiki?curid=493051", "title": "Diocesi di Conversano-Monopoli", "text": "La diocesi di Conversano-Monopoli (in latino: \"Dioecesis Conversanensis-Monopolitana\") \u00e8 una sede della Chiesa cattolica in Italia suffraganea dell'arcidiocesi di Bari-Bitonto appartenente alla regione ecclesiastica Puglia. Nel 2019 contava 248.444 battezzati su 252.744 abitanti. \u00c8 retta dal vescovo Giuseppe Favale.\nTerritorio.\nLa diocesi comprende 11 comuni pugliesi, di cui 9 nella citt\u00e0 metropolitana di Bari (Alberobello, Castellana Grotte, Conversano, Monopoli, Noci, Polignano a Mare, Putignano, Rutigliano e Turi) e 2 in provincia di Brindisi (Cisternino e Fasano).\nSede vescovile \u00e8 la citt\u00e0 di Conversano, dove si trova la basilica cattedrale dell'Assunzione di Maria Vergine. A Monopoli sorge la basilica concattedrale di Maria Santissima della Madia. A Polignano a Mare si trova l'ex cattedrale dell'Assunta, mentre ad Alberobello la basilica minore dei Santi Medici e Martiri Cosma e Damiano, patroni di Alberobello.\nIl territorio si estende su 1.099\u00a0km\u00b2 ed \u00e8 suddiviso in 56 parrocchie, raggruppate in 12 zone pastorali.\nStoria.\nDiocesi di Conversano.\nSecondo la \"tradizione petrina\", comune a molte diocesi della Puglia e in genere dell'Italia meridionale, il cristianesimo fu diffuso a Conversano dallo stesso apostolo san Pietro. Alcuni autori hanno attribuito un'origine antica a questa sede pugliese, ed hanno inserito nella cronotassi episcopale una serie di vescovi spuri, la cui storicit\u00e0 \u00e8 stata ormai da tempo messa in dubbio. Come \u00e8 accaduto per numerose altre comunit\u00e0 ecclesiali paleocristiane ed altomedievali dell'Italia meridionale, la paternit\u00e0 apostolica nella fondazione delle Chiese locali \u00e8 stata di frequente introdotta fittiziamente al fine di procurarsi una patente di antichit\u00e0 ed un surplus di sacralit\u00e0 funzionali all'accrescimento del prestigio della propria sede vescovile. \u00abI dittici conversanesi inanellano cos\u00ec, sia pure con intermittenza, vescovi apocrifi che risalgono al V secolo\u2026, proseguono con Gerico e Simparide nell'VIII secolo, sfumano negli anonimi dell'XI attinti da bolle e narrazioni apocrife\u00bb.\nLa diocesi conversanese \u00e8 nata probabilmente soltanto nell'XI secolo dopo la conquista normanna della regione, all'epoca di Goffredo di Conversano, fautore della latinizzazione, e che favor\u00ec con donazioni e privilegi diversi monasteri sorti nel territorio. Il primo vescovo documentato \u00e8 Leone, la cui firma appare in molti diplomi della fine del secolo, tra il 1081 e il 1096. La sede diocesana fu sin dalle origini suffraganea dell'arcidiocesi di Bari.\nFin dalla sua fondazione, la chiesa conversanese dovette fronteggiare diverse dispute relativamente all'esercizio della propria giurisdizionale sul territorio.\nNella seconda met\u00e0 del Cinquecento il vescovo Francesco Maria Sforza (1679-1605) si impegn\u00f2 per l'attuazione delle riforme stabilite al concilio di Trento, ricostru\u00ec il palazzo episcopale, attu\u00f2 una politica per la razionalizzazione delle risorse diocesane, accolse in diocesi i cappuccini e favor\u00ec la fondazione di nuove confraternite.\nIl Seicento fu caratterizzato dalla figura del vescovo Giuseppe Palermo (1658-1670), che consacr\u00f2 la cattedrale e fu fautore della costruzione di nuove chiese cittadine; nel 1660 celebr\u00f2 un sinodo diocesano; si impegn\u00f2 con ardore per rivendicare i diritti della mensa episcopale sul monastero cittadino di San Benedetto, favorito dalla bolla \"Inscrutabili\", con cui papa Gregorio XV nel 1622 aveva soppresso tutte le \"nullius dioecesis\". Ma la caparbiet\u00e0 con cui le \"badesse mitrate\" difesero i loro diritti, port\u00f2 al trasferimento del presule nella minuscola arcidiocesi di Santa Severina.\nAll'inizio del Settecento, il vescovo Filippo Meda (1702-1733), milanese nativo di Canzo e autore di diverse opere di carattere teologico e ascetico, fond\u00f2 16 aprile 1703 il seminario diocesano e restauro in forme barocche gli interni della cattedrale. Il seminario trov\u00f2 una nuova sede nell'Ottocento con il vescovo Gennaro Carelli (1797-1818), e un nuovo impulso, con metodi nuovi di insegnamento, con il vescovo Giuseppe Maria Mucedola (1848-1865). Con Casimiro Gennari (1881-1891), il seminario fu trasferito nuovamente all'interno del palazzo vescovile.\nNel 1911 un incendio distrusse completamente gli interni della cattedrale; a parte pochi arredi salvati dalle fiamme, fu possibile recuperare solo la facciata e la parte absidale; la ricostruzione, promossa dai vescovi Antonio Lamberti e Domenico Lancellotti, fu completata nel 1926, quando la cattedrale venne riaperta al culto.\n\u00abL'episcopato pi\u00f9 lungo del XX secolo \u00e8 quello di Gregorio Falconieri (1935-1964): a lui si deve l'erezione canonica di undici parrocchie durante il periodo bellico; presule di rigido stampo tradizionalista, non esit\u00f2 a far pesare la sua forte autorit\u00e0 in favore del partito democristiano nelle elezioni politiche del 1948 e 1956. Le sue precarie condizioni di salute gli consentirono appena l'iniziale partecipazione al concilio Vaticano II.\u00bb\nAl momento della \"plena unione\" con Monopoli, la diocesi si estendeva sui centri di Conversano, Alberobello, Castellana Grotte, Noci, Putignano, Rutigliano e Turi.\nDiocesi di Monopoli.\nSecondo la tradizione storiografia locale, la sede vescovile di Monopoli deriverebbe da quella di Egnazia, sede pugliese documentata agli inizi del VI secolo con il vescovo Rufenzio, che prese parte ai concili romani indetti da papa Simmaco. Questi \u00e8 anche l'unico vescovo noto di Egnazia, la cui sede scomparve alla fine del VI o gli inizi del VII secolo, in concomitanza con la decadenza della citt\u00e0. Non \u00e8 tuttavia documentato storicamente nessun trasferimento di sede da Egnazia a Monopoli, le cui prime attestazioni episcopali risalgono solo all'XI secolo.\nNella seconda met\u00e0 del X secolo la citt\u00e0 di Monopoli appare tra i possedimenti dei vescovi brindisini, che dall'VIII secolo avevano la loro sede a Oria. Infatti, dopo la morte cruenta del vescovo Andrea nel 979, sembra che i vescovi di Brindisi abbiano trasferito momentaneamente la loro sede a Monopoli, come si evincerebbe da un diploma del 996 di Gregorio, successore di Andrea, che nell'atto si firma come \"episcopus Ecclesie Brundisine et Monopolitane seu Stunense civitatis\", ossia \"vescovo di Brindisi e Monopoli o della citt\u00e0 di Ostuni\".\nAgli inizi dell'XI secolo, la sede brindisina fu elevata al rango di arcidiocesi metropolitana, ed inizialmente le furono assegnate due diocesi suffraganee di nuova istituzione, Monopoli e Ostuni. Il primo vescovo documentato di Monopoli \u00e8 Leone, che nel 1033 \u00e8 confermato come vescovo suffraganeo di Giovanni di Brindisi; il nome di Leone appare anche in un diploma del 1037, redatto nel sesto anno del suo presulato.\nCon il vescovo Romualdo, la sede monopolitana ottenne di essere esentata dalla suffraganeit\u00e0 brindisina, e con due bolle di papa Urbano II del 1091 divenne immediatamente soggetta alla Santa Sede, \"status\" confermato da Pasquale II nel 1110 e da Callisto II nel 1123. \u00abFondamentale nella storia della citt\u00e0 \u00e8 la figura del vescovo Romualdo; fu lui a farsi committente dell'originaria cattedrale romanica, e a divenire il mentore del culto mariano: si svilupp\u00f2 infatti, avvolto da suggestivi contorni letterari, il culto della Madonna della Madia la cui icona viene fatta approdare sulle coste il 16 dicembre 1117, evento di cui ancor oggi si celebra la festa.\u00bb Sempre all'epoca di Romualdo, il monastero benedettino di Santo Stefano, a sud di Monopoli, fu dotato di privilegi e reso esente dalla giurisdizione vescovile; lo stesso Romualdo concesse agli abati, cui successero nel 1317 i bal\u00ec dell'ordine ospedaliero dei Cavalieri di Malta, la giurisdizione spirituale sulla citt\u00e0 e il territorio di Fasano, che ritorner\u00e0 sotto la piena giurisdizione dei vescovi monopolitani solo nel 1811.\nIn epoca tridentina si distinsero in particolare Fabio Pignatelli (1561- 1568), che prese parte al concilio di Trento e si adoper\u00f2 per la riforma del clero diocesano; Giacomo Macedonio (1608-1624) e Francesco Surgente (1640-1651), che tentarono inutilmente di recuperare la giurisdizione vescovile su Fasano; e Giuseppe Cavalieri (1664-1696), che nel 1668 istitu\u00ec il seminario diocesano. Nel XVIII secolo il vescovo Francesco Iorio (1738-1754) vide la demolizione della vecchia cattedrale e inizi\u00f2 l'edificazione della nuova, che fu consacrata dal vescovo Giuseppe Cacace nel 1773.\nIl 27 giugno 1818, in concomitanza con la riorganizzazione delle diocesi del Regno di Napoli, in forza della bolla \"De utiliori\" di papa Pio VII, a Monopoli fu aggiunto il territorio della soppressa diocesi di Polignano. La stessa bolla conferm\u00f2 la dipendenza della diocesi direttamente dalla Santa Sede, privilegio che conserv\u00f2 fino al 20 ottobre 1980 quando, con la bolla \"Qui Beatissimo Petro\" di papa Giovanni Paolo II, Monopoli perse la sua autonomia e divenne suffraganea dell'arcidiocesi di Bari.\nAl momento della \"plena unione\" con Conversano, la diocesi si estendeva sui centri di Monopoli, Cisternino, Fasano e Polignano a Mare.\nDiocesi di Conversano-Monopoli.\nIl 21 gennaio 1970 Antonio D'Erchia, gi\u00e0 vescovo di Monopoli, fu nominato anche vescovo di Conversano, unendo cos\u00ec \"in persona episcopi\" le due sedi. Abitualmente il vescovo risiedeva a Monopoli.\nIl 30 settembre 1986 con il decreto \"Instantibus votis\" della Congregazione per i vescovi, nel quadro pi\u00f9 ampio della revisione delle circoscrizioni ecclesiastiche in Italia, le due sedi di Conversano e di Monopoli furono unite con la formula \"plena unione\" e la nuova circoscrizione ecclesiastica ha assunto il nome attuale. Contestualmente il vescovo ha trasferito la sua residenza nella citt\u00e0 di Conversano.\nNei primi anni Duemila, la diocesi si \u00e8 dotata di diverse istituzioni culturali e religiose, tra cui il Museo diocesano di Monopoli (29 giugno 2002), il Museo didattico di Arte e Storia sacra di Rutigliano (10 marzo 2016), e la Pinacoteca diocesana di Conversano (17 marzo 2016).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 252.744 persone contava 248.444 battezzati, corrispondenti al 98,3% del totale."}
{"id": "493053", "revid": "78273", "url": "https://it.wikipedia.org/wiki?curid=493053", "title": "Museo Internazionale della pesca a mosca Stanislao Kuckiewicz", "text": ""}
{"id": "493055", "revid": "7082", "url": "https://it.wikipedia.org/wiki?curid=493055", "title": "Museo Internazionale della Pesca a Mosca", "text": ""}
{"id": "493060", "revid": "767487", "url": "https://it.wikipedia.org/wiki?curid=493060", "title": "Hot Movie - Un film con il lubrificante", "text": "Hot Movie - Un film con il lubrificante (\"Date Movie\") \u00e8 un film del 2006, diretto e cosceneggiato da Aaron Seltzer e Jason Friedberg.\nTrama.\nJulia, dopo aver vinto la battaglia contro i chili di troppo, deve affrontare un'altra lotta cruenta: quella contro la ex fidanzata del suo amatissimo Grant Funkyerdoder che vuole impedire il loro matrimonio. Tra genitori multietnici e trovate demenziali, il sogno d'amore della coppia riuscir\u00e0 a realizzarsi.\nFilm parodiati.\nIl film \u00e8 una serie di parodie e prese in giro di molte commedie tra cui:\nViene inoltre preso in giro il programma televisivo Pimp My Ride, il reality \"The Bachelor - L'uomo dei sogni\", il cantante Michael Jackson e l'attore Owen Wilson. Nel ruolo di Frodo compare anche l'attore Tom Lenk, che aveva gi\u00e0 recitato con Alyson Hannigan nella sesta e settima stagione della serie televisiva Buffy l'ammazzavampiri, della quale la Hannigan \u00e8 stata una delle protagoniste per tutte le stagioni."}
{"id": "493075", "revid": "23885", "url": "https://it.wikipedia.org/wiki?curid=493075", "title": "Komunistick\u00e1 strana \u010cech a Moravy\u00e8", "text": ""}
{"id": "493076", "revid": "287204", "url": "https://it.wikipedia.org/wiki?curid=493076", "title": "Swietochlowice", "text": ""}
{"id": "493080", "revid": "196390", "url": "https://it.wikipedia.org/wiki?curid=493080", "title": "\u010cesk\u00e1 Strana Soci\u00e1lne Demokratick\u00e1", "text": ""}
{"id": "493082", "revid": "1893", "url": "https://it.wikipedia.org/wiki?curid=493082", "title": "Pancialle", "text": ""}
{"id": "493087", "revid": "1005847", "url": "https://it.wikipedia.org/wiki?curid=493087", "title": "Unie Svobody - Demokratick\u00e1 unie", "text": ""}
{"id": "493093", "revid": "1893", "url": "https://it.wikipedia.org/wiki?curid=493093", "title": "Pan giallo", "text": ""}
{"id": "493097", "revid": "125328534", "url": "https://it.wikipedia.org/wiki?curid=493097", "title": "Rachel McAdams", "text": "Biografia.\nRachel Anne McAdams nasce il 17 novembre 1978 a London, cittadina situata in Ontario, in Canada, al St. Joseph's Hospital, lo stesso in cui sono state girate alcune scene di uno dei suoi pi\u00f9 celebri film, \"Le pagine della nostra vita\". Cresce nella vicina St. Thomas con i genitori Lance, un camionista, e Sandy, un'infermiera, la sorella Kayleen e il fratello Daniel.\nAll'et\u00e0 di quattro anni inizia a gareggiare nel pattinaggio di figura e a tredici anni recita per la prima volta nella compagnia teatrale Original kids, fondata quell'anno nel campo estivo di St. Thomas e che durante la stagione invernale continua a riunirsi a London, mettendo in scena soprattutto opere di William Shakespeare.\nHa frequentato la \"Myrtle Street Public School\" e il liceo statale \"Central Elgin Collegiate Institute\", ma in quegli anni abbandona la recitazione, considerata solamente un gioco, finch\u00e9 un'insegnante dell'ultimo anno le consiglia di presentarsi ad un provino per un film drammatico. Si tratta di una produzione studentesca intitolata 'I Live in a Little Town', che ottiene ottimi riconoscimenti.\nSuccessivamente viene accettata dalla rinomata York University di Toronto, dove si laurea con lode e B.F.A. in teatro: negli anni di universit\u00e0 interpreta il ruolo di una bambina in The Piper, un progetto della \"Toronto's Necessary Angel Theatre Company\", continua a far parte della compagnia Original kids e si iscrive alla scuola di recitazione di David Rotenberg.\nVita privata.\nIl 10 aprile 2018 d\u00e0 alla luce il bambino avuto con lo sceneggiatore Jamie Linden, a cui \u00e8 legata dal 2016.\nCarriera.\nLa McAdams inizia la sua carriera cinematografica con un'apparizione nella serie disneyana \"Il famoso Jett Jackson\" (1998), nel ruolo di Hannah Grant.\nIl debutto sul grande schermo \u00e8 in una pellicola italiana del 2002, \"My Name Is Tanino\" di Paolo Virz\u00ec, nel quale interpreta Sally, la ragazza americana che fa perdere la testa al protagonista Gaetano (Corrado Fortuna). Nello stesso anno recita a fianco di Rob Schneider nel film \"Hot Chick - Una bionda esplosiva\". \u00c8 inoltre protagonista femminile della prima stagione della serie televisiva canadese \"Slings and Arrows\", accanto a Paul Gross; la sua crescente notoriet\u00e0 la fa per\u00f2 escludere dalla seconda stagione, in cui appare solo nel primo episodio.\nNel 2004 fa il provino per il ruolo della liceale Cady nel film \"Mean Girls\": la parte viene assegnata a Lindsay Lohan, ma alla McAdams viene proposto il ruolo dell'antagonista Regina George, un personaggio che le regala una grande notoriet\u00e0 e che si ispira all'Alec Baldwin di \"Americani\" (1992). In quello stesso anno arriva la consacrazione con il film \"Le pagine della nostra vita\", tratto dall'omonimo romanzo di Nicholas Sparks. Il film le porta soddisfazione sia sul piano personale sia su quello professionale: durante le riprese si fidanza con il collega Ryan Gosling, relazione interrotta nel 2007 e poi ripresa brevemente nell'estate del 2008; per la sua interpretazione in questo film e in \"Mean Girls\" ottiene complessivamente il record di cinque nomination in un anno all'MTV Movie Awards, vincendone tre.Nel 2005 interpreta il ruolo di Claire nella commedia campione di incassi \"2 single a nozze - Wedding Crashers\" con Owen Wilson e Vince Vaughn, quello di Lisa Reisert nel thriller di Wes Craven \"Red Eye\" e quello di Amy Stone nel film \"La neve nel cuore\". Inoltre si classifica 14\u00ba tra le 100 ragazze pi\u00f9 sexy del 2005 secondo la rivista \"Maxim\" e prima nella classifica di Muchmusic \"Who To Do: 20 Sexiest Girls\". Il 2006 \u00e8 per la McAdams un anno di pausa. Rifiuta infatti due ruoli molto importanti: uno \u00e8 quello della Bond girl Vesper Lynd nel film \"Agente 007 - Casin\u00f2 Royale\".\nNel 2007 ha invece girato moltissimi film: da \"Arsenico e vecchi confetti\" di Ira Sachs, a fianco di Pierce Brosnan, a \"The Lucky Ones - Un viaggio inaspettato\" di Neil Burger, senza dimenticare l'attesissimo \"Un amore all'improvviso\" di Robert Schwentke a fianco di Eric Bana. Nello stesso anno ha invece rifiutato di apparire sulla copertina di \"Vanity Fair\" al fianco di Scarlett Johansson e Keira Knightley quando ha saputo di dover posare nuda.\nNel 2008 interpreta una giovane giornalista e blogger nel dramma \"State of Play\", a fianco di Russell Crowe, Ben Affleck, Helen Mirren, Jason Bateman e Robin Wright Penn. Sempre nel 2008 escono nei cinema americani \"Arsenico e vecchi confetti\" e \"The Lucky Ones - Un viaggio inaspettato\", girati l'anno precedente. A fine anno Rachel ottiene il ruolo di Irene Adler nel nuovo film di \"Sherlock Holmes\" diretto da Guy Ritchie a fianco di Robert Downey Jr. e Jude Law, mentre nei primi mesi del 2011 uscir\u00e0 il film \"Il buongiorno del mattino\", a fianco di Harrison Ford e Diane Keaton.\nNel 2010 ha la possibilit\u00e0 di lavorare con due registi di grandissima caratura: Woody Allen e Terrence Malick, che le affidano ruoli di primo piano nei loro progetti in uscita, rispettivamente \"Midnight in Paris\" (2011) e \"To the Wonder\" (2012). Inoltre recita accanto a Channing Tatum nella commedia sentimentale \"La memoria del cuore\", in cui interpreta Paige, una giovane donna che dopo un incidente automobilistico perde la memoria; riprende anche il ruolo di Irene nel seguito di \"Sherlock Holmes\", sempre sotto la regia di Guy Ritchie.\nNel 2013 \u00e8 la protagonista femminile del film \"Questione di tempo\", diretto da Richard Curtis. Nel 2014 \u00e8 co-protagonista nel thriller di spionaggio \"La spia - A Most Wanted Man\" assieme a Philip Seymour Hoffman, al suo ultimo film prima dell'improvvisa morte, Robin Wright e Willem Dafoe.\nNel 2015 \u00e8 protagonista della pellicola \"Sotto il cielo delle Hawaii\", accanto a Emma Stone e Bradley Cooper e recita nel film \"Southpaw - L'ultima sfida\" e nella serie TV \"True Detective\". Inoltre interpreta Sacha Pfeiffer nel thriller storico \"Il caso Spotlight\" di Tom McCarthy, pellicola candidata a sei premi oscar, tra cui quello alla \"miglior attrice non protagonista\", premio vinto poi da Alicia Vikander. Il film vince comunque due Oscar nelle categorie \"Miglior film\" e \"Miglior sceneggiatura originale\".\nNel 2016 \u00e8 al fianco di Benedict Cumberbatch nel film \"Doctor Strange\", appartenente al Marvel Cinematic Universe, in cui interpreta Christine Palmer, una collega di Strange. Nel 2018 \u00e8 protagonista della pellicola \"Game Night - Indovina chi muore stasera?\". Il film narra di gruppo di amici che si incontrano regolarmente per delle serate di gioco e si ritrovano a risolvere un misterioso omicidio.\nImpegno sociale.\n\u00c8 una sostenitrice dell'ambiente e ha fondato con due amici il sito GreenIsSexy.org. \u00c8 coinvolta in molteplici campagne sociali ed umanitarie. Nel 2006 ha prestato soccorso alle popolazioni colpite dall'uragano Katrina. Nel 2011 ha partecipato alla manifestazione \"Occupy Toronto\", protestando contro la disuguaglianza economica, il capitalismo e l'influenza delle lobby sul governo.\nDoppiatrici italiane.\nNelle versioni in italiano dei suoi film, Rachel McAdams \u00e8 stata doppiata da:\nDa doppiatrice \u00e8 sostituita da:"}
{"id": "493098", "revid": "287204", "url": "https://it.wikipedia.org/wiki?curid=493098", "title": "Car sharing", "text": "L'auto condivisa o car sharing (dall'inglese \"auto condivisa\" o \"condivisione dell'automobile\") \u00e8 un servizio di mobilit\u00e0 urbana che permette agli utenti di utilizzare un veicolo su prenotazione noleggiandolo per un periodo di tempo breve, nell'ordine di minuti od ore, e pagando in ragione dell'utilizzo effettuato.\nQuesto servizio viene utilizzato all'interno di politiche di mobilit\u00e0 sostenibile, per favorire il passaggio dal possesso del mezzo all'uso dello stesso (cio\u00e8 all'accesso al servizio di mobilit\u00e0), in modo da consentire di rinunciare all'automobile privata ma non alla flessibilit\u00e0 delle proprie esigenze di mobilit\u00e0. L'auto, in questo modo, passa dall'ambito dei beni di consumo a quello dei servizi, sostituendo l'accesso al possesso.\nDescrizione.\nTipicamente si tratta di un servizio commerciale erogato da aziende pubbliche o private, spesso con l'appoggio di associazioni ambientaliste ed enti locali. I programmi di auto condivisa possono essere distinti in relazione ad uno dei quattro tipi di condivisione: \nNel tipo \"andata e ritorno\" (o \"roundtrip\" o \"station-based\") gli utenti iniziano e finiscono il loro viaggio nello stesso parcheggio dedicato, spesso pagando per l'ora, il chilometraggio o entrambi. Il \"noleggio a senso unico\" (o \"one way o free floating\"), invece, consente ai membri di iniziare e terminare il viaggio in posizioni diverse, terminando il noleggio ovunque sia possibile all'interno di un'area definita o anche in posti di parcheggio designati. L'auto condivisa \"peer-to-peer\", anche denominata condivisione di veicoli privati, opera in modo analogo al tipo andata e ritorno per sistema di noleggio e tipo di pagamento; tuttavia, i veicoli stessi sono in genere privati o affittati con il sistema di condivisione gestito da un terzo. Infine il modello di \"propriet\u00e0 frazionata\" consente agli utenti di co-possedere un veicolo condividendo i costi.\nVeicoli utilizzati.\nNel sistema di auto condivisa \"andata e ritorno\" i veicoli sono parcheggiati in postazioni fisse sul territorio; questa caratteristica consente al gestore di proporre in noleggio modelli di veicoli diversi per dimensioni e per destinazione d'uso, distribuendoli in modo ordinato e rispondendo in tal modo ad esigenze diverse dei suoi utilizzatori. Per esempio proponendo veicoli urbani di piccole dimensioni o auto di grandi dimensioni per 6 o pi\u00f9 persone; o anche veicoli per il trasporto di cose o veicoli elettrici.\nAl contrario nei servizi di auto condivisa \"a senso unico\" la disposizione delle vetture sul territorio \u00e8 casuale, non predeterminata dal gestore; l'utilizzatore ricerca sulla mappa dello smartphone non un particolare tipo di veicolo ma quello pi\u00f9 vicino. Pertanto in tale sistema generalmente vengono proposti veicoli monotipo.\nAltri sistemi di noleggio.\nL'auto condivisa si distingue dal tradizionale noleggio principalmente per alcune caratteristiche qui elencate.\nL'auto condivisa si distingue anche dall\"'auto di gruppo\" poich\u00e9 in quest'ultimo modello pi\u00f9 persone viaggiano insieme nella stessa auto, che in genere \u00e8 di propriet\u00e0 di uno dei viaggiatori, e dividono tra loro le spese di viaggio e manutenzione.\nLa filosofia dell'auto condivisa \u00e8 alla base dei progetti di van sharing (o furgone condiviso) dedicati al trasporto delle merci in ambito urbano.\nFunzionamento.\nIn generale la diffusione dei servizi di auto condivisa \u00e8 stata favorita dalla disponibilit\u00e0 di servizi in rete Internet e dalla successiva diffusione dei telefoni di tipo smartphone. I sistemi di auto condivisa utilizzano siti Internet e applicazioni per smartphone nella fase di iscrizione al servizio e successivamente per consentire all'utente la gestione della fase di noleggio in totale autonomia. Tali modalit\u00e0 consentono l'apertura e la chiusura del veicolo prenotato tramite un controllo a distanza in rete; mentre la chiave di avviamento \u00e8 sempre conservata all'interno del veicolo.\nAuto condivisa andata e ritorno.\n\u00c8 un servizio caratterizzato dalla presenza di postazioni fisse, dislocate nei pressi di importanti nodi della mobilit\u00e0 urbana e nei quartieri, a distanze regolari. Nelle postazioni fisse sono presenti uno o pi\u00f9 veicoli. La flotta di un servizio rountrip pu\u00f2 essere utilmente differenziata, in modo da offrire all'utenza veicoli destinati ad usi diversi.\nAl momento del noleggio, l'utente verifica la presenza del tipo di veicolo preferito nei parcheggi pi\u00f9 vicini, e lo prenota fissando da subito un periodo di utilizzo, tipicamente di una o pi\u00f9 ore. Tale periodo potr\u00e0 essere esteso successivamente come sar\u00e0 anche possibile riconsegnare il veicolo in anticipo rispetto al tempo prenotato. Pu\u00f2 essere prevista una carta elettronica che abiliti l'apertura del veicolo.\nIl veicolo dovr\u00e0 essere riconsegnato nello stesso parcheggio di partenza.\nIl prezzo del noleggio \u00e8 composto da un costo relativo al tempo sommato ad un costo chilometrico.\nAuto condivisa a senso unico.\nChi eroga un servizio di auto condivisa di tipo a senso unico gestisce una flotta di automobili dello stesso modello che vengono parcheggiate dagli utenti all'interno di un'area prestabilita.\nL'utente iscritto al servizio prenota l'auto pi\u00f9 vicina, individuata su mappa via Internet o via app per smartphone, la utilizza per il tempo necessario allo spostamento e quindi porta a termine il noleggio parcheggiando il veicolo all'interno dell'area di utilizzo stabilita dal gestore. Un'ulteriore opzione pu\u00f2 essere quella della sosta. durante la quale il veicolo \u00e8 fermo e chiuso pur mantenendo attiva la prenotazione ad un costo inferiore.\nStoria.\nL'idea di condividere veicoli e manutenzione degli stessi risale almeno al secondo dopoguerra. \u00c8 del 1948 la prima organizzazione di auto in condivisione documentata, la Selbstfahrergemeinschaft, servizio di auto condivise di una cooperativa abitativa di Zurigo, ma non si conoscono sviluppi successivi di quella esperienza.\nI primi anni '70 vedono lo sviluppo di alcuni progetti di auto condivisa. Il sistema ProcoTip in Francia, che utilizzava vetture attivate da un sistema a gettoni, dur\u00f2 solo due anni.\nUn progetto molto pi\u00f9 ambizioso chiamato Witkar fu lanciato nel 1974 ad Amsterdam dal fondatore del movimento delle biciclette bianche, Luud Schimmelpennink. Un progetto sofisticato basato su piccoli veicoli elettrici, controlli elettronici per le prenotazioni e la riconsegna, e piani per un gran numero di stazioni che coprono tutta la citt\u00e0. Il progetto dur\u00f2 fino al 1988. Nel luglio 1977, il primo esperimento ufficiale britannico in carsharing inizi\u00f2 a Suffolk. Un ufficio a Ipswich forniva il servizio \"Share-a-Car\" per classificare gli automobilisti interessati a condividere viaggi in auto.\nGli anni '80 e la prima met\u00e0 degli anni '90 sono stati un periodo di maturazione, con una continua lenta crescita principalmente di piccoli sistemi senza scopo di lucro, molti in Svizzera e in Germania ma anche su scala minore in Canada, Paesi Bassi, Svezia e Stati Uniti [29].\nLo sviluppo dei sistemi di comunicazione in rete Internet rappresenta il momento di svolta per i servizi di auto condivisa. Zipcar, Flexcar (acquistato da Zipcar nel 2007) e City Car Club sono stati tutti iniziati nel 2000. Numerose compagnie internazionali di autonoleggio hanno lanciato i propri servizi di auto condivisa a partire dal 2008. A partire dal 2010, sono stati introdotti diversi sistemi di mobilit\u00e0 peer-to-peer. Il Carsharing si \u00e8 diffuso anche nei paesi in via di sviluppo (Brasile, Cina, India, Messico e Turchia), poich\u00e9 la densit\u00e0 di popolazione \u00e8 spesso determinante per il successo dell'auto condivisa e le nazioni in via di sviluppo hanno spesso popolazioni urbane ad alta densit\u00e0.\nL'auto condivisa in Italia.\n\u00c8 del settembre 2001 il primo tentativo di auto condivisa, avviato a Milano dalla organizzazione ambientalista Legambiente. Milano Car Sharing era un servizio riservato agli iscritti dell'organizzazione e assai ridotto a causa della scarsit\u00e0 di risorse. Nel dicembre 2006 la societ\u00e0 Car Sharing Italia Srl aderir\u00e0 al circuito nazionale di ICS.\nSempre nel 2001, promosso del Ministero dell'Ambiente, parte anche il programma Iniziativa Car Sharing (ICS), che non gestir\u00e0 direttamente servizi di noleggio, ma pi\u00f9 in generale avr\u00e0 lo scopo di promuovere il sistema di condivisione, garantire l'omogeneit\u00e0 delle apparecchiature e l'interoperabilit\u00e0 dei servizi. Il servizio promosso da ICS \u00e8 del tipo roundtrip, gestito dagli enti locali. Ogni abbonato al servizio in una delle citt\u00e0 aderenti al circuito pu\u00f2 anche usare i servizi delle altre citt\u00e0 del circuito. I servizi aderenti al circuito unico nazionale contano complessivamente, al giugno 2014, circa 21.000 utenti, 597 auto e 393 parcheggi, per una media di circa 35 utenti per ogni auto.\nAderiscono al servizio le seguenti citt\u00e0: Bologna dal 18 agosto 2002, Brescia, Firenze dall'aprile 2005, Genova dal luglio 2004, Savona, Milano, Padova, Palermo dal marzo 2009, Parma, Roma dal marzo 2005, Torino, Venezia dall'agosto 2002; inoltre, le province di Bologna, Milano, Napoli e Rimini.\nNegli anni successivi diversi operatori privati iniziano ad offrire servizi di auto condivisa di tipo a senso unico. Oltre a veicoli tradizionale con motore a benzina, sono presenti veicoli elettrici e motorini.\nIl modello di costi.\nQuando si possiede un'auto privata, gran parte dei costi relativi sono tendenzialmente indipendenti dall'utilizzo che se ne fa: acquisto, manutenzione, assicurazione, tasse. Chi possiede un'auto tende spesso a percepire solo i costi vivi (carburante, pedaggi, sosta) o al massimo quelli relativi all'usura (gomme, freni ecc.), visto che i costi fissi non possono essere evitati. Questo porta a sottovalutare il costo dell'utilizzo dell'auto, e quindi ad utilizzarla pi\u00f9 di quanto sia opportuno anche dal punto di vista del proprio bilancio individuale o familiare (o aziendale).\nIl possesso di un'automobile implica, inoltre, il costo di acquisto e la svalutazione al momento della eventuale vendita, oltre agli ovvi rischi di furto o danneggiamento.\nL'auto condivisa rende invece i costi relativi all'uso dell'auto prevalentemente dipendenti dall'utilizzo, distribuendo invece i costi fissi tra pi\u00f9 persone in modo da abbattere significativamente la quota di costo fisso sostenuto da ogni utente. In tal modo si percepisce il vero costo dell'auto ogni volta che si deve decidere di usarla (o, viceversa, l'effettivo risparmio che si otterrebbe non usandola). Di conseguenza, usare un'auto in condivisione invece che una di propriet\u00e0 tende a ridurre l'utilizzo che se ne fa.\nMotivazioni e utilit\u00e0.\nUn servizio di auto condivisa \u00e8 conveniente in particolare in aree urbane densamente popolate, dove:\nProfilo di utenza.\nUn servizio di auto in condivisione \u00e8 conveniente per chi usa l'auto solo sporadicamente (indicativamente, se si percorrono meno di 10.000\u00a0km/anno). Le famiglie che posseggono una o pi\u00f9 auto, e in casi sporadici necessitano di usarne un'altra, possono combinare il possesso di un numero inferiore di auto con l'accesso ad un servizio di auto condivisa quando necessario. Inoltre, tale servizio risulta appetibile a chi vuole essere sgravato dalla gestione delle incombenze relative all'auto e a chi desidera scegliere di volta in volta tra diversi tipi di veicoli (es. auto piccole, medie, grandi ecc.);\nAgevolazioni per gli utenti.\nVisto il notevole beneficio che una comunit\u00e0 urbana ottiene con tale servizio, i Comuni (di concerto con le aziende di trasporto pubblico locale) tendono in genere a favorirne l'uso, con importanti agevolazioni quali, ad esempio:\nLimitazioni e vincoli.\nL'uso di un'auto condivisa con estranei comporta anche alcune limitazioni rispetto all'uso che molti fanno dell'auto privata:\nLa variante per gli spostamenti delle merci: il van sharing o furgone condiviso.\nIl van sharing o furgone condiviso \u00e8 una metodologia di distribuzione delle merci in ambito urbano basata sulla condivisione di una flotta di veicoli da parte di pi\u00f9 operatori (analogamente al sistema di auto condivisa, dedicato alla mobilit\u00e0 delle persone). Numerosi sono i benefici e le economie realizzabili implementando un servizio di furgone condiviso.\nTra le pi\u00f9 interessanti esperienze in Italia, si citano:"}
{"id": "493100", "revid": "767487", "url": "https://it.wikipedia.org/wiki?curid=493100", "title": "Reasons to Stay Indoors", "text": "Reasons to Stay Indoors \u00e8 il quarto album in studio dei Savoy. Questo album \u00e8 disponibile anche in edizione limitata composta da due dischi."}
{"id": "493101", "revid": "1632387", "url": "https://it.wikipedia.org/wiki?curid=493101", "title": "Oxymoron", "text": "Gli Oxymoron sono un gruppo street punk originario di Erlangen in Germania formato nel 1992.\nStoria.\nGli Oxymoron vennero fondati nel 1992 a Erlangen con la formazione originariamente composta da Sucker (voce) e suo cugino Bjoern (batteria), i quali reclutarono due amici, Martin (chitarra) e Filzlaus (basso).\nIl loro debutto avvenne ad un festival punk nella loro citt\u00e0 di supporto ad altre band locali. Dopo lo show, il gruppo venne invitato a partecipare come supporto a diverse punk rock band in giro per la Germania.\nNel maggio 1994 realizzarono il loro debutto discografico, l'EP \"Beware, Poisonous!\" che venne autoprodotto e distribuito dalla loro etichetta Oxyfactory Records. L'EP venne presto ristampato per la Helen of Oi! Records nello stesso ottobre, inoltre l'etichetta propose loro la pubblicazione di un full-length. Durante le registrazioni dell'album \"Fuck the Nineties...Here's Our Noize\", il bassista Filzlaus abbandon\u00f2 la band venendo sostituito dall'amico Arne. \"Fuck The Nineties...\" venne realizzato nel maggio 1995 per la Helen of Oi! Records in vinile, e successivamente in CD per il mercato statunitense nel febbraio 1996.\nCon la pubblicazione di \"Fuck The Nineties...\", che venne molto apprezzato, gli Oxymoron estesero i tour anche al di fuori dalla Germania, realizzando anche lo split/EP \"Mohican Melodies\" assieme alla band inglese Braindance nel settembre 1995.\nIl 1996 fu un grande anno per gli Oxymoron, pubblicarono infatti prima l'EP \"Crisis Identity\" nel marzo 1996 per Rough Beat Records e poi per la Helen Of Oi! Records, parteciparono inoltre ad una compilation chiamata \"Streetpunk Worldwide\" e intrapresero per la prima volta un tour statunitense di supporto ai Braindance ed ai Casualties. Sempre nel 1996, gli Oxymoron passarono all'etichetta tedesca Knock-Out Records con cui nel 1997 realizzarono il secondo full-length intitolato \"Pack Is Back\". Seguirono altri tour in Europa, e tre settimane in Giappone assieme ai Discocks.\nNel 1998 diversi tour vennero annullati, Sucker venne ricoverato per problemi al sistema nervoso, mentre Arne decise di abbandonare la band poco prima che entrasse in studio per le registrazioni. Nello stesso anno pubblicheranno uno split/EP assieme ai Dropkick Murphys dal titolo di \"Irish Stout vs. German Lager\". Luckily, Chrissy, che aveva ricoperto il ruolo di secondo chitarrista e suon\u00f2 il basso nel primo tour statunitense, pass\u00f2 ora al basso. Nel marzo 1999 venne realizzato il mini-album \"Westworld\", che fu seguito da altre date europee ed altre sette settimane negli Stati Uniti con i Dropkick Murphys ed i Ducky Boys. Chrissy abbandon\u00f2 la band dopo il tour venendo presto sostituito da Morpheus.\nNell'ottobre 2000 venne pubblicata la prima raccolta, \"Best Before 2000\" contenente tutte le tracce dei singoli pi\u00f9 altre tracce incluse nelle varie compilation e partecipazioni. Nel novembre 2001 pubblicarono l'EP \"Savage Output\", che includeva tre tracce del loro futuro full-length in aggiunta ad altre tracce irrealizzate. Il loro terzo album \"Feed The Breed\" venne pubblicato in novembre, e nuovamente seguirono date europee e statunitensi.\nSfortunatamente Martin, uno dei membri originali, decise di abbandonare la band, cos\u00ec Chrissy pass\u00f2 nuovamente alla chitarra. Il gruppo riusc\u00ec a trovare un chitarrista sostituto ma egli abbandon\u00f2 verso met\u00e0 nel tour statunitense del 2002. Quindi gli Oxymoron annunciarono un periodo di scioglimento temporaneo.\nAttorno al 2005 il gruppo torn\u00f2 in attivit\u00e0 e nel 2006 pubblicarono lo split/EP \"Noise Overdose\" con i Bonecrusher. Il disco conteneva alcune tracce live tratte da un concerto del 1999 ad Amburgo. Nel 2006 il cantante pubblica anche il debutto solista dal titolo di \"Sucker Stories\"."}
{"id": "493111", "revid": "767487", "url": "https://it.wikipedia.org/wiki?curid=493111", "title": "Pierre Boaistuau", "text": "La sua opera pi\u00f9 nota, le \"Histoires tragiques\" (1559), \u00e8 la traduzione in francese delle novelle del Bandello.\nBiografia.\nBoaistuau nacque a Nantes intorno al 1500 e in seguito studi\u00f2 diritto civile e canonico nelle universit\u00e0 di Poitiers, Valence (dove era uno studente dell'eminente giurista Jean de Coras) e Avignone (dove ha studiato sotto la guida di Emilio Ferretti). Durante gli anni da studente, lavor\u00f2 come segretario dell'ambasciatore francese in Oriente Jean-Jacques de Cambrai intorno al 1550, e viaggi\u00f2 in Italia e Germania. Ernst Courbet avanz\u00f2 l'ipotesi che Boaistuau fosse stato anche per qualche tempo un \"valletto di camera\" di Margherita di Navarra, un'affermazione che tuttavia non pu\u00f2 essere comprovata. Successivamente, lo scrittore visit\u00f2 anche l'Inghilterra e la Scozia da solo e incontr\u00f2 Elisabetta I."}
{"id": "493114", "revid": "121744334", "url": "https://it.wikipedia.org/wiki?curid=493114", "title": "Nicollette Sheridan", "text": "Biografia.\nNella sua carriera ha fatto parte del cast di alcune miniserie e film televisivi come \"L'asilo maledetto\", \"Una madre coraggiosa\", \"La scala a chiocciola\", \"Dead Husbands\" e \"Una luna di miele tutta sua.\" Fu inoltre protagonista di un celebre spot Martini negli anni '80.\nNel cinema ha recitato in ruoli da protagonista nelle commedie \"Rumori fuori scena\" con Michael Caine e Carol Burnett, \"Spia e lascia spiare\" al fianco di Leslie Nielsen e in \"Mai dire ninja\" con Chris Farley e Chris Rock. Ha recitato anche nel cortometraggio cyberpunk \"XXIT\".\nVicende giudiziarie.\n\u00c8 stata impegnata con la causa legale contro Marc Cherry, creatore della serie \"Desperate Housewives\", colpevole di averla licenziata nella quinta stagione, dopo le sue accuse di violenza fisica e psicologica. Il processo si \u00e8 poi risolto a favore di Cherry, poich\u00e9 le accuse della Sheridan erano infondate. Nell'ultimo episodio della serie, andato in onda nel maggio 2012, venivano mostrati tutti i personaggi che avevano perso la vita nel corso di tutte e otto le stagioni; la Sheridan si rifiut\u00f2 di partecipare.\nDoppiatrici italiane.\nNelle versioni in italiano dei suoi film, Nicollette Sheridan \u00e8 stata doppiata da:"}
{"id": "493119", "revid": "697352", "url": "https://it.wikipedia.org/wiki?curid=493119", "title": "Yves Saint Laurent", "text": "Biografia.\nNacque il primo agosto 1936, a Orano, nell'allora Algeria francese, da Charles e Lucienne Andr\u00e9e Mathieu-Saint-Laurent. Crebbe in una villa sul mediterraneo con le due sorelle Michelle e Brigitte. Da giovane amava creare bambole di carta e, sin dalla prima adolescenza, inizi\u00f2 a disegnare vestiti per la madre e le sorelle. A 18 anni si trasfer\u00ec a Parigi ed entr\u00f2 nella \"Chambre Syndicale de la Haute Couture\" (Camera Sindacale dell'Alta Moda), dove i suoi disegni ebbero subito successo. Michel De Brunhoff, editore di \"French Vogue\", present\u00f2 Saint Laurent a Christian Dior. Saint Laurent rifer\u00ec tempo dopo che l'incontro con Dior, che divenne la sua ispirazione, fu fondamentale e, che nonostante quello che successe dopo, le basi della sua arte sono state tracciate da lui e che non potr\u00e0 mai dimenticare gli anni passati al suo fianco. Lo stile di Saint Laurent crebbe notevolmente sotto la guida di Dior, maturando e guadagnando sempre pi\u00f9 fama. Morto Dior nel 1957, divenne il direttore artistico della casa di moda.\nNel 1960, nel pieno del successo, si trov\u00f2 costretto ad arruolarsi nell'esercito francese a causa della guerra d'indipendenza algerina. Dopo soli 20 giorni nell'esercito, lo stress da nonnismo lo port\u00f2 a un ricovero nell'ospedale militare dove ricevette la notizia di essere stato licenziato dalla Dior. Questo non fece altro che aggravare la situazione psicologica di Yves che fu ricoverato nell'ospedale militare di Val-de-Gr\u00e2ce, dove venne sottoposto a cure psichiatriche con sedativi, psicofarmaci ed elettroshock. Saint Laurent ritenne poi, questo periodo in ospedale, l'origine dei suoi problemi mentali e della sua dipendenza dalle droghe. Nel novembre del 1960 fu dimesso dall'ospedale e cit\u00f2 la Dior per non aver rispettato i termini contrattuali. La vittoria in tribunale gli permise, dopo un periodo di convalescenza, di aprire una propria omonima casa di moda al fianco del compagno e socio Pierre Berg\u00e9. Durante gli anni sessanta e settanta la firma godette di grande fama grazie anche a ingegnose innovazioni in fatto di moda. \nNel 1989 il gruppo YSL si quot\u00f2 in borsa, per poi essere venduto nel 1993 alla casa farmaceutica Sanofi per circa 600 milioni di dollari. Nel 1999 la casa di moda fiorentina Gucci acquist\u00f2 l'etichetta e mentre Tom Ford si occupava della collezione pr\u00eat-\u00e0-porter, Yves Saint-Laurent disegnava la linea di alta moda. La casa di moda fu ufficialmente chiusa nel 2002. Per quanto la casa non esista pi\u00f9, il marchio sopravvive ancora sotto l'egida di Gucci.\nDopo una lunga malattia, lo stilista si spegne per un tumore al cervello a Parigi, nella sua casa, la notte del 1\u00ba giugno 2008, all'et\u00e0 di 71 anni. Il suo corpo \u00e8 stato cremato e le sue ceneri sono conservate nei giardini Majorelle di Marrakech, in Marocco, nella villa appartenuta all'artista francese Jacques Majorelle e in seguito acquistata e ristrutturata da Saint Laurent e Berg\u00e9.\nTra le creazioni dello stilista e diventate iconiche c'\u00e8 il mondrian dress, ispirato dai quadri del pittore Mondrian, disegni in cui le geometrie e i colori sono protagonisti. Yves Saint Laurent lo traduce in un abito dalle linee dritte e semplici, e da composizioni artistiche.\nLa collezione d'arte.\nInsieme al suo compagno di vita Pierre Berg\u00e9, Yves Saint Laurent raccolse in pi\u00f9 di cinquant'anni una collezione di circa 730 opere d'arte, tra cui quadri di Picasso, Matisse, Van Gogh, Mondrian, L\u00e9ger, Goya, sculture, reperti archeologici, mobili ed oggetti di arredamento. Alla morte dello stilista, Berg\u00e9 decise di mettere all'asta la collezione, asta che ebbe luogo nel 2009.\nDurante il primo giorno di vendita, un'opera di Matisse, \"Les coucous sur un tapis bleu et rose\" venne venduta a 32 milioni di euro, mentre \"Madame L.R.\" di Constantin Brancusi venne venduta per 29 milioni di euro, stabilendo dei nuovi record di vendita per entrambi gli artisti. La vendita, nel complesso, ha incassato pi\u00f9 di 342 milioni di euro, in parte utilizzati per la ricerca sull'AIDS.\nFilm e documentari.\nPer la tv erano gi\u00e0 stati realizzati diversi documentari e servizi, ma per il cinema solo dopo la morte dello stilista sono state realizzate diverse trasposizioni, senza peraltro tralasciare la sua omosessualit\u00e0 in termini anche espliciti.\nL'amore tra Saint Laurent e Berg\u00e9 e la vendita della collezione sono oggetto del film di Pierre Thoretton \"Yves Saint Laurent - Pierre Berg\u00e9, l'amour fou\" (2010).\nIl regista Jalil Lespert nel 2014 ha dedicato allo stilista un lungometraggio biografico dal titolo \"Yves Saint Laurent\". La pellicola ripercorre tutta la sua vita, dagli esordi come assistente di Christian Dior, alla fondazione di una propria casa di moda. Un'attenzione particolare \u00e8 dedicata anche al rapporto con il suo compagno di vita Pierre Berg\u00e9, che ha autorizzato l'uscita del film.\nSempre nel 2014 viene prodotto e realizzato un altro film sulla vita, gli amori e la carriera di Saint Laurent, \"Saint Laurent\" di Bertrand Bonello, con Gaspard Ulliel, Louis Garrel, L\u00e9a Seydoux, Dominique Sanda e Helmut Berger."}
{"id": "493120", "revid": "599013", "url": "https://it.wikipedia.org/wiki?curid=493120", "title": "Ysl", "text": ""}
{"id": "493124", "revid": "77358", "url": "https://it.wikipedia.org/wiki?curid=493124", "title": "Yves Saint Lauren", "text": ""}
{"id": "493125", "revid": "767487", "url": "https://it.wikipedia.org/wiki?curid=493125", "title": "El-P", "text": "Pu\u00f2 essere considerato tra i pi\u00f9 importanti ed acclamati produttori della scena underground rap statunitense.\nIl suo stile personale \u00e8 caratterizzato dall'inserimento di svariati suoni elettronici all'interno delle basi, dalla sovrapposizione di pi\u00f9 melodie, dall'utilizzo di batterie e ritmi duri e incalzanti, che rendono i suoi componimenti particolarmente elaborati e difficili da produrre.\nBiografia.\nSuo padre \u00e8 un pianista, che gli trasmette la passione per la musica. Nel 1991 a 16 anni viene cacciato da due scuole in meno di un anno, cos\u00ec decide per la carriera artistica e l'abbandono di quella scolastica, dopo aver preso il GED (\"General Equivalency Diploma\"), inizia a frequentare una scuola di musica per impararne i fondamentali. A 18 anni incontra DJ Mr Len, con cui suona e rappa tutta la notte del suo diciottesimo compleanno. I due formano un gruppo, Company Flow e nel 1993 registrano il loro primo brano su vinile, \"Juvenile Technics\", sotto Libra Records. Il legame tra Company Flow e la Libra va diminuendo progressivamente, uno degli impiegati della label e aspirante artista, Bigg Jus, consolida i rapporti con il gruppo e ne diventa membro. Per i due anni seguenti El-P e Jus alternano lavoro durante il giorno e registrazione di pezzi la notte, utilizzando il denaro guadagnato per la loro etichetta, che chiamano Official Recordings.\nNel 1995 fanno uscire l'EP \"Funcrusher\", di cui vendono oltre 30.000 copie. Attirano l'attenzione di speaker come Bobbito e Stretch Armstrong nell'East Coast, di Sway e Tech per quanto riguarda la West Coast. Vengono notati da diverse etichette, compresa una piccola label di NY, la Rawkus Records, che li spinge a lasciare la Libra ed a segnarsi sotto la Rawkus, pubblicando \"Funcrusher Plus\", album che \u00e8 una versione del precedente arricchita da pi\u00f9 tracce, e che riscuote un notevole successo. I Company Flow vengono apprezzati da artisti come Mos Def, Talib Kweli, Hi and Mighty, Pharoahe Monch. La Rawkus esce dall'anonimato anche grazie al gruppo.\nEl-P ha collaborato poi con artisti come Del Tha Funkee Homosapien, The Handsome Boy Modeling School, Quannum Spectrum, DJ Krush's Zen, Alec Empire, Techno Animal's, Primal Scream, Beastie Boys, Zack De La Rocha, RZA, Chuck D, Radiohead, Gang Starr, Mos Def, Pharoahe Monch, Bj\u00f6rk, Eminem, Roni Size, My Bloody Valentine, DJ Krush. Segue un tour con i Beastie Boys, nel 2000 si esibisce al \"Presidential Rally\" per il candidato Ralph Nader, al Madison Square Garden. A due anni dall'uscita di \"Funcrusher Plus\", Bigg Jus lascia il gruppo. El-P e Mr. Len, ritrovatisi in due, producono un album strumentale intitolato \"Little Johnny From the Hospital\" e di seguito si separano dalla Rawkus, perseguendo l'ideale di suonare un genere musicale che sia hip hop, ma indipendente e particolarissimo.\nLa frantumazione del gruppo termina quando anche il duo decide di intraprendere carriere soliste separate, El-P forma una nuova produzione, la Definitive Jux. I progetti di debutto sono l'EP \"Def Jux Presents: Company Flow\" ed \"Enters the Collosus EP\" di Mr. Lif, MC di Boston. Nel 2001 per Def Jux escono \"The Cold Vein\" dei Cannibal Ox e \"Labor Days\" di Aesop Rock. Nel 2002 viene pubblicato un minialbum di Aesop Rock, \"Daylight\", e \"DJXP2\" la seconda compilation di tutti gli artisti membri della Def Jux. A maggio del 2003 El-P pubblica il proprio album di debutto, \"Fantastic Damage\", dopodich\u00e9 collabora come co-produttore all'album solista di Zack De La Rocha, ex dei Rage Against the Machine, ed a quello di Dan the Automator dei Gorillaz.\nCome rapper, El-P si caratterizza per le sue dense, aggressive e verbose liriche d'attacco, in cui compaiono di frequente metafore, temi di fantascienza e fantasia, giochi di parole.\nEl-P ha lavorato con il pianista free jazz Matthew Shipp, fan della sua musica, ed anche come DJ."}
{"id": "493129", "revid": "22356", "url": "https://it.wikipedia.org/wiki?curid=493129", "title": "Euelopodidi", "text": ""}
{"id": "493130", "revid": "22356", "url": "https://it.wikipedia.org/wiki?curid=493130", "title": "Nemegtosauridi", "text": ""}
{"id": "493131", "revid": "1862310", "url": "https://it.wikipedia.org/wiki?curid=493131", "title": "Proiezione (geometria)", "text": "In algebra lineare e analisi funzionale, una proiezione \u00e8 una trasformazione lineare formula_1 definita da uno spazio vettoriale in s\u00e9 stesso (endomorfismo) che \u00e8 idempotente, cio\u00e8 tale per cui formula_2: applicare due volte la trasformazione fornisce lo stesso risultato che applicandola una volta sola (dunque l'immagine rimane inalterata).\nNonostante la definizione sia piuttosto astratta, si tratta di un concetto matematico simile (e in qualche modo legato) alla proiezione cartografica.\nProiezioni ortogonali.\nNel piano cartesiano o nello spazio.\nIn uno spazio euclideo, come ad esempio il piano cartesiano o lo spazio tridimensionale, una proiezione ortogonale su un determinato sottospazio formula_3 (ad esempio, una retta o un piano) \u00e8 una funzione formula_4 che sposta ogni punto dello spazio su un punto di formula_3 lungo una direzione perpendicolare ad formula_3.\nAd esempio, la proiezione del piano cartesiano sull'asse delle ascisse \u00e8 la funzione:\ne la proiezione sulle ordinate \u00e8 la funzione\nIn uno spazio vettoriale.\nSe formula_9 \u00e8 un sottospazio vettoriale dello spazio euclideo formula_10-dimensionale formula_11, la proiezione ortogonale su formula_9 \u00e8 definita ponendo:\nuna base ortonormale per lo spazio euclideo, i cui primi formula_14 vettori sono una base per formula_9. Scrivendo i vettori attraverso i vettori delle loro coordinate rispetto alla base formula_16, la proiezione su formula_9 \u00e8 la funzione:\nIn modo equivalente, se formula_19 e formula_20 sono vettori di formula_11 e formula_22 il prodotto scalare standard, si definisce proiezione di formula_19 lungo formula_20 il vettore formula_25, dove il numero:\n\u00e8 detto \"coefficiente di Fourier\". I vettori formula_27 e formula_20 sono allora perpendicolari.\nOperatore e matrice di proiezione.\nUn endomorfismo formula_29 di uno spazio vettoriale formula_30 \u00e8 un \"operatore di proiezione\" se \u00e8 idempotente, cio\u00e8 se formula_31. Gli endomorfismi definiti sopra quindi sono tutti proiezioni.\nAnalogamente, una matrice quadrata formula_4 \u00e8 una matrice di proiezione se formula_33 (dove si fa uso del prodotto fra matrici). Ad esempio:\n\u00e8 una matrice di proiezione.\nQuesta nozione \u00e8 strettamente collegata a quella di operatore di proiezione, poich\u00e9 ogni matrice formula_35 rappresenta un endomorfismo di formula_36. In particolare, la formula_37 appena descritta rappresenta la proiezione ortogonale sul piano orizzontale formula_38:\nLe matrici seguenti rappresentano proiezioni ortogonali del piano formula_40 su una retta:\nLa matrice seguente rappresenta una proiezione non ortogonale sulla retta delle ascisse:\nPropriet\u00e0.\nSe formula_43 sono operatori o matrici di proiezione, valgono le propriet\u00e0 seguenti:"}
{"id": "493142", "revid": "6923", "url": "https://it.wikipedia.org/wiki?curid=493142", "title": "Francesco Ciusa", "text": "Biografia.\nOrigini e formazione.\nFiglio di un ebanista, grazie ad un sussidio provvedutogli dal municipio nuorese pot\u00e9 frequentare dal 1899 al 1903 l'Accademia delle Belle Arti a Firenze; qui ebbe per maestri lo xilografo Adolfo De Carolis, lo scultore Domenico Trentacoste e il gi\u00e0 affermato maestro dei macchiaioli Giovanni Fattori. Quest'ultimo ne fu uno dei primi estimatori e talvolta lo aiut\u00f2 anche materialmente, data la sua condizione sacrificata. Secondo alcune letture Ciusa avrebbe stretto legami profondi con la didattica e gli ambienti culturali accademici ed avrebbe attinto non solo al realismo e al simbolismo del Fattori e di altri, ma avrebbe anche assorbito elementi ideali afferenti alle idee anarchiche e socialiste allora in sviluppo, tematiche cui i sardi dell'interno erano naturalmente sensibili. Secondo altri, invece, dal contatto con i cenacoli fiorentini, fra i quali quello di Giovanni Papini, avrebbe tratto occasione di confronto risolvendolo per\u00f2 in delusione ed inappagamento. Cita infatti Remo Branca:\nIn ogni caso stabil\u00ec dell'amicizia con alcuni artisti fra i quali Plinio Nomellini, Galileo Chini, Libero Andreotti e Lorenzo Viani.\nTorn\u00f2 in Sardegna nel 1904, ma si trasfer\u00ec a Sassari, ove si rec\u00f2 dal poeta Salvator Ruju su raccomandazione di Sebastiano Satta. Ruju lo introdusse nell'ambiente culturale sassarese che lo accolse benevolmente. Strinse amicizia col poeta Giannetto Masala e con Giuseppe Biasi, allora ai suoi primi passi nella pittura, che gli offr\u00ec una stanza nel suo studio.\nNell'agosto del 1904, accompagnato dall'entusiastico incoraggiamento di artisti nuoresi e sassaresi, present\u00f2 a Nuoro alcune opere, e si tratt\u00f2 probabilmente della sua prima vera e propria esposizione, ancorch\u00e9 tenutasi (come allora usava anche in questa citt\u00e0) nelle vetrine di un esercizio commerciale. Fra le opere spiccava il gesso \"\"L'acquaiola\", raffigurante una donna sarda in vesti tradizionali, con un'anfora sul capo fortemente inclinata. Colp\u00ec lo sguardo della donna, di gelida fissit\u00e0, insieme con l'espressione di dura tristezza che lo accomunava ad un altro gesso della stessa esposizione, \"Maria Rita\"\".\nNel 1905 rientr\u00f2 a Nuoro.\nLa madre dell'ucciso.\nPrincipiatane l'esecuzione nel 1906, nel 1907 espose a Venezia la scultura \"La madre dell'ucciso.\" Nonostante sia ancora oggi diffusa la voce secondo cui vinse il primo premio della Biennale di Venezia, \u00e8 necessario chiarire che nessun premio o riconoscimento scatur\u00ec dall'esposizione veneziana. L'originale in gesso della \"madre dell'ucciso\" \u00e8 oggi esposto nella Galleria comunale d'arte di Cagliari. Ne esistono cinque copie in bronzo, una delle quali \u00e8 esposta alla Galleria nazionale d'arte moderna di Roma. Un'altra copia in gesso \u00e8 esposta al Museo Ciusa di Nuoro e un'altra si trova alla Galleria d'arte moderna Sant'Anna di Palermo.\nUna significativa testimonianza diretta \u00e8 stata raccolta da Remo Branca. Ciusa and\u00f2 a trovarlo sul finire degli anni Trenta e lo condusse in localit\u00e0 \"Funtana 'e littu\", ove gli raccont\u00f2 di quando vide una madre spuntare dal ciglio di un monte, \"\"urlante, come ombra nera di malaugurio\", avvicinarsi al figlio ucciso, \"e poi il suo chiuso silenzio accanto al cadavere\"\". Ecco, nel relato di Branca, alcuni commenti di Ciusa:\nUna cronaca del tempo a firma di Ettore Cozzani, il quale cominciava allora ad interessarsi alla Sardegna ed ai suoi artisti, rest\u00f2 per l'Isola a lungo come una delle pi\u00f9 accurate e profonde. Recatosi a Venezia per la premiazione, incontr\u00f2 l'artista gi\u00e0 ammantato di gloria e gi\u00e0 consegnato al suo successivo valore simbolico: \"Ciusa non era allora un sardo: era la Sardegna\". Vale adottare intanto la sua bastantemente oggettiva descrizione:\nIl tema, in realt\u00e0, poteva suscitare fuori dall'Isola una certa sorpresa che invece sul posto non destava, trattandosi di periodi nei quali la recrudescenza del banditismo e la virulenza delle faide rendevano le uccisioni elemento pressoch\u00e9 consueto della quotidianit\u00e0. La frequenza delle morti violente aveva condotto ad ispessimenti delle tradizioni formali, come \"sa ria\", la veglia funebre che si suppone la Madre stia celebrando, occultando le emozioni personali nell'inespresso.\nTecnicamente l'Altea segnala un riferimento stilistico ai panneggi di Donatello, ed in particolare alla sua \"Giuditta\" per la ricerca dell'effetto di ombra del fazzoletto (\"muccadore\") che copre il capo e sporgendo sulla fronte ed ai lati accentua la drammatizzazione del volto.\nLa critica se ne occup\u00f2 con diversi esiti. Ugo Ojetti, osservato il gesso, ne disse sul Corriere della Sera: \"\"cos\u00ec profondamente osservato, reso con tanta coscienza, costruito con tanta scienza\" e lo defin\u00ec \"la pi\u00f9 importante rivelazione della mostra di scultura\"\".\nIl successo ebbe diverse valenze accessorie. L'ambiente culturale isolano pativa da tempo un isolamento che ne causava l'avvizzimento delle espressioni tradizionali e maturava una voglia di riscossa che tardava a tradursi in opere capaci di traversare il mare e di \"forare\" la chiusura continentale.\nFu dopo Venezia che gli artisti sardi presero fiducia nel loro operare e i decenni successivi videro rafforzarsi localmente una \"colonia\" artistica di grande effervescenza e sul Continente permisero l'affermazione sempre crescente di molti esponenti, sino al Nobel assegnato alla Deledda.\nDopo Venezia.\nNel 1908 si trasfer\u00ec a Cagliari. Qui realizz\u00f2 alcune opere in genere ritenute di grande interesse. Sono fra queste \"Il pane\", \"Il nomade\", \"La filatrice\" e \"Il dormiente\", che nel 1909 vinse il premio \"Citt\u00e0 di Firenze\". Sono del 1911 i gessi \"Bont\u00e0\" e \"Dolorante anima sarda\".\nIl 4 aprile 1911 fu iniziato in Massoneria nella Loggia \"Libert\u00e0 e Lavoro\" di Oristano, il 20 giugno 1914 divenne Maestro massone.\nFu incaricato della decorazione del Palazzo Civico di Cagliari, e vi si dedic\u00f2 fra il 1913 ed il 1914 realizzandovi stucchi e pitture. Esegu\u00ec nel frattempo anche l'ornamento di una tomba nel cimitero cittadino di Bonaria, e nel 1914 realizz\u00f2 \"Il cainita\".\nDurante il periodo bellico lavor\u00f2 come illustratore e realizz\u00f2 alcune medaglie commemorative, fra le quali una in onore della Brigata Sassari. Nel 1919 costitu\u00ec le manifatture SPICA, che avrebbero commercializzato opere in ceramica. Fra il 1920 ed il 1922 produsse \"La campana\", \"Il ritorno\" e \"Sacco d'orbace\", tre opere in genere considerate di grande rilievo nel suo percorso espressivo. Nel 1923 fu alla Quadriennale di Torino insieme ad una nutrita pattuglia di artisti sardi, che coordinava insieme a Filippo Figari; vi espose \"La cena dei morti\".\nNel 1925 chiuse le manifatture SPICA per accettare la direzione della Scuola d'Arte Applicata di Oristano, nel frattempo si avvicin\u00f2 al Fascismo ed oltre ad alcuni lavori cemeteriali esegu\u00ec anche opere di aperta simpatia al regime. Fra queste il monumento al generale Asclepia Gandolfo ed uno stucco che ne riprendeva un dettaglio della Nike alata, e che chiam\u00f2 \"Ali alla Patria\". Tuttavia nel 1928 un'altra Nike fu causa di polemica con i politici, avendogli questi richiesto che ne aggiungesse una al Monumento ai caduti di Iglesias (di concezione prefascista), ma l'artista si rifiut\u00f2 e tolse la firma. Chiusa anche la scuola, ader\u00ec alla \"Famiglia artistica sarda\" che si proponeva di resistere alla lotta contro i regionalismi del governo fascista.\nNel 1931 inizi\u00f2 la realizzazione del monumento a Sebastiano Satta, che sarebbe stato poi eretto nel 1934 a Nuoro sul colle di Sant'Onofrio.\nNel 1933 gli venne commissionata la lapide di una bambina di Ulassai, Cornelietta Lai, ma per via della mancanza di foto di quest'ultima, il padre Giuseppe decise di far posare per lei la sorella Maria Lai, ora la stessa artista, conosciuta in ambito internazionale \u00e8 sepolta nella stessa tomba, dove \u00e8 sempre rimasta ritratta. Nel 1934, oltre ad una serie di medaglie fra le quali una celebrativa delle Camicie Nere della Sardegna, realizz\u00f2 un busto di Benito Mussolini e tenne una personale a Cagliari.\nNel 1936 inizi\u00f2 la stesura della sua autobiografia. In seguito la sua produzione cal\u00f2 qualitativamente e quantitativamente, sino a che durante la guerra non fu distrutto il suo studio cagliaritano alla via Alghero. In seguito fu chiamato come docente di disegno presso la facolt\u00e0 e d'ingegneria dell'Universit\u00e0 di Cagliari.\nLa sua ultima opera di rilievo fu il \"Fromboliere\", realizzato durante un breve soggiorno ad Orgosolo tra il 1939 e il 1940.\nCiusa mor\u00ec a Cagliari nel 1949: dopo il funerale la sua salma venne trasferita nella sua citt\u00e0 natale, all\u2019interno della chiesetta di San Carlo."}
{"id": "493145", "revid": "599013", "url": "https://it.wikipedia.org/wiki?curid=493145", "title": "Jnd", "text": ""}
{"id": "493146", "revid": "125792692", "url": "https://it.wikipedia.org/wiki?curid=493146", "title": "Polietilene tereftalato", "text": "Il polietilene tereftalato o polietilentereftalato (denominazioni commerciali: Sustadur Pet, Zellamid 1400, Arnite, Tecapet, Impet e Rynite, Ertalyte, Hostaphan, Polystar, Melinex e Mylar films, e le fibre Dacron, Diolen, Tergal, Terital, Terylene e Trevira) \u00e8 una resina termoplastica adatta al contatto alimentare, facente parte della famiglia dei poliesteri.\nIn funzione dei processi produttivi e della storia \"termica\", il polietilene tereftalato pu\u00f2 esistere in forma amorfa (trasparente) o semi-cristallina (bianca e opaca).\nViene utilizzato anche per le sue propriet\u00e0 elettriche, resistenza chimica, prestazioni alle alte temperature, autoestinguenza, rapidit\u00e0 di stampaggio.\nViene indicato anche con le sigle PET, PETE, PETP o PET-P.\nIl PET si decompone alla temperatura di 340 \u00b0C, con formazione di acetaldeide e altri composti.\nStoria.\nIl polietilene tereftalato fu inventato nel 1941 da John Rex Whinfield e James Tennant Dickson, che ripresero le precedenti ricerche di Wallace Carothers.\nNel 1952 viene registrato il marchio Mylar.\nIl brevetto delle bottiglie in PET risale al 1973 e appartiene al chimico Nathaniel Wyeth.\nProduzione.\nIl polietilene tereftalato \u00e8 da considerarsi un bene indifferenziato, in quanto viene prodotto in enormi quantit\u00e0. In particolare la produzione di PET \u00e8 salita da 7,8 milioni di tonnellate nel 2001 a 12,3 milioni di tonnellate nel 2006. La maggiore domanda di questo materiale si ha in Cina, la quale nel 2006 generava il 55% della domanda globale di PET.\nLa produzione del PET pu\u00f2 avvenire attraverso uno dei seguenti processi:\nEntrambi i processi portano alla formazione di bis-2-idrossietiltereftalato, che \u00e8 il monomero del polietilentereftalato.\nSegue quindi la polimerizzazione, che \u00e8 una reazione di policondensazione dei monomeri (con formazione di glicol etilenico reimmesso nel processo), che viene catalizzata da triossido di diantimonio (Sb2O3), il quale pu\u00f2 migrare e ritrovarsi nei prodotti finiti.\nDa entrambe le reazioni di esterificazione e transesterificazione si pu\u00f2 formare del diglicole etilenico, che pu\u00f2 essere assorbito dal polimero e far abbassare le propriet\u00e0 del polimero stesso a causa della sua termodegradabilit\u00e0.\nProduzione di copolimeri.\nOltre alla forma omopolimera, \u00e8 possibile la copolimerizzazione, ad esempio con alcoli bifunzionali di peso molecolare superiore al glicol etilenico, o con isomeri dell'acido tereftalico. Si ottengono prodotti con diverse propriet\u00e0 conseguenti a modifiche dell'\"habitus\" cristallino, utili in usi particolari del prodotto, per migliorare la termoformabilit\u00e0 o la stabilit\u00e0 dimensionale del polimero.\nUsi.\nOltre il 60% della produzione di polietilene tereftalato \u00e8 destinato alla produzione di fibre e fiocchi, il 30% di bottiglie. Esempi di altre applicazioni sono film (ad esempio Mylar di DuPont), tubi, contenitori, etichette, timpani per strumenti a percussione . \u00c8 utilizzato inoltre nel nuovo LHC del CERN come isolante tra i magneti (1,9 K) e l'ambiente esterno (293 K).\nUso alimentare.\nNel campo dei contenitori alimentari il polietilene tereftalato viene utilizzato principalmente per costruire contenitori per bevande (66%) e per cibi (8%).\nSicurezza alimentare.\nLa compatibilit\u00e0 del PET al contatto con gli alimenti, cos\u00ec come di tutte le materie plastiche, \u00e8 sancita dal Regolamento (UE) n. 10/2011 della Commissione del 14 gennaio 2011, che ha abrogato la precedente Direttiva 2002/72/CE della Commissione Europea e successive modifiche. Si continuano comunque a effettuare indagini per la verifica di eventuali nuovi rischi per la salute nei prodotti usati come contenitori per alimenti. La maggior parte delle bottiglie di plastica per l'acqua in commercio nei supermercati \u00e8 in PET, mentre il tappo \u00e8 solitamente in polietilene (PE) che ha un valore economico superiore; per questo motivo, si sono diffuse raccolte di tappi per varie associazioni benefiche.\nDacron e Terylene.\nIl Dacron \u00e8 un marchio registrato nel 1951 dalla DuPont, negli Stati Uniti d'America.\n\u00c8 stato realizzato dalla Dupont a partire dal Terylene, un marchio registrato in Gran Bretagna dalla Imperial Chemical Industries, che lo produsse a partire dal 1941.\nViene impiegato per realizzare indumenti, vele per imbarcazioni e corde. Viene inoltre utilizzato in chirurgia per costruire vasi sanguigni artificiali.\nPreparazione del Dacron.\nLa produzione del Dacron prevede quattro fasi principali: resinatura, fissaggio, calandratura e appretto. Nella resinatura il tessuto viene impregnato di una resina a base di formaldeide, in modo da plastificarlo. Successivamente viene riscaldato finch\u00e9 la trama non si ritrae del 10%; questo serve a rendere la trama pi\u00f9 compatta. Per aumentare ulteriormente la compattezza, il tessuto viene fatto passare attraverso dei rulli riscaldati, che stabilizzano le tensioni. L'ultima fase, l'appretto, consiste nello spruzzare resine sintetiche epossidiche sul tessuto, per rendere migliore la finitura superficiale.\nRiciclo.\nUna volta raccolte, le varie forme di PET vengono mandate ai centri di riciclaggio dove vengono fatte passare attraverso delle macchine che convertono il materiale in forma di polvere. Questa polvere attraversa poi un processo di separazione e pulitura che rimuove tutte le particelle estranee come carta, metalli o altri materiali plastici.\nEssendo stato ripulito, in accordo alle specificazioni del mercato, il PET recuperato viene venduto ai produttori che lo convertono in una variet\u00e0 di prodotti come tappeti, cinturini e contenitori per usi non alimentari, con l'eccezione di contenitori per acque minerali e bevande analcoliche, con le modalit\u00e0 stabilite dal D.M. n. 113/2010 che consente l'impiego di polietilentereftalato (PET) riciclato nella produzione di bottiglie per uso alimentare (con un contenuto massimo del 50 % sul totale) in deroga all'articolo 13 del D.M. 21 marzo 1973.\nDa gennaio 2021, grazie alla Legge di Bilancio 2021 approvata il 31 dicembre 2019, viene meno l'obbligo di utilizzare almeno il 50% di plastica vergine, introdotto nel 2010.\n\u00c8 possibile pertanto, utilizzare PET riciclato al 100%.\nEsistono, tuttavia, due processi di depolimerizzazione (metanolisi e glicolisi), disponibili sul mercato, in grado di riportare la polvere di PET ripulita allo stato di monomero o di materia prima originale. Questo materiale pu\u00f2 essere purificato e successivamente riutilizzato per la produzione di PET a uso alimentare.\nLo smaltimento del polietilene tereftalato pu\u00f2 essere effettuato in due modi: riciclaggio chimico e riciclaggio meccanico. Il \"riciclaggio chimico\" consiste nella depolimerizzazione della polvere del prodotto, precedentemente ricavata, che riporta il polietilene tereftalato alla materia grezza iniziale, cio\u00e8 al PTA, acido tereftalico purificato , o al DMT, dimetil tereftalato, e MEG, monoglicole etilenico. La depolimerizzazione pu\u00f2 essere attuata attraverso glicolisi, idrolisi, o metanolisi. Tutti questi procedimenti sono vantaggiosi dal punto di vista economico solo per lo smaltimento di grandi quantit\u00e0 di poliestere. Il risultato \u00e8 per\u00f2 soddisfacente, poich\u00e9 restituisce in prodotto di ottima qualit\u00e0 e non deprezzato. Il \"riciclaggio meccanico\", invece, \u00e8 pi\u00f9 conveniente per quantit\u00e0 minori e restituisce prodotti di minore qualit\u00e0 e quindi deprezzati. Esso consta di cinque principali passaggi: selezione, taglio, lavaggio, estrusione e confezionamento. Inizialmente i materiali sono caricati su un nastro trasportatore e selezionati per colore e tipo; una volta selezionati vengono ridotti in piccoli pezzi. Nel passaggio del lavaggio la plastica viene lavata per levare ogni impurit\u00e0. Successivamente il materiale \u00e8 scaldato ed estruso in granuli, infine messo in contenitori ed etichettato.\nNel 2016, una \u00e9quipe di scienziati giapponesi ha isolato un batterio, \"Ideonella sakaiensis\", in grado di digerire la plastica mediante l'azione chimica di due enzimi."}
{"id": "493148", "revid": "125250881", "url": "https://it.wikipedia.org/wiki?curid=493148", "title": "Disturbi dell'umore", "text": "In psichiatria e psicologia clinica con il termine disturbo dell'umore si designa la vasta classe di disturbi psicopatologici e sintomi che consistono in alterazioni o anomalie del \"tono dell'umore\" dell'individuo, che siano di entit\u00e0 tale da causare alla persona problemi o disfunzioni persistenti o ripetute oppure disagio marcato nonch\u00e9 \"disadattamento\" alle condizioni ambientali di vita con ripercussioni di varia entit\u00e0 nella vita interrelazionale e/o lavorativa. Spesso tali disturbi si accompagnano a quelli d'ansia.\nIl concetto di tono dell'umore indica il correlato emotivo di fondo della nostra attivit\u00e0 mentale. Ogni persona ha un proprio tono dell'umore che il soggetto tende a manifestare con maggiore frequenza. Questo pu\u00f2 essere considerato come caratteristico del soggetto, quale abitudine caratteriale e come parte del temperamento della persona. Esso \u00e8 il risultato sia di una dotazione biologica di base dell'individuo, ovvero la sua costituzione ereditaria, sia delle modificazioni dovute all'ambiente di crescita e sviluppo della personalit\u00e0 (inclusi i fattori presenti nel corso della vita intrauterina). Sono stati individuati alcuni neurotrasmettitori direttamente associati alle funzioni di regolazione dell'umore: i principali sono la serotonina, la noradrenalina e la dopamina.\nQuadro generale.\nDiagnosi.\nOltre all'umore di base del soggetto, vengono considerate fisiologiche alcune oscillazioni periodiche in conseguenza di avvenimenti allegri o tristi. In psichiatria occorre distinguere un'oscillazione fisiologica del tono dell'umore da un'alterazione patologica che deve venire diagnosticata e curata.\nEsistono 4 criteri fondamentali che sono indicatori di alterazione patologica del tono dell'umore:\nEsistono inoltre 3 elementi di conferma, che comunque se assenti NON escludono la diagnosi:\nEziologia.\nNella maggioranza dei casi la patologia del tono dell'umore lamentata \u00e8 una delle molte forme di depressione. Nella prassi medica vengono riconosciute e tenute distinte due tipi depressione, in base alla causa:\nLa classificazione eziologica \u00e8 basata sull'intuizione del medico, \u00e8 pratica per valutare la strategia clinica, ma non \u00e8 rigida. Al giorno d'oggi si preferisce considerare un'unica classe di depressione che unisce le due eziologie, indipendentemente dalle cause \u00e8 noto che i due fattori formano un sistema collegato ovvero si condiziona a vicenda ovvero attraverso meccanismi di feedback retroattivi.\nL'alterazione del tono dell'umore \u00e8 considerata patologico quando sono presenti i 4 criteri fondamentali diagnostici prima considerati, ed \u00e8 associata ad un'alterazione biologica. Ci\u00f2 \u00e8 ipotizzabile in base alla risposta positiva alle terapie farmacologiche. La maggior parte delle volte l'alterazione dell'umore \u00e8 preceduta o contestuale ad eventi esistenziali importanti (negativi o positivi o cambiamenti di vita) che hanno comunque modificato la psiche del paziente o la sua percezione della realt\u00e0.\nI quadri clinici e la loro osservazione.\nLe alterazioni del tono dell'umore si studiano secondo due prospettive temporali:\nDisturbi dell'umore (prospettiva trasversale).\nEpisodio depressivo maggiore.\nSi definisce episodio depressivo maggiore un periodo circoscritto di tempo durante il quale l'umore \u00e8 persistentemente e gravemente depresso. Nella forma classica questo disturbo ha una durata tipica, superiore alle due settimane ma inferiore ai 12-18 mesi. Clinicamente, si osserva una caduta primaria del tono dell'umore quale sintomo preponderante, che influenza negativamente anche altre funzioni mentali e somatiche.\nA seconda dei sintomi presenti si considerano diversi \"cluster\", cio\u00e8 aspetti o ambiti di disturbo. Questi hanno legami con fattori individuali (condizioni fisiche, et\u00e0, carattere), sociali e culturali. Gli ambiti (cluster) principali sono:\nTipi clinici di depressione.\n\u00c8 da considerare che il concetto di \"tipo clinico\", cos\u00ec come il concetto di \"cluster\", indica solo la forma in cui si presentano i sintomi. Non contiene informazioni su eventuali cause - come conflitti interiori e difficolt\u00e0 esistenziali, traumi o altro vissuto personale - che potrebbero essere messi in collegamento con la condizione del paziente.\nComplicanze.\nLa complicanza pi\u00f9 frequente \u00e8 il suicidio, presente nel 15% dei casi, che colpisce soprattutto oltre i 55 anni, abuso di alcol o sostanze psicoattive, presenza di altro disturbo psichiatrico che pu\u00f2 essere successivo alla depressione (demenza), oppure coesistente con la depressione (disturbo dell'alimentazione, disturbo di panico, DOC), oppure pu\u00f2 essersi risolto esitando in depressione (disturbo conversivo).\nDecorso.\nLa depressione pu\u00f2 esordire lentamente o acutamente nel giro di pochi giorni, solitamente a partire da un fatto scatenante che ha colpito negativamente la vita del paziente, il quale riferisce una frattura dal suo continuum psicologico; se non curata la depressione ha un decorso naturale della durata da 4 mesi a 2 anni, con successiva remissione e completo recupero. Entro questo periodo i sintomi tipici della depressione maggiore scompaiono. Se la malattia dura oltre i due anni si tratta di depressione cronica, una forma ad intensit\u00e0 minore.\nA seconda del decorso si possono distinguere due sotto-tipi di depressione particolari: la forma cronica che dura oltre i 2 anni, e la stagionale, in cui l'episodio si ripresenta sempre nello stesso periodo dell'anno per poi risolversi in alcuni mesi.\nCi sono forme caratteristiche di momenti particolari della vita, come la depressione post-partum (che compare entro 4 settimane dal parto) o quella che pu\u00f2 seguire la menopausa. La depressione maggiore nella sua forma pi\u00f9 \"classica\", comunque, colpisce i soggetti in periodi della vita non caratterizzati da fatti particolari. Alcune persone sono colpite pi\u00f9 volte nel corso della vita, da episodi distanziati fra loro di molti anni, a volte un numero di anni regolare.\nCorrelati biologici.\nNon \u00e8 presente un marker diagnostico della depressione, ma sono possibili alcuni studi neurologici che permettono di individuare alterazioni del tono dell'umore:\nEpisodio depressivo minore.\nSono episodi depressivi con sintomatologia minore rispetto agli episodi depressivi maggiori. Si considerano minori sia per la gravit\u00e0 dei sintomi che per la durata. La distinzione tra \"maggiore\" e \"minore\" \u00e8 esclusivamente sintomatologica e non eziologica.\nEsistono diversi tipi di episodi depressivi minori, visti sotto il profilo eziologico: \"reattivi\", se associati ad eventi esistenziali negativi; \"neurotici\", se dovuti a conflittualit\u00e0 psichiche profonde; \"endogeni\", dovuti a cause biologiche e costituzionali. Solitamente un quadro depressivo minore si presenta con un quadro sintomatologico generico (assenza di classificazione in cluster) e mai con manifestazioni psicotiche. Gli episodi minori che decorso molto breve non sono nemmeno considerati patologici, mentre in caso di forme cronica si parla di disturbo distimico, o eventualmente si considerano anche altri quadri come il disturbo bipolare o i disturbi di personalit\u00e0.\nEpisodio ipomaniacale.\nSi definisce episodio ipomaniacale un periodo circoscritto di tempo durante il quale l'umore \u00e8 perennemente elevato. \u00c8 una patologia speculare alla depressione maggiore, nella quale l'innalzamento del tono dell'umore porta ad una serie di sintomi secondari, in particolare iperattivit\u00e0 e accelerazione ideomotoria. Il soggetto si sente bene, con stato di euforia ed allegria eccessiva senza motivazione plausibile, rifiuta di trovarsi in una situazione patologica, anzi si irrita se trova una limitazione alla propria espansivit\u00e0, prova un piacere immenso speculare all'anedonia, in particolare di tipo gustativo, sessuale e ludico, caratterizzato da un atteggiamento scherzoso e ilare.\nA differenza dell'episodio depressivo il paziente \u00e8 spesso autosufficiente. Diagnosi differenziale con sostanze psicoattive euforizzanti, come anfetaminici e cocaina, disturbo delirante paranoide caratterizzato da idee di grandezza religiosa, scientifica o erotica, che differisce dall'ipomania per l'assenza di iperattivit\u00e0 e di riduzione del tempo di sonno, e per il decorso cronicizzante del disturbo delirante, mentre l'ipomania \u00e8 transitoria con recupero completo.\nComplicanza nel 10% verso uno stato di mania, in particolare nei pazienti geneticamente predisposti, con possibilit\u00e0 di abuso di alcolici.\nEsordio acuto che si stabilizza nel giro di due giorni. Decorso breve che dura al massimo 3 mesi.\nCorrelati Biologici: non esistono test elettrofisici, ormonali o biochimici che evidenziano episodio ipomaniacale, ma ampliamento ventricolare alla TC, ipoperfusione temporo-basale dx alla SPECT, alla RM spettroscopica si ipotizza una possibile eziologia del disturbo nell'alterazione del metabolismo di fosfolipidi di membrana.\nEpisodio maniacale.\nSi definisce episodio maniacale una condizione transitoria caratterizzata da tono dell'umore molto elevato, con esaltazione euforica ed eccitamento in maniera pi\u00f9 marcata rispetto all'episodio ipomaniaco. La distinzione tra episodio ipomaniaco e maniaco si ha al manifestarsi di almeno una tra le seguenti condizioni:\nComplicanza verso crisi aggressive e crisi di comportamento incongruo.\nEsordio entro i 25 anni di vita, con episodio acuto che si stabilisce in pochi giorni, oppure esordisce come complicazione di episodio ipomaniacale dopo qualche settimana con sintomi lievi. Decorso a parabola della durata di qualche settimana.\nEpisodio misto.\nSi definisce episodio misto una condizione transitoria di alterazione del tono dell'umore in cui coesistono elementi depressivi ed elementi maniacali. L'umore \u00e8 alterato instabilmente, con continue fluttuazioni dalla depressione, caratterizzata da tristezza, pensieri pessimistici e deliranti, all'euforia, caratterizzata da iperattivit\u00e0, aggressivit\u00e0 ed irritabilit\u00e0. Il paziente presenta inoltre alterazione del ritmo sonno-veglia, agitazione disforica, sintomi deliranti (persecutori ed ipocondriaci), desiderio di suicidio. Si associa spesso ad abuso di alcol o sostanze psicoattive, e ad una compromissione della funzionalit\u00e0 lavorativa e sociale. L'esordio pu\u00f2 essere ex novo oppure come conseguenza di episodio depressivo o maniacale. Dura da poche settimane ad alcuni mesi, con completa regressione dei sintomi oppure con trasformazione in episodio depressivo maggiore.\nDisturbi dell'umore (prospettiva longitudinale).\nDisturbo bipolare I.\nSi definisce disturbo bipolare I (o psicosi maniaco-depressiva) un disturbo dell'umore caratterizzato dal susseguirsi di episodi depressivi maggiori, di episodi maniacali o misti, e di periodi di relativo benessere. In questo contesto l'intensit\u00e0 della mania e delle fasi depressive \u00e8 la medesima o l'episodio depressivo presenta intensit\u00e0 maggiore e durata minore.\n\"Epidemiologia\": prevalenza del 0,4-1,6% con uguale distribuzione tra i sessi; il primo episodio nei maschi \u00e8 maniacale, nelle femmine \u00e8 depressivo; \u00e8 presente familiarit\u00e0 che aumenta fino al 24% presenza di disturbo bipolare I nei parenti di pazienti, al 5% presenza di disturbo bipolare II, al 24% di disturbo depressivo maggiore.\n\"Clinica\": si fa diagnosi di disturbo bipolare I se compaiono almeno un episodio maniacale o misto nella vita di un individuo (non esistendo disturbi unipolari positivi, si ha elevato rischio di presentare un episodio depressivo). L'episodio depressivo ha durata minore ma maggiore intensit\u00e0, con inibizione psicomotoria, rallentamento fisico, ipersonnia, iperfagia, desiderio di suicidio (maggiore rispetto alle forme unipolari depressive).\n\"Complicanze\": si hanno suicidio, comportamenti violenti, abuso di alcol, compromissione lavorativa e sociale, cronicizzazione del disturbo bipolare con aumento della frequenza degli episodi (disturbo bipolare a rapida ciclicit\u00e0) e scomparsa degli intervalli liberi da sintomi (disturbo bipolare a ciclo continuo), entrambi favoriti dall'utilizzo di trattamenti antidepressivi (farmaci triciclici e distiroidei).\n\"Esordio\": tra i 15 e i 40 anni, si ha esordio pi\u00f9 precoce in pazienti con disturbo di personalit\u00e0, che presentano numerosi episodi maniaci.\n\"Decorso\": si ha una variabilit\u00e0 individuale, anche se si ripete il ciclo \u201cmaniaco-depressivo\u201d o ciclo bipolare, con il quale si intende il periodo di tempo trascorso tra due episodi con stessa polarit\u00e0. La durata dei cicli decresce con il passare del tempo, per una riduzione dell'intervallo di benessere, fino ad un aggravamento del disturbo, che pu\u00f2 essere di due tipi: decorso a ciclo continuo (senza intervalli liberi da sintomi) o decorso a cicli rapidi (con pi\u00f9 di quattro episodi critici nell'arco di 12 mesi, con o senza periodi di remissione completa).\nDisturbo bipolare II.\nSi definisce disturbo bipolare II un disturbo dell'umore caratterizzato dal susseguirsi di episodi depressivi maggiori, episodi ipomaniacali, e periodi di relativo benessere. Rispetto al disturbo bipolare I si hanno episodi depressivi di minore intensit\u00e0, ed episodi esclusivamente ipomaniacali (in caso anche di solo un episodio maniacale si parla di disturbo bipolare I).\n\"Epidemiologia\": prevalenza del 0,5% con frequenza leggermente superiore nel sesso femminile; \u00e8 presente familiarit\u00e0.\n\"Complicanze\": anche nel disturbo bipolare II si hanno suicidio, comportamenti violenti, abuso di alcol, compromissione lavorativa e sociale, e cronicizzazione del disturbo bipolare con aumento della frequenza degli episodi (disturbo bipolare a rapida ciclicit\u00e0), anche se in frequenza minore rispetto al disturbo bipolare I.\n\"Esordio\": pi\u00f9 tardivo rispetto al disturbo bipolare I, tra i 30 e i 50 anni.\n\"Decorso\": si ha una variabilit\u00e0 individuale, anche se solitamente \u00e8 caratterizzato da una lunga latenza, con intervalli liberi da sintomi che possono durare anche anni. La frequenza dei cicli aumenta con il passare del tempo.\nDisturbo ciclotimico.\nSi definisce disturbo ciclotimico un disturbo bipolare caratterizzato dal susseguirsi di episodi depressivi maggiori e episodi ipomaniacali, senza periodi liberi da sintomi. Entrambi gli episodi depressivi e ipomaniacali hanno un quadro clinico attenuato rispetto al disturbo bipolare II, ma la caratteristica \u00e8 data dall'assenza di intervalli liberi dalla malattia, che possono portare ad un impatto psicosociale e lavorativo molto pi\u00f9 grave del disturbo bipolare. Il paziente \u00e8 altamente instabile e non sono mai presenti periodi di remissione completa della sintomatologia.\n\"Epidemiologia\": prevalenza del 0,4-1% con uguale distribuzione tra i sessi; \u00e8 presente familiarit\u00e0 e un'elevata correlazione con abuso di sostanze psicoattive.\n\"Complicanze\": il disturbo ciclotimico pu\u00f2 complicare in disturbo bipolare I o II fino al 50% dei casi.\n\"Esordio\": lento, in et\u00e0 adolescenziale; in caso di esordio oltre i 40 anni \u00e8 un sintomo emergente di sclerosi multipla.\n\"Decorso\": cronico fluttuante con episodi di varia intensit\u00e0 e latenza, senza periodi o con periodi minimi di benessere.\nNel disturbo bipolare, la fase depressiva \u00e8 caratterizzata da una maggiore incidenza di tentati suicidi, inclinazione all'uso di sostanze stupefacenti ed episodi psicotici.\nDisturbo depressivo maggiore o disturbo depressivo unipolare.\nSi definisce disturbo unipolare depressivo maggiore un disturbo dell'umore caratterizzato dal susseguirsi di episodi depressivi maggiori intervallati da periodi di relativo benessere, con assenza di episodi maniacali.\n\"Epidemiologia\": prevalenza del 10-25% nella popolazione femminile e del 5-12% in quella maschile; \u00e8 presente familiarit\u00e0 che aumenta di 2-3 volte il rischio di disturbo depressivo maggiore (parenti di pazienti hanno il 24% in pi\u00f9 di possibilit\u00e0 di presentare disturbo depressivo maggiore rispetto popolazione normale).\n\"Clinica\": il disturbo pu\u00f2 presentarsi come singolo episodio oppure forma ricorrente, in cui la gravit\u00e0 dipende dalla frequenza degli episodi, dalla durata degli episodi e dalla gravit\u00e0 di ogni singolo episodio (depressione maggiore o minore).\n\"Complicanze\": si ha suicidio nel 15% dei pazienti, oppure cronicizzazione del disturbo (se singolo episodio dura oltre 2 anni senza remissione completa).\n\"Esordio\": principalmente tra i 20 e i 30 anni, ma pu\u00f2 comparire a qualsiasi et\u00e0. Nelle donne \u00e8 aumentato nel postpartum e nella menopausa.\n\"Decorso\": dopo il primo episodio si ha 50% di possibilit\u00e0 che si presenti nuovamente (50% che resti un episodio isolato), dopo il secondo episodio si ha 70%, dopo 3 episodi si ha 90%.\nDisturbo distimico.\nSi definisce disturbo distimico un disturbo dell'umore caratterizzato dal susseguirsi di episodi depressivi minori in modo cronico, senza periodi di relativo benessere.\n\"Epidemiologia\": prevalenza del 6% con frequenza maggiore nel genere femminile di 2-3 volte rispetto genere maschile.\n\"Clinica\": il disturbo \u00e8 caratterizzato da una depressione cronica, ma con sintomatologia attenuata rispetto al disturbo depressivo maggiore (assenza di manifestazioni psicotiche o melancoliche). Il paziente \u00e8 triste, irritato, perennemente di cattivo umore, con una soglia di tristezza pi\u00f9 bassa, dovuta a minimi episodi negativi della sua esistenza, con difficile recupero del buon umore e tendenza al pessimismo. \u00c8 caratterizzato da lieve anedonia, dovuta al cattivo umore di fondo che per\u00f2 non si manifesta nei confronti delle persone care (a differenza della depressione maggiore). Tra i diversi cluster:\n\"Complicanze\": si accompagna sovente a disturbi di personalit\u00e0 borderline o istrionico, disturbi d'ansia, disturbi somatomorfi, abuso di alcol e sostanze psicoattive, nel 10% si ha un episodio depressivo maggiore.\n\"Esordio\": si distingue un disturbo distimico precoce, prima dei 21 anni, e un disturbo distimico tardivo, spesso risultato di un disturbo depressivo maggiore lieve che cronicizza. Non si ha un esordio netto, il paziente infatti non avverte una frattura del proprio continuum psicologico (come invece avviene nel disturbo depressivo nel quale si ha un inizio determinato da un evento esistenziale negativo).\n\"Decorso\": il disturbo distimico ha un decorso fluttuante, con depressione cronica la cui sintomatologia aumenta o diminuisce a seconda degli eventi esistenziali che influiscono l'umore del paziente.\nDisturbo maniacale o ipertimico.\nSi definisce disturbo maniacale unipolare un disturbo dell'affettivit\u00e0 caratterizzato da un tono umorale persistentemente elevato. Definito anche Disturbo Bipolare di tipo III, per la presenza comunque contenuta di leggere ricadute dell'umore che per\u00f2 non sono ascrivibili a episodi depressivi. Il maniacale \"puro\" sperimenta continue fasi di eccitamento psicomotorio, cognitivo ed affettivo, pur non manifestando sintomi psicotici tipici dell'episodio maniacale, oscillando tra turni di esaltazione gioiosa e turni di aggressivit\u00e0 e irritabilit\u00e0. Nella sua \"versione\" minore \u00e8 rappresentato da quella che in gergo viene chiamata ipomaniacalit\u00e0 cronica, una condizione pi\u00f9 caratteriale che patologica. Il rischio maggiore per questi soggetti \u00e8 quello di sviluppare un forte episodio depressivo misto caratterizzato da mania disforica e confusa.\n\"Epidemiologia\": prevalenza del 0,1-0,5% con frequenza maggiore nei soggetti maschi; \u00e8 molto probabile l'uso concomitante di sostanze stupefacenti psicoanalettiche con effetto stimolante.\n\"Complicanze\": il disturbo unipolare maniacale pu\u00f2 evolvere in un disturbo bipolare di tipo II nel caso si presenti un episodio depressivo misto.\n\"Esordio\": tra i 15 e i 35 anni; in caso di esordio oltre i 40 anni \u00e8 possibile che nell'effettuazione della diagnosi venga confuso con un disturbo bipolare di tipo II (anche per la reticenza dei pazienti ad ammettere esperienze depressive fatte nel passato)\n\"Decorso\": cronico e statico con episodi di intensit\u00e0 simile; possibile latenza di stati depressivi tenuti a freno dalla pressioni inconsce del soggetto\nDisturbo schizoaffettivo.\nDisturbo caratterizzato da sintomi dei disturbi dell'umore, come quelli della sindrome bipolare/psicosi maniaco-depressiva, in concomitanza con sintomi psicotici pi\u00f9 tipici della schizofrenia.\nClinica: la diagnosi si basa sul comportamento osservato e sulle esperienze riportate dalla persona. \u00c8 caratterizzato da processi di pensiero anormali e emozioni disregolamentate. La diagnosi viene formulata quando la persona ha caratteristiche sia di schizofrenia sia di un disturbo dell'umore, o disturbo bipolare o depressione, ma non soddisfa rigorosamente i criteri diagnostici per nessuno dei due. Il tipo bipolare si distingue per i sintomi di mania, ipomania o episodio misto; il tipo depressivo dai sintomi della depressione soltanto. I sintomi comuni della malattia includono perdita della memoria e della capacit\u00e0 di pianificazione, allucinazioni uditive e visive, deliri paranoidi, discorsi e pensieri disorganizzati.\nComplicanze: pericolo di suicidio, uso di sostanze psicotrope, alcolismo, disturbi d'ansia, problemi di salute, comportamenti pericolosi, compromissione lavorativa e isolamento sociale\nEsordio: l'insorgenza dei sintomi di solito inizia nella giovane et\u00e0 adulta, attualmente con una prevalenza incerta della vita perch\u00e9 il disturbo \u00e8 stato ridefinito, ma le stime di prevalenza del DSM-IV erano inferiori all'1% della popolazione, nell'intervallo dallo 0,5 allo 0,8%.\nDecorso: cronico fluttuante, come nel disturbo bipolare, periodi riacutizzazioni alternati a remissione della sintomatologia maniaco-depressiva o depressiva e di quella psicotica\nTerapia.\nLa terapia dei disturbi dell'umore deve risolvere la condizione psicopatologica in corso, ma deve anche stabilizzare le condizioni psichiche generali del paziente, evitando recidive e possibili episodi di polarit\u00e0 opposta\nTerapia dei disturbi bipolari.\nTrattamento di Mantenimento: occorre prevenire le ricadute cercando di raggiungere un buon compenso psichico. Si utilizza Stabilizzatori dell'Umore (Carbonato di Litio a dosi 0,6-0,8\u00a0mEq/litro, Valproato, Carbamazepina e Oxcarbazepina). \u00c8 possibile potenziare l'azione dello Stabilizzatore dell'Umore con un secondo Stabilizzatore (Lamotrigina, adatta a crisi depressive) o con un Antipsicotico di nuova generazione (Olanzapina, Quetiapina). Il trattamento di mantenimento va protratto per tutta la vita, inoltre la riduzione rapida del dosaggio causa una crisi che aumenta maggiormente il rischio di recidive (in caso di sospensione rapida di Litio si ha rischio elevato di suicidio)."}
{"id": "493150", "revid": "14691", "url": "https://it.wikipedia.org/wiki?curid=493150", "title": "Noon Gun", "text": ""}
{"id": "493151", "revid": "14691", "url": "https://it.wikipedia.org/wiki?curid=493151", "title": "Seinheuwel", "text": ""}
{"id": "493153", "revid": "110970258", "url": "https://it.wikipedia.org/wiki?curid=493153", "title": "William Painter", "text": "Biografia.\nWilliam Painter ha studiato alla Cambridge University, ma non vi ha ottenuto nessun titolo accademico. Divenne insegnante e nel 1560 fu ordinato diacono dal vescovo di Londra Edmund Grindal. Ebbe un incarico amministrativo nella Torre di Londra, incarico che tenne fino alla morte.\nLa sua opera pi\u00f9 nota \u00e8 \"The Palace of Pleasure\" (\"Il palazzo del piacere\"), una raccolta di trentacinque novelle, edite in due volumi nel 1566-1567, da lui tradotte ed adattate da novelle di Matteo Bandello e di Boccaccio. Da questa raccolta potrebbe aver tratto spunto Shakespeare per alcuni drammi, tra cui \"Timone d'Atene\" e \"Tutto \u00e8 bene quel che finisce bene\". La raccolta di novelle di William Painter \u00e8 stata fonte di ispirazione anche per John Webster, per la sua \"Duchessa di Amalfi\", al cui centro \u00e8 la tragica vicenda di Giovanna d'Aragona (1477-1510)."}
{"id": "493156", "revid": "51984", "url": "https://it.wikipedia.org/wiki?curid=493156", "title": "Materia plastica", "text": ""}
{"id": "493158", "revid": "228587", "url": "https://it.wikipedia.org/wiki?curid=493158", "title": "Modellazione geometrica", "text": "In geometria descrittiva la modellazione geometrica di un oggetto indica la ricerca di alcuni elementi pi\u00f9 semplici che lo identificano univocamente.\nCome esempio, nel caso di un poliedro bastano i suoi vertici e le loro connessioni; punti e rette sono sufficienti per descrivere superfici classiche come la sfera, il cilindro e il cono; una superficie rigata \u00e8 invece completamente determinata dalla parametrizzazione di due curve.\nLa modellazione geometrica pu\u00f2 venire trattata anche da strumenti informatici, come il kernel ACIS."}
{"id": "493160", "revid": "182193", "url": "https://it.wikipedia.org/wiki?curid=493160", "title": "Locomotiva FNM E.620", "text": "Le locomotive E.620 sono state un gruppo di locomotive elettriche a corrente continua a 3000 volt ad azionamento elettronico del Gruppo FNM.\nStoria.\nLa gara d'appalto per la costruzione delle locomotive E.620 fu indetta a seguito dello stanziamento dei fondi per le ferrovie in concessione previsti dalla legge 493 del 16 ottobre 1975, dopo il passaggio di gestione delle Ferrovie Nord Milano alla Regione Lombardia, che intraprese una serie di interventi di miglioramento e potenziamento della rete FNM.\nVincitrice del bando risult\u00f2 nel novembre del 1980 la societ\u00e0 Ansaldo di Genova, che provvide alla fornitura di 3 macchine di nuova generazione, alle quali fece seguito l'ordinativo di altrettante 3 unit\u00e0. Questo nuovo materiale motore (E.620-01~06) and\u00f2 ad affiancare nell'esercizio le pi\u00f9 vecchie E.600 ed E.610.\nL'intera serie di locomotive adott\u00f2 subito la livrea \u201cex SNCF\u201d a due colori bianco e giallo, con fascia nera mediana, sostituita a partire dal 1996 dallo schema \u201cregionale\u201d bianco verde e blu..\nLa vita operativa delle E.620 si rivel\u00f2 piuttosto breve per via dei moltissimi inconvenienti registrati nell'affidabilit\u00e0. La prima unit\u00e0 a essere ritirata fu la 05, che ancora negli anni ottanta fu usata come mezzo sperimentale per nuove apparecchiature elettroniche; nei primi anni 2000 vennero tolte dalla circolazione le unit\u00e0 01, 03, 04, 06, che rimasero poi per qualche tempo in uso come mezzi da manovra nel deposito locomotive di Novate Milanese. L'ultimo esemplare in esercizio regolare fu la 02, ritirata nel 2010.\nCaratteristiche tecniche.\nLe E.620 sono state il primo gruppo di locomotive ad azionamento elettronico \u201cfull chopper\u201d delle FNM; ricordavano nel disegno della cassa le locomotive E.633/632 \u201cTigre\u201d in dotazione alle Ferrovie dello Stato italiane, il che valse loro il nomignolo di \u201ctigrotti\u201d.\nDotate di due carrelli motore di tipo modulare, avevano un impianto frenante elettropneumatico e potevano raggiungere una velocit\u00e0 massima di 130\u00a0km/h.\nFurono inoltre abilitate sin dall'origine a operare in telecomando per la composizione di treni navetta, oltre che provviste di apparecchiature di vigilanza per la guida ad \"agente unico\"."}
{"id": "493162", "revid": "438678", "url": "https://it.wikipedia.org/wiki?curid=493162", "title": "Sito di restrizione", "text": "Un sito di restrizione viene definito come una particolare sequenza di DNA (da 4 a decine di paia di basi in lunghezza) riconosciuta da un enzima di restrizione o \"endonucleasi\" come il punto in cui tagliare la molecola di DNA. Questi siti sono in genere sequenze palindrome e con una sequenza ben precisa. Un enzima di restrizione pu\u00f2 tagliare all'interno di tali sequenze o nelle sue vicinanze, mentre nel caso di enzimi di restrizione del III tipo, la sequenza consenso pu\u00f2 anche essere distante diverse centinaia di basi.\nUn esempio di sito di restrizione per una endonucleasi di tipo II\n 5'...GAATTC...3'\n 3'...CTTAAG...5' \n 5'...G AATTC...3'\n 3'...CTTAA G...5'\nI siti di restrizione sono delle normali sequenze di basi, lunghi dai 4 fino a diverse decine di paia di basi, per cui si possono trovare pi\u00f9 o meno facilmente nel genoma. Finora sono state scoperte e documentate centinaia di sequenze consenso specifiche per uno o pi\u00f9 enzimi.\nUso in biologia molecolare.\nLa conoscenza delle sequenze dei siti di restrizione delle endonucleasi \u00e8 di fondamentale importanza in biologia molecolare, poich\u00e9 ha permesso lo sviluppo di varie tecniche, tra cui il clonaggio.\nIl pi\u00f9 comune \u00e8 l'enzima EcoRI, capace di riconoscere la sequenza G^AATTC/CTTAA^G (con ^ indicante il sito di taglio) lasciando delle estremit\u00e0 protrudenti (una porzione terminale della molecola di DNA senza basi complementari), AATT, conosciute come sticky end. In biologia molecolare queste estremit\u00e0 vengono utilizzate per ligare, attraverso una DNA ligasi, il frammento ottenuto con uno digerito con lo stesso enzima, e che quindi avr\u00e0 le medesime estremit\u00e0 protrudenti, come nel caso del clonaggio. Non tutti gli enzimi producono questo tipo di estremit\u00e0: alcuni formano delle estremit\u00e0 tronche, note in inglese come blunt end."}
{"id": "493165", "revid": "30445", "url": "https://it.wikipedia.org/wiki?curid=493165", "title": "Guerra civile greca", "text": "La guerra civile greca (, \"la guerra civile\") fu combattuta dal 1946 al 1949 in Grecia fra l'Esercito Democratico Greco dei guerriglieri comunisti (appoggiati anche dai partigiani jugoslavi del NOF) e le forze governative monarchiche greche, sostenute dapprima dalla Gran Bretagna e poi soprattutto dagli Stati Uniti d'America. La guerra fu un momento estremamente delicato della contrapposizione USA-URSS (guerra fredda) perch\u00e9 una vittoria comunista avrebbe causato un allargamento dell'egemonia sovietica all'area dell'Egeo.\nGrazie agli appoggi internazionali e alla netta superiorit\u00e0 numerica (le forze governative erano il triplo di quelle marxiste), l'Esercito ellenico riusc\u00ec a vincere il conflitto.\nLa guerra civile volse in favore delle forze anglo-greche anche per il venir meno dell'appoggio delle forze jugoslave in seguito alla rottura dei loro rapporti con Mosca. Nel 1949 le ultime bande armate comuniste si sciolsero e prevalse cos\u00ec lo schieramento occidentale.\nAntefatto.\nCome negli altri paesi che avevano conosciuto la dominazione turca, la societ\u00e0 greca si presentava chiusa e autoritaria, con un potere concentrato nelle mani dei latifondisti e dei militari, oltre che degli uomini di Chiesa. Corruzione, brigantaggio e lotta politica violenta furono elementi costanti della storia greca. Negli anni immediatamente successivi alla prima guerra mondiale si ebbe la dura guerra greco-turca, che si concluse con la catastrofe dell'Asia Minore, e la conseguente ondata di un gran numero di profughi provenienti dalle regioni anatoliche che mise fine alla millenaria presenza greca in Anatolia.\nDopo gli anni del governo liberale di Eleutherios Venizelos, che aveva tentato una politica di pacificazione con i paesi vicini, si ebbe nel periodo successivo alla crisi del 1929 la dittatura nazionalista di Ioannis Metaxas. La nuova dittatura, instauratasi nel 1936, si ispirava per certi versi al regime fascista di Benito Mussolini e, come questi, dava luogo a una sorta di paternalismo popolare che si concretizzava in alcune iniziative di legislazione sociale. Nel 1940, il paese fu attaccato dall'Italia e da essa successivamente invaso grazie all'aiuto dell'esercito tedesco e di quello bulgaro, che anche in Grecia imposero l'oppressivo regime di occupazione militare conosciuto dagli altri paesi soggetti al nazifascismo, inoltre fra il 1941 e il 1942 nel paese impervers\u00f2 una grave carestia che contribu\u00ec a un ulteriore peggioramento delle condizioni di vita.\nLa nascita dei movimenti di resistenza.\nMentre la Grecia veniva occupata da tedeschi e italiani e ad Atene s'instaurava un governo fantoccio filo-nazista, re Giorgio II, abbandonata la Grecia, si rifugi\u00f2 al Cairo dove in esilio form\u00f2 un governo monarchico, che ricevette subito il riconoscimento della Gran Bretagna. Di questo governo in esilio fecero inizialmente parte anche diversi ex-collaboratori del dittatore Ioannis Metaxas, che furono per\u00f2 in un secondo tempo estromessi.\nNel frattempo nel paese si organizzava la resistenza. Il gruppo armato pi\u00f9 consistente era rappresentato dai comunisti dell'ELAS (Esercito Popolare Greco di Liberazione), l'organizzazione militare del Fronte nazionale di liberazione greco (EAM); in precedenza il Partito Comunista di Grecia (KKE) non era risultato particolarmente forte nel paese, aveva tentato senza successo una insurrezione popolare, ma nelle consultazioni elettorali non aveva superato il 10% dei voti.\nLa radicalit\u00e0 e la brutalit\u00e0 dello scontro in atto aveva comunque favorito i gruppi pi\u00f9 estremistici. Come nella vicina Jugoslavia, i gruppi minori, l'EKKA (Liberazione Nazionale e Sociale) di tendenze repubblicane e l'EDES (Unione Nazionale Greca Democratica) di tendenze conservatrici, furono coinvolti in scontri con il gruppo comunista, che si era caratterizzato per una forma di lotta particolarmente attiva. Per porre fine agli scontri all'interno del fronte antifascista intervennero la Gran Bretagna, gli Stati Uniti e l'URSS, ma la tensione nel paese rimase alta.\nLa liberazione e la ripresa delle attivit\u00e0 politiche.\nNei primi mesi del 1944 l'EAM-ELAS costitu\u00ec un governo provvisorio sulle montagne. Nell'ottobre del 1944 le truppe tedesche si ritirarono e si insedi\u00f2 ad Atene un governo di unit\u00e0 nazionale comprendente anche i comunisti, presieduto dal socialdemocratico Ge\u014drgios Papandreou. Questo governo fu sostenuto da Winston Churchill,favorevole a un intervento militare, in appoggio al governo monarchico di Papandreou, contro i repubblicani comunisti dell'EAM:\nIl governo di unit\u00e0 nazionale ebbe vita brevissima: Papandreou accolse solo in parte le richieste dei comunisti (che pretendevano diversi importanti dicasteri) e quindi per protesta i ministri comunisti in carica si dimisero e fu indetta per il 3 dicembre una manifestazione per chiedere le dimissioni di Papandreou.La manifestazione fu prima autorizzata, poi vietata quando ormai era troppo tardi. Dopo alcune scaramucce tra manifestanti e polizia, aprirono il fuoco sulla folla, uccidendo decine di persone e ferendone qualche centinaio. L'ufficiale inglese W. Bydford-Jones descrisse cos\u00ec l'accaduto:\nChurchill si rec\u00f2 personalmente ad Atene il 25 dicembre, offrendo una mediazione. Furono respinte le richieste dei comunisti dell'EAM e la reggenza della Corona fu assunta dall'arcivescovo Damaskinos Papandreou, che nomin\u00f2 capo del governo il generale Nikolaos Plastiras, ex repubblicano e gi\u00e0 presidente onorario dell'EDES (ex gruppo partigiano di ispirazione democratico-liberale), che nutriva forti antipatie per l'ELAS. Nel febbraio del 1945 il governo greco raggiunse un nuovo accordo con l'ELAS. In base agli accordi stipulati a Varkiza, le formazioni partigiane avrebbero dovuto consegnare le armi (41.500 fucili, 2.015 mitragliatrici, 163 mortai e 32 pezzi di artiglieria) e sarebbero state escluse dalla partecipazione al governo (mentre potevano partecipare individualmente gli ex-membri); in cambio sarebbe stata concessa un'amnistia per i reati politici (con l'esplicita esclusione dei \"reati comuni\"), una maggiore epurazione dei collaborazionisti all'interno della polizia, ed infine si sarebbe tenuto un referendum sulla questione istituzionale ed elezioni politiche sotto controllo internazionale.\nNonostante le vive proteste dei partigiani comunisti, presto iniziarono processi per \"reati comuni\" anche nei loro confronti e ci\u00f2 contribu\u00ec ad agitare gli animi. In un anno, fino alla data delle elezioni, si verificarono numerosi scontri in cui, secondo una stima, ci furono 1.289 persone uccise, 6.671 ferite gravemente, 31.632 torturate e 84.931 arrestate. In seguito una parte dei partigiani comunisti decise di tornare a nascondersi sulle montagne.\nNel marzo 1946 si tennero le elezioni, ma l'Unione Sovietica fece mancare la sua partecipazione alla commissione di controllo delle elezioni, mentre i comunisti del KKE decidevano di non presentarsi alle elezioni e boicottarle. Le elezioni videro la vittoria della destra e dei liberali, mentre l'astensionismo fu del 40% (\u00e8 per\u00f2 difficile scremare da esso l'astensionismo \"fisiologico\"). Il successivo referendum istituzionale, tenutosi senza controllo internazionale, vide la vittoria della monarchia, anche se sull'evento non mancarono le denunce di brogli anche gravi.\nLa guerra civile.\n\u00c8 difficile stabilire l'inizio esatto della nuova e lunga guerra civile. Nei fatti, fin dal ripiegamento tedesco alla fine del 1944, l'intero territorio interno della Grecia (perfino del Peloponneso, di cui la citt\u00e0 di Tripoli era il maggior caposaldo comunista) era rimasto in mano delle istituzioni locali egemonizzate quasi in tutti i casi dai comunisti, mentre il legittimo governo di Atene riusciva a controllare solamente le isole, le zone costiere e le poche pianure, e solo grazie al supporto dell'esercito britannico; questo contesto trov\u00f2 il paese nei primi mesi del 1946 quando i comunisti, arroccati nelle regioni montuose del nord e rifiutandosi di riconoscere la monarchia (), riorganizzarono l'ELAS come Esercito Democratico Greco (DSE), proclamarono la Repubblica ed ottennero il sostegno dei partigiani del NOF (combattenti provenienti soprattutto dalla Jugoslavia, in quanto macedoni, ma anche da Bulgaria e Albania, che vennero denunciate come paesi aggressori). Si consideri che il medesimo iter avvenne anche in Albania, ma l\u00ec, non essendovi un potere monarchico attorno al quale agglomerare un nucleo governativo non comunista e non essendo sbarcati sul suo suolo eserciti liberatori esterni che avrebbero potuto difenderlo, l'intero territorio divenne e rimase in totale balia delle truppe comuniste, che ebbero perci\u00f2 gioco facile nel prendere il potere a tutti i livelli non trovando alcuna opposizione. La guerra civile ebbe anche una componente etnica: circa un terzo dei combattenti comunisti erano macedoni, di cittadinanza greca ma di etnia e di lingua slava, e tale situazione complicava ulteriormente lo scontro in atto.\nIl governo monarchico, al fine di impedire i rifornimenti al nemico, decise il trasferimento di interi villaggi in zone ritenute pi\u00f9 sicure, mentre nelle zone controllate dai comunisti (che si estendevano fino al Parnaso e a pochi chilometri da Atene) erano numerosi gli episodi di prevaricazione e violenza. La contrapposizione fra le due parti, per\u00f2, non poteva essere pi\u00f9 grande: da una parte il debole governo monarchico formato da personaggi politici di basso profilo che non riuscivano a dare vita a delle maggioranze stabili, dall'altra un governo clandestino (\"Governo provvisorio democratico\") nascosto fra le montagne, guidato da Markos Vafiadis.\nIl governo provvisorio, fondato nel 1947, controllava politicamente e militarmente il 70% del territorio greco, da Evros al Peloponneso, ed aveva anche un parziale controllo delle montagne e della maggior parte delle isole. L'esercito governativo dal 1947 alla primavera del 1948 era per la maggior parte asserragliato ad Atene e nelle maggiori citt\u00e0, anche se aveva sotto controllo le grandi pianure della Tessaglia e di Tessalonica. Il DSE al tempo comprendeva pi\u00f9 di 50.000 combattenti e una forte rete di simpatizzanti nelle aree rurali e montuose. Il suo quartier generale era sul monte Vitsi, vicino al confine con la Jugoslavia, appoggiato da altri due quartier generali regionali nella Grecia centrale (monte Pindo) e nel Peloponneso (monte Taigeto).\nLa guerra civile in Grecia ebbe vaste conseguenze sull'opinione pubblica internazionale e sull'Europa, gi\u00e0 duramente provata. L'inverno 1946-1947 fu terribile: la situazione alimentare si presentava pi\u00f9 grave che negli anni di guerra, le manifestazioni di protesta scuotevano molti paesi, mentre in Francia e in Italia i partiti comunisti, estromessi dai governi, assumevano un atteggiamento di totale ostilit\u00e0 nei confronti dell'esecutivo. Nell'Europa orientale, anche dopo gli accordi di Jalta, l'URSS non aveva smobilitato l'esercito e teneva circa 200 divisioni attive, una parte delle quali . L'intervento, seppur indiretto, della Jugoslavia a favore dei ribelli e dei britannici a fianco dei monarchici poteva far pensare alla degenerazione verso un conflitto internazionale.\nIl governo greco lanci\u00f2 diversi attacchi contro le regioni controllate dai comunisti, ma senza grande successo, in quanto i guerriglieri si ritirarono senza subire gravi perdite e durante l'inverno ridiscesero a valle. Nel febbraio del 1947 il governo britannico annunci\u00f2 che, a causa della grave situazione finanziaria del paese, non era pi\u00f9 in grado di assistere la Grecia.\nL'annuncio venne accolto dai filo-monarchici come un disastro, perch\u00e9, a loro dire, il paese ellenico sarebbe caduto sotto un regime non diverso da quello degli altri paesi dell'Est se non vi fosse stato un nuovo intervento statunitense nel paese. Gli Stati Uniti iniziarono a inviare approvvigionamenti militari nei mesi successivi: in tal modo il governo greco, sotto il pi\u00f9 giovane re Paolo, ritrov\u00f2 una maggiore saldezza, mentre al contrario i comunisti iniziarono una nuova strategia che si rivel\u00f2 infruttuosa.\nUna delle maggiori battaglie nei tre anni di guerra ebbe luogo sui monti Grammos nel 1948. Il 16 giugno, nell'ambito dell'Operazione Koronis, 100.000 soldati governativi attaccarono 12.000 combattenti del DSE asserragliati sulle montagne. Dopo due mesi di duri combattimenti, il 21 agosto il DSE riusc\u00ec a rompere l'accerchiamento ed a ricongiungersi con altre forze a Vitsi. Questa azione, eseguita subito dopo una disastrosa sconfitta nel Peloponneso, fu di fondamentale importanza nell'evitare una immediata vittoria governativa.\nEvacuazione dei bambini (\"paidomazoma\").\nUno degli aspetti pi\u00f9 controversi del conflitto fu l'evacuazione forzata di circa 30.000 bambini (figli di anticomunisti, ma non solo) dai territori del Nord controllati dal DSE in \"campi di rieducazione socialista\" situati nei paesi comunisti vicini (soprattutto in Bulgaria, Cecoslovacchia, Romania e Ungheria). Una Commissione Speciale istituita all'epoca dalle Nazioni Unite (la guerra civile greca fu una delle prime questioni affrontate dalla neonata organizzazione) dichiar\u00f2 che \"alcuni bambini erano stati forzatamente trasferiti\", in contrasto con opinioni del Partito comunista che sosteneva che l'evacuazione dalle zone di guerra era avvenuta esclusivamente su richiesta dei genitori. Numerose risoluzioni dell'Assemblea generale ONU fecero appello affinch\u00e9 i bambini venissero rimpatriati, ma la maggior parte di loro fece ritorno in Grecia solamente tra il 1975 e il 1990, molti anni dopo la fine della guerra; di alcune migliaia se ne persero invece le tracce e non fecero pi\u00f9 ritorno in Grecia.\nDalla parte opposta, un altro aspetto controverso fu il trasferimento di circa 25.000 bambini (prevalentemente figli di guerriglieri del DSE) in 30 villaggi (chiamati \"Citt\u00e0 dei bambini\") nel sud del paese, gestiti da organizzazioni religiose e controllati direttamente dalla regina di Grecia Federica di Hannover; la maggioranza fu successivamente data in adozione a famiglie americane e alcuni di loro iniziarono successivamente a raccogliere notizie sulla propria famiglia in Grecia.\nIn entrambi i casi ci sono state reciproche accuse di sequestro di persona e di indottrinamento politico.\nLa fine della guerra.\nNell'estate del 1948, una notevole porzione dell'esercito comunista, non pi\u00f9 disperso sul territorio, rimase bloccato nel Peloponneso, dove sub\u00ec la prima pesante sconfitta; la III Divisione, non riuscendo a ricevere munizioni dal quartier generale, n\u00e9 a catturare i depositi dell'esercito monarchico, fu completamente annientata e la maggioranza dei suoi 20.000 componenti uccisa in combattimento. Successivamente a questa sconfitta i governativi mantennero il sud della Grecia e il DSE dovette limitare le sue operazioni alle regioni settentrionali e ad alcune isole, perdendo in tal modo il controllo di una porzione di territorio vasta e di notevole importanza politica ed economica. Nei mesi successivi, nonostante l'invio di nuovi rifornimenti e di pezzi d'artiglieria, tentativi di contrattacco non ebbero successo.\nLa motivazione principale della sconfitta, per\u00f2, fu politica, prima che militare. Infatti la rottura fra Stalin e Tito port\u00f2 nel gennaio 1949 alla sostituzione dell'eroico comandante Vafiadis (inviato in URSS, dove fu posto agli arresti domiciliari) con il pi\u00f9 docile Zachariadis e, nello stesso periodo, alla cessazione degli aiuti jugoslavi al Partito Comunista di Grecia, che nella diatriba interna al mondo comunista si era schierato con Mosca, nonostante il governo sovietico non fornisse alcun aiuto di tipo logistico. Privo di armi e di mezzi e della possibilit\u00e0 di usufruire dei confini jugoslavi e sconvolto da una lotta interna per l'eliminazione degli elementi titoisti, che port\u00f2 a una forte demoralizzazione, il Partito comunista era fortemente indebolito.\nIn seguito alla nuova controffensiva del generale monarchico Alexander Papagos, l'esercito comunista sub\u00ec gravi perdite e non fu pi\u00f9 in grado di affrontare battaglie di tipo convenzionale; entro la fine del mese di settembre tutte le maggiori unit\u00e0 si erano ritirate in Albania (che per\u00f2 rifiut\u00f2 di fornire rinforzi o armamenti ai fuggitivi), mentre i 1000 combattenti sparsi nella Grecia meridionale erano fuggiti nei paesi dell'Europa orientale; il comando generale del DSE fu trasferito a Tashkent, in Uzbekistan, dove rimase per i successivi tre anni prima di essere sciolto. Il 16 ottobre dello stesso anno Zachariadis annunci\u00f2 il cessate il fuoco, segnando definitivamente la fine della guerra.\nConseguenze.\nNei tre anni di guerra si erano avuti circa 80.000 morti e un gran numero di profughi. Molte migliaia di ex-combattenti vennero avviati al confino nelle isole ed ammassati in campi di prigionia. La guerra, oltre ad affossare l'economia gi\u00e0 disastrata, lasci\u00f2 una profonda divisione ideologica nella popolazione, che imped\u00ec la formazione di una stabile situazione politica e che port\u00f2, anni dopo, alla dittatura dei colonnelli, che abolirono la monarchia. Solo successivamente alla caduta del regime militare, il governo conservatore di K\u014dnstantinos Karamanl\u012bs legalizz\u00f2 il Partito comunista e promulg\u00f2 una nuova Costituzione che garantiva diritti e libert\u00e0, nonch\u00e9 elezioni libere.\nNel 1981 il governo di centro-sinistra del PASOK consent\u00ec ai veterani del DSE di ritornare in Grecia e istitu\u00ec una pensione per coloro che avevano combattuto durante la guerra mondiale nella Resistenza contro i nazifascisti. Nel 1989 un governo di larga coalizione tra destra e sinistra propose una legge, poi approvata all'unanimit\u00e0 dal Parlamento greco, che riconosceva il conflitto avvenuto 40 anni prima non pi\u00f9 come una insurrezione comunista, ma come una guerra civile tra l'Esercito nazionale ellenico e l'Esercito democratico greco, dando lo status di legittimi combattenti a entrambe le parti e sostituendo il termine \"banditi comunisti\", precedentemente in uso, con \"combattenti del DSE\"."}
{"id": "493178", "revid": "125119043", "url": "https://it.wikipedia.org/wiki?curid=493178", "title": "Marc Bolan", "text": "Artista molto popolare nel Regno Unito nei primi anni '70, in cui raggiunse un grande successo. \u00c8 comunemente considerato il fondatore del glam rock ed \u00e8 stato acclamato per questo dai giornalisti musicali inglesi, e dischi come \"Electric Warrior\" e \"The Slider\" sono regolarmente nelle liste dei migliori album di tutti i tempi.\nBiografia.\nInfanzia e adolescenza.\nFiglio di un camionista e una fruttivendola, nacque con il nome Mark Feld e crebbe nel quartiere Stoke Newington del borgo di Hackney, nella East London. Gi\u00e0 nell'infanzia dimostr\u00f2 di avere un carattere ribelle. Si appassion\u00f2 di rock and roll da bambino dopo aver ascoltato Bill Haley e inizi\u00f2 a collezionare dischi. Altri artisti che impar\u00f2 ad amare sono stati Gene Vincent, Eddie Cochran, Arthur Crudup, Elvis Presley, Cliff Richard e Chuck Berry. Ricevette in regalo la prima chitarra a nove anni e a 12 entr\u00f2 come bassista nel suo primo gruppo, Susan and the Hula Hoops, la cui cantante Helen Shapiro sarebbe diventata famosa come solista tre anni dopo. Molti ritengono che la fama raggiunta da Helen abbia stimolato Mark a diventare celebre.\nIn giovent\u00f9 matur\u00f2 anche la passione per l'eleganza dell'abbigliamento, che sarebbe stato una delle componenti fondamentali del suo successo; fin da adolescente ebbe un'ammirazione maniacale per Beau Brummell, il dandy inglese per eccellenza vissuto negli anni a cavallo del 1800, nel quale si identific\u00f2 dopo avere letto libri sulla sua vita, maturando le convinzione che l'aspetto esteriore e una bella presenza fossero le cose fondamentali per attrarre la gente. In seguito rimase colpito quando vide l'abbigliamento dei mod e si un\u00ec al movimento. Nel 1960 conobbe di persona il suo idolo Eddie Cochran, che sarebbe morto in un incidente stradale in aprile, alla fine della tourn\u00e9e britannica.\nInizio carriera.\nAdolescente ribelle, all'et\u00e0 di quattordici anni Mark abbandon\u00f2 la scuola e cerc\u00f2 fortuna nel mondo della musica. A quindici anni si trasfer\u00ec con la famiglia a Wimbledon. Fu notato per il suo abbigliamento mod da un giornalista che gli fece un servizio fotografico e per un breve periodo fece il modello ma torn\u00f2 presto ad occuparsi di musica. Nel 1964 conobbe il suo primo manager ed incise \"All at Once\", probabilmente il suo primo brano, cantato con lo stile di Cliff Richard. Entr\u00f2 quindi con una chitarra acustica nel circuito del folk britannico. Ad inizio carriera esegu\u00ec in prevalenza cover, molte di Bob Dylan, e assunse il nome d'arte Toby Tyler. Trovatosi un manager, incise alcuni brani e fece un provino per la EMI, che non fu interessata a scritturarlo. Brani incisi come Toby Tyler sarebbero stati pubblicati solo nel 1993 con il titolo \"The Maximum Sound Session\".\nNel periodo successivo scrisse diverse poesie e tenne un diario firmandosi Marc Feld. Deluso dalla EMI, si dedic\u00f2 per un breve periodo alla TV come attore ma ne fu annoiato e si trasfer\u00ec quindi in Francia. Il poco che si sa del periodo francese viene dai resoconti di Bolan, per sua stessa ammissione manipolati con licenza poetica. Sembra certo che abbia diviso l'alloggio con un appassionato di magia e che questi abbia esercitato su di lui una grande influenza. Al ritorno a Londra era ossessionato ed ispirato dalla passione per la mitologia greca, la poetica romantica inglese e soprattutto il fantastico mondo descritto nei libri \"Lo Hobbit\" e \"Il Signore degli Anelli\" di Tolkien, che divennero in quegli anni simboli del movimento hippy e della controcultura. Fu in seguito soprannominato elfo danzante \"(Bopping Elf)\" per la sua bassa statura (1 metro e 62\u00a0cm) e per la sua musica energetica.\nInizi\u00f2 con un ritmo impressionante a scrivere nuovi brani, nei quali emerse la sua natura poetica e fantastica, che avranno un forte impatto tra gli hippy londinesi ed appariranno in seguito nei primi album dei Tyrannosaurus Rex. Tra questi brani vi era \"The Wizard\", dedicato al mago conosciuto in Francia, che la Decca accett\u00f2 di pubblicare. La casa discografica avrebbe voluto che cambiasse il cognome in Bowland, e dopo il suo rifiuto fu trovato il compromesso Marc Bolan, a cui fu attribuito \"The Wizard\", pubblicato nel novembre 1965. Conobbe un periodo di relativa fama grazie alle interviste della stampa, alle quali si present\u00f2 con il nuovo look formato da lunghi capelli riccioli e abiti esotici. Il debutto televisivo di Bolan, avvenuto al programma della BBC \" Ready Steady Go!\" fu per\u00f2 un disastro con gravi errori dei musicisti che lo accompagnavano e problemi audio.\nDopo il deludente secondo singolo, \"The Third Degree\", Bolan si affid\u00f2 al produttore Simon Napier-Bell e firm\u00f2 con la Columbia Records, ma anche il terzo singolo fu una delusione. I brani incisi in questo periodo sarebbero stati pubblicati nell'album del 1974 \"The Beginning of Doves\" e, riarrangiati, in quello del 1982 \"You Scare Me to Death\".\nChitarra elettrica dei John's Children.\nNapier-Bell a quel tempo produceva diversi gruppi tra i quali gli Yardbirds, che ebbero un grande impatto su Bolan, e la band proto-punk John's Children. Questi ultimi, annoverati tra i primi esponenti del rock psichedelico, avevano destato scandalo a livello nazionale per i loro provocatori concerti e si erano anche esibiti nudi. Avevano avuto discreto successo dal vivo ma le vendite erano state scarse. Bolan fu chiamato a sostituirne il chitarrista anche per la sua creativit\u00e0 come compositore e Napier-Bell fu d'accordo, allo scopo di far conoscere in un ambito gi\u00e0 collaudato il nome di Bolan. Questi fu a sua volta d'accordo, entusiasmato che per l'etichetta Track Records a cui erano legati i John's Children avesse firmato in quel periodo anche Jimi Hendrix.\nIl gruppo si mise al lavoro per realizzare nuovi brani. Il primo singolo fu \"Desdemona\" e venne scritto da Bolan, la cui originale voce compare solo nei cori, dato che la band aveva gi\u00e0 un cantante. Fu pubblicato nel maggio 1967 e sembrava destinato ad avere grande successo, ma la BBC lo censur\u00f2 per il verso \"lift up your skirt and fly\" (alzati la gonna e vola). \"Desdemona\" viene comunque considerato uno dei migliori brani pubblicati nel 1967. Bolan si rivel\u00f2 troppo diverso dagli altri membri del gruppo, che facevano largo uso di stupefacenti e alcolici mentre lui era pi\u00f9 moderato e concentrato sulle composizioni. Voleva inoltre essere lui a decidere sulle scelte musicali, ma il leader era il bassista John Hewlett. Dopo un disastroso concerto in Germania, Bolan usc\u00ec dai John's Children quattro mesi dopo esservi entrato e subito si diede da fare per formare una propria band.\nTyrannosaurus Rex e il folk-psichedelico acustico.\nMarc Bolan form\u00f2 nell'agosto del 1967 i Tyrannosaurus Rex, nome del preistorico e feroce dinosauro predatore che gli richiamava alla memoria i draghi descritti nei libri di Tolkien. Ebbe fretta di cominciare e non ebbe tempo di fare le prove con i musicisti che avevano risposto alla sua inserzione. Al primo concerto, suonato con chitarra e basso elettrici, si esibirono in quattro e fu un disastro. Licenzi\u00f2 subito bassista e chitarrista, che non si erano dimostrati all'altezza, e continu\u00f2 con il solo batterista Steve Turner, che aveva invece subito dimostrato di capire la musica e il fantastico mondo di Bolan. Questi fece prendere a Turner il nome d'arte Steve Peregrin Took in onore di Peregrino Tuc, uno degli eroi del \"Signore degli Anelli\". In quel periodo la Track Records si riprese la chitarra elettrica e gli amplificatori in mano a Bolan e Took, rimasto senza soldi, vendette la batteria e si compr\u00f2 dei bonghi.\nIniziarono ad esibirsi come duo acustico; la combinazione tra la chitarra acustica e il distintivo stile vocale di Bolan, e i bonghi e l'assortimento di vari tipi di percussioni di Took, compresi strumenti per bambini, procur\u00f2 ai due un certo seguito nella scena underground. Pur mantenendo in parte le radici rock and roll di Bolan, ad esempio per la brevit\u00e0 dei brani, la loro musica fu un connubio tra un rock psichedelico non convenzionale e una forma fantastica di folk, con testi densi di esoterismo e popolati da streghe, draghi, incantesimi, elfi, guerrieri e druidi. Nei brani di questo periodo furono anche rappresentati personaggi che si rifacevano al movimento hippy. Il lato psichedelico del suono fu legato anche al massiccio uso di stupefacenti di Took, con un interessante contrasto tra i diversi timbri usati per ciascuno dei suoi strumenti. Spesso Bolan storpi\u00f2 volutamente le parole dei propri brani, rendendole incomprensibili, privilegiandone il suono a scapito del significato. Al contrario del suono dei maggiori gruppi psichedelici di quel tempo, basato su lunghi assoli strumentali, il suono dei primi Tyrannosaurus Rex fu dominato dalle parti vocali, in particolare divenne famosa la voce con cui Bolan cantava, caratterizzata da un uso intensivo di tremolo, vibrato e falsetto. Trasse ispirazione nelle composizioni dal primo album dei Pink Floyd e in particolare dal loro chitarrista Syd Barrett, che considerava un genio.\nFondamentale fu l'incontro con il DJ radiofonico John Peel, grande appassionato dei Tyrannosaurus Rex, che aiut\u00f2 ad ottenere visibilit\u00e0 a livello nazionale invitandoli inizialmente ad esibirsi ai suoi programmi per la radio pirata dove lavorava e, quando questa fu fatta chiudere, facendoli ingaggiare come ospiti fissi al Middle Earth club. In quello stesso periodo Peel fu assunto alla BBC Radio 1 e continu\u00f2 ad invitare il gruppo ad esibirsi. Le incisioni di queste trasmissioni alla BBC, comprendenti anche molti altri artisti, sarebbero state pubblicate a partire dal 1986 dalla Strange Fruit Records dello stesso Peel con il titolo \"The Peel Sessions\". Il popolare DJ inglese intu\u00ec la grande ambizione che animava Bolan, il cui enorme talento non poteva essere confinato nel solo movimento hippy, e in seguito avrebbe detto che era un figlio dei fiori con un coltello nascosto nella manica.\nAltrettanto importante fu l'incontro con il jazzista e produttore discografico statunitense Tony Visconti, incaricato di scoprire a Londra un gruppo che potesse soppiantare i Beatles. Visconti rimase colpito dalla voce unica di Bolan durante un concerto londinese dei Tyrannosaurus Rex alla fine del 1967 e subito procur\u00f2 loro un contratto con la Essex Music, la cui consociata Regal Zonophone Records nel luglio 1968 pubblic\u00f2 il primo album del duo intitolato \"My People Were Fair and Had Sky in Their Hair... But Now They're Content to Wear Stars on Their Brows\". Inciso in soli otto giorni con un budget molto limitato su un registratore a 8 tracce, la maggior parte dei brani erano stati scritti da Bolan per i John's Children. Dalle sessioni fu scelta la traccia \"Debora\" come singolo, pubblicato nell'aprile 1968, che non fu per\u00f2 inserita tra i brani dell'album, comparendo come \"bonus track\" nell'edizione del 2004 dell'album stesso. Il mentore di Bolan, John Peel, appare nell'album come voce narrante in un brano e scrivendo un toccante messaggio sulla copertina.\nMalgrado la fredda accoglienza della critica e nonostante il suono non fosse stato completamente soddisfacente, sia per lo scarso tempo a disposizione che per l'incapacit\u00e0 dei fonici di capire la musica di Bolan, \"My People Were Fair\" arriv\u00f2 al 15\u00ba posto nella classifica britannica degli album e \"Debora\" al 34\u00ba in quella dei singoli. Visconti fu molto soddisfatto di aver lavorato con Bolan e continu\u00f2 in seguito a produrne i lavori mettendo in secondo piano David Bowie, che produceva gi\u00e0 da qualche mese e il cui album di esordio risaliva al giugno del 1967. Bowie e Bolan erano amici da diversi anni e l'amicizia rimase negli anni successivi, ma cominci\u00f2 ad instaurarsi fra i due un'accesa rivalit\u00e0 professionale. In questo periodo Bolan scelse come manager la Blackhill Enterprises, compagnia che gestiva anche la carriera dei Pink Floyd. Bolan conobbe alla Blackhill Enterprises la prima moglie June Child per la quale prov\u00f2 amore a prima vista, influenzandola in breve con le sue ossessioni esoteriche e con la passione per i libri di Tolkien.\nIl successo delle vendite dell'album di esordio si riflett\u00e9 sulle esibizioni dal vivo dei Tyrannosaurus Rex, che nell'estate del 1968 compirono una tourn\u00e9e in Scozia e furono poi invitati a grandi raduni tra cui quello di Hyde Park, dove si esibirono anche Pink Floyd, Jethro Tull e Roy Harper. Prima di fine anno registrarono il secondo album \"Prophets, Seers &amp; Sages - The Angels of the Ages\", in cui abbandonavano i pochi riferimenti alla societ\u00e0 moderna contenuti nel primo lavoro per immergersi completamente nel mondo fantastico della mitologia e della magia. Dall'album fu estratto il singolo \"One Inch Rock\", in cui il protagonista viene rimpicciolito da una maga che lo fa diventare alto un pollice e lo rinchiude con una ragazza altrettanto piccola in una bottiglia, dove i due si mettono a ballare. Le vendite furono scarse ma permisero al duo di comprare strumenti nuovi. Bolan si rese conto che era diventato un idolo dei giovani hippy ma che si stava richiudendo in tale ghetto, e questa consapevolezza inizi\u00f2 a scavare un solco tra lui e Took. In questo periodo abbandon\u00f2 la Blackhill Enterprises e si affid\u00f2 al management di June Child.\nNel 1969 Bolan pubblic\u00f2 il libro con le proprie poesie \"Warlock of Love\" (Stregone d'amore), le cui storie si basano sugli stessi argomenti esoterici degli album. Con la teatralit\u00e0 che lo contraddistinse, dichiar\u00f2 di aver potuto scrivere il libro perch\u00e9 in una precedente incarnazione era stato un bardo celtico. Negli anni seguenti la popolarit\u00e0 di Bolan aument\u00f2 e ne sarebbero state vendute oltre 40.000 copie. Nel maggio del 1969 fu pubblicato il terzo album \"Unicorn\", nel quale si rinnovano i temi esoterici dei due precedenti. La novit\u00e0 fu una strumentazione pi\u00f9 professionale, con nuove chitarre e percussioni, e anche le registrazioni furono eseguite con registratori pi\u00f9 moderni, ottenendo un suono pi\u00f9 pulito. Fu nuovamente invitato John Peel per la seconda parte della poesia che aveva letto nel primo album. \"Unicorn\" \u00e8 considerato il migliore dei dischi dell'era Bolan-Took ed ebbe grande successo nel Regno Unito, raggiungendo il 12\u00ba posto in classifica, ma fu un fiasco negli USA, dove il pubblico non era pronto a recepire questo tipo di musica.\nRitorno al rock elettrico e T. Rex.\nA questo punto Bolan torn\u00f2 a cimentarsi con la chitarra elettrica, che riprese per la prima volta in un concerto dell'aprile 1969 in cui Took si esib\u00ec al basso in diversi brani. Nonostante l'insuccesso di tale concerto, Bolan volle continuare sulla nuova strada elettrica e il risultato fu il singolo \"King of the Rambling Spires\", uscito nel luglio 1969, che si ferm\u00f2 al 44\u00ba posto della classifica. Inizi\u00f2 poco dopo il tour promozionale di \"Unicorn\" negli Stati Uniti, che si rivel\u00f2 un disastro sia per la fredda accoglienza del pubblico e sia perch\u00e9 segn\u00f2 la fine del sodalizio con Took. Questi chiedeva maggiore spazio ed aveva scritto alcuni brani ma Bolan non intese rinunciare al controllo totale dei Tyrannosaurus, che erano una sua creazione. Mentre il primo vedeva la musica come un fatto rivoluzionario, Bolan la vedeva come un veicolo per diventare una stella del rock. Il consumo crescente di LSD da parte di Took provoc\u00f2 inoltre comportamenti sempre pi\u00f9 strani fino a quando scomparve durante il tour. Al ritorno a Londra, in ottobre Bolan lo sostitu\u00ec con Mickey Finn, che aveva meno talento musicale di Took ma aveva un aspetto fisico migliore e una personalit\u00e0 che si adattava meglio a quella di Bolan.\nIl distacco da Took fu giudicato grave dalla stampa, che ne apprezzava il talento e la creativit\u00e0 e che diede per conclusa l'avventura dei Tyrannosaurus; nel periodo successivo fu difficile per il nuovo duo trovare locali disposti a farli esibire. Il rilancio avvenne grazie a John Peel che in novembre li invit\u00f2 a suonare al suo programma \"Top Gear\" nella prima apparizione in pubblico di Finn con Bolan; per l'occasione i due interpretarono i brani del nuovo repertorio elettrico. Nel gennaio del 1970 Bolan suon\u00f2 la chitarra elettrica nelle registrazioni per il singolo di Bowie \"The Prettiest Star\". Il nuovo album dei Tyrannosaurus Rex fu preceduto dal singolo \"By the Light of the Magical Moon\" le cui vendite furono scarse, con i vecchi fans che chiedevano il ritorno di Bolan all'acustico. Il primo album elettrico, \"A Beard of Stars\", usc\u00ec nel marzo del 1970 con meno riferimenti esoterici, il suono orientato verso la musica pop e la chitarra acustica che si intrecciava a quella elettrica. Bolan abbandon\u00f2 i vocalizzi sconnessi dei lavori precedenti e la voce risult\u00f2 pi\u00f9 dolce e armoniosa. Se nei primi tre album il suono si basava molto sul dialogo tra il canto di Bolan ed il controcanto di Took, in questo disco si basa soprattutto sul dialogo tra la voce di Bolan e la chitarra elettrica. La \"title track\" \"A Beard of Stars\" fu il primo brano strumentale inciso dai Tyrannosaurus Rex, eseguito con chitarra elettrica e cimbalini a dita.\nLa critica lo giudic\u00f2 migliore dei precedenti lavori dei Tyrannosaurus Rex, ma non and\u00f2 oltre il 21\u00ba posto in classifica. Influirono sulle scarse vendite le critiche a Bolan degli hippy, che erano stati i suoi principali acquirenti e lo accusarono di aver rinnegato le radici acustiche, reputando l'elettrificazione un compromesso con la societ\u00e0 dei consumi. Bolan rispose che era sempre stato appassionato di rock ed aveva ripiegato sull'acustico perch\u00e9 la Track Records gli aveva portato via la chitarra elettrica. Sapeva comunque che per diventare una stella del rock aveva bisogno di coinvolgere un'audience pi\u00f9 ampia ed eterogenea di quella degli hippy, che tra l'altro non spendevano molti soldi per acquistare dischi. Poco dopo il duo intraprese un nuovo tour promozionale negli USA, ma sia le vendite che il tour furono deludenti. Era comunque soddisfatto del nuovo indirizzo musicale e del rapporto con Finn, che al contrario di Took non voleva imporre i propri punti di vista. Nel settembre 1970, i Tyrannosaurus Rex furono l'attrazione principale alla prima edizione del Glastonbury Festival, dove furono invitati per rimpiazzare The Kinks che avevano rinunciato.\nIl manager Visconti fece accettare a Bolan di abbreviare il nome del gruppo in T. Rex, e con tale nome fu pubblicato dalla nuova etichetta Fly Records nell'ottobre 1970 il singolo \"Ride a White Swan\", che ottenne un successo immediato rimanendo a lungo nella classifica britannica, dove raggiunse la seconda posizione. Fu il primo brano realizzato con l'arrangiamento di Visconti, che sarebbe stato usato spesso nei lavori successivi. Nel dicembre del 1970 fu pubblicato \"T. Rex\", l'eponimo album del nuovo nome del gruppo. Malgrado un maggiore utilizzo del basso e della chitarra elettrica, molti dei suoi brani erano stati scritti per quella acustica. Fu giudicato un album di transizione, con diversi pezzi rock alternati ad altri tipici della mitologia di Bolan, che nell'occasione scrisse alcuni dei testi pi\u00f9 belli della carriera. Fu realizzato quasi tutto dal duo T. Rex ma al basso elettrico si altern\u00f2 in alcuni brani Visconti ed i tre eseguirono tutti i cori ad eccezione di un brano, dove furono eseguiti da Howard Kaylan e Mark Volman del gruppo statunitense The Turtles. Kaylan e Volman avrebbero contribuito in diversi altri album del gruppo. Il disco raggiunse la settima posizione delle classifiche britanniche, nelle quali rimase 23 settimane, e ai concerti si registr\u00f2 spesso il tutto esaurito, anche per la scelta di abbassare i prezzi dei biglietti.\nIl progetto Rarn.\nIl disco \"T. Rex\" contiene solo alcune delle ultime canzoni di Bolan su temi esoterici e fantastici, una delle quali \u00e8 \"The Children of Rarn\", che apre l'album e viene ripresa per la chiusura. Il brano fa parte di un epico progetto di Bolan, un concept album sull'antico mondo di Rarn antecedente ai dinosauri, tracciato secondo lo stile caro a Tolkien, in cui l'autore intendeva riversare la sua visione del significato della vita. Bolan pubblicizz\u00f2 questa idea promettendo di farne un film e i suoi fans ne attesero invano la realizzazione, ma tenne bloccati il progetto e gli altri brani che ne facevano parte privilegiando lo sviluppo in chiave rock della propria carriera. Visconti avrebbe arrangiato questi brani e li avrebbe pubblicati solo dopo la morte di Bolan.\nGlam rock e il definitivo successo commerciale.\nNel periodo in cui stava pubblicizzando \"T. Rex\", Bolan fu invitato alla trasmissione \"Top of the Pops\" della BBC dove si esib\u00ec truccato con del \"glitter\" e ai concerti che seguirono molti dei suoi adoranti fans si presentarono truccati allo stesso modo. Questa moda da lui lanciata fu uno degli elementi che caratterizzarono il genere glam rock, conosciuto anche come \"glitter\". Bolan era ormai diventato la rock star che aveva sognato di essere, aveva perso buona parte del pubblico hippy ma aveva affascinato un'intera generazione di teenager, in particolare le ragazzine, che riempirono gridanti i suoi concerti.\nIl basso elettrico era ormai diventato importante per i T. Rex, inoltre il crescente numero di spettatori ai concerti, il nuovo indirizzo musicale e i sempre pi\u00f9 frequenti assoli di chitarra elettrica imposero un allargamento del gruppo. Nel novembre 1970 Bolan assunse come bassista Steve Currie e poco dopo il batterista Bill Legend. I nuovi T. Rex erano quindi formati da quattro membri pi\u00f9 Tony Visconti che, oltre ad esserne il produttore e l'arrangiatore, occasionalmente contribuiva al basso o al piano. Fu questa la formazione dei T. Rex che riscosse il maggiore successo Bolan compose subito nuovi brani e nel febbraio 1971 fu pubblicato il singolo \"Hot Love\", che nel giro di tre settimane raggiunse la vetta della classifica. I T. Rex erano diventati un fenomeno di massa; la stampa britannica coni\u00f2 per loro il termine \"T. Rextacy\".\nSulle ali del successo, Bolan fond\u00f2 una propria casa discografica ma la Fly Records trov\u00f2 il modo di pubblicare alcuni dei suoi successivi lavori che ebbero un successo straordinario: la raccolta \"The Best of T. Rex\", l'album in studio \"Electric Warrior\" ed il singolo \"Get It On\", che oscur\u00f2 il successo di \"Hot Love\" con la 1\u00aa posizione della Official Singles Chart. Fu il 45 giri dei T. Rex che ebbe il maggiore successo negli Stati Uniti raggiungendo la 10\u00aa posizione in classifica. Il tour promozionale non ebbe altrettanto successo oltreoceano, ma al ritorno nel Regno Unito vi fu il tutto esaurito nei concerti, dove si registrarono anche episodi di follia collettiva. \"Electric Warrior\" fu accolto con grande entusiasmo dalla stampa, ebbe buone vendite negli USA, raggiunse il primo posto in UK e fu giudicato da Bolan il primo album vero che avesse mai realizzato. In seguito, dal 33 giri la Fly Records riusc\u00ec a pubblicare anche il brano \"Jeepster\", che arriv\u00f2 al secondo posto della UK Singles Chart.\nNel gennaio 1972 usc\u00ec \"Telegram Sam\", il primo singolo della nuova casa di Bolan distribuito dalla EMI ed il terzo dei T. Rex ad arrivare in vetta alle classifiche britanniche. La Fly si era intanto assicurata i diritti per le compilation dei T. Rex e pubblic\u00f2 \"Bolan Boogie\", una raccolta che a sua volta divenne numero uno nelle vendite. Fu il periodo di maggior successo per Bolan, che veniva atteso in strada dai fan e conteso per le sue interviste da tutte le televisioni. Questa ondata di entusiasmo lese l'equilibrio di Bolan e la sua autostima degener\u00f2, creandogli problemi con famosi colleghi come Bob Dylan, John Lennon, Ray Davies e Pete Townshend e attirandogli l'antipatia di diversi giornalisti.\nFu invece molto amico di Ringo Starr e Elton John, con i quali incise in diverse occasioni. Assieme ai due colleghi e ai T. Rex prese parte nel marzo 1972 a due indimenticabili concerti alla Empire Pool, diventata poi Wembley Arena; ad ognuno di essi presenziarono 100.000 spettatori. Le riprese dei due eventi fornirono la maggior parte delle scene per \"Born to Boogie\", un film-documentario ideato da Starr per celebrare Bolan e i T. Rex. Dal film fu tratta una versione del brano \"Children of the Revolution\", che raggiunse il secondo posto delle classifiche britanniche. Nel frattempo anche il nuovo 33 giri \"The Slider\" era finito al primo posto in UK ed il brano \"Metal Guru\", tratto dall'album, fu l'ultimo singolo dei T. Rex a primeggiare in patria. Durante il successivo tour, che tocc\u00f2 Stati Uniti, Estremo Oriente e Australia, nel dicembre 1972 fu registrato \"Solid Gold Easy Action\", singolo che arriv\u00f2 al secondo posto in UK. Nella seconda met\u00e0 del 1972, Bolan orient\u00f2 per la prima volta alcuni brani dei T. Rex verso l'Heavy Metal.\nNei primi mesi del 1973 i T. Rex pubblicarono l'album \"Tanx\" ed il singolo \"20th Century Boy\", entrambi giunti al terzo posto delle rispettive classifiche britanniche. Nel singolo vi erano elementi di Metal mentre i T. Rex presero le distanze dal Glam rock e dalla scena pop in genere nell'album. Quest'ultimo usc\u00ec in un periodo in cui parte della stampa pronosticava il declino del gruppo e nei testi affiora l'insofferenza di Bolan. Nel giugno successivo usc\u00ec il singolo \"The Groover\", che raggiunse il quarto posto in classifica, dove rimase meno settimane dei precedenti successi. In questo periodo aggiunse tre coriste per i suoi concerti tra le quali la cantante soul Gloria Jones, con la quale avrebbe intrecciato una relazione e avrebbe avuto il figlio Rolan, nato nel 1975.\nIl declino e la rinascita.\nNel 1974 per Marc Bolan cominci\u00f2 un periodo difficile con la progressiva perdita dei componenti della formazione storica del gruppo, tra i quali il primo ad andarsene fu Bill Legend. Licenzi\u00f2 inoltre il produttore Tony Visconti dopo l'insuccesso discografico dell'album \"Zinc Alloy and the Hidden Riders of Tomorrow\" e divorzi\u00f2 dalla moglie June Child. Anche la sua salute and\u00f2 peggiorando a causa di un'alimentazione sregolata che lo fece ingrassare notevolmente e della sua dipendenza dalla cocaina; alla fine del 1974 fu vittima di un attacco cardiaco. In questo periodo aveva cercato di sviluppare la sua musica, passando dal glam rock al soul, anche attraverso l'aiuto di Gloria Jones. Ci\u00f2 gli aveva alienato i fans inglesi ed europei e non aveva stimolato l'interesse del mercato statunitense, a cui Bolan aveva rivolto la propria attenzione. Negli Stati Uniti non aveva mai avuto gran successo nelle vendite nemmeno quando era all'apice del successo (1971-1973), ma costituiva soltanto un fenomeno di culto, come in generale fu la maggior parte dei gruppi britannici di glam rock.\nDopo un biennio di crisi creativa, nel 1977 tuttavia Bolan si riprese e, con una nuova formazione dei T. Rex, incise il nuovo album \"Dandy in the Underworld\" con il quale torn\u00f2 in classifica nel Regno Unito. Nell'autunno dello stesso anno, gli fu affidata dall'emittente inglese Granada Television la conduzione del programma televisivo intitolato \"Marc\", che gli restitu\u00ec buona parte della popolarit\u00e0 raggiunta nel periodo di maggior successo dei T. Rex. Nell'ultima puntata del programma, prima della sua morte, Marc Bolan aveva ospitato David Bowie, suo grande amico negli anni '60 a Londra, ma in seguito rivale quando gareggiavano per la leadership del glam rock.\nLa morte.\nMarc Bolan mor\u00ec in un incidente all'alba del 16 settembre 1977, due settimane prima del suo trentesimo compleanno. Stava tornando a casa dopo aver trascorso la notte in un ristorante con la fidanzata Gloria Jones, che perse il controllo della sua Mini e and\u00f2 a finire contro un albero. Il cantante mor\u00ec sul colpo mentre la Jones sub\u00ec alcune fratture.\nBolan era solito citare diversi modelli di automobili nelle sue canzoni, ma non aveva mai preso la patente di guida in quanto temeva una morte prematura e sentiva che sarebbe morto giovane. Il suo ex produttore Napier-Bell rivel\u00f2 che diversi anni prima l'aveva messo in guardia di non morire a bordo di una Porsche come era successo a James Dean, che era uno degli idoli di Bolan, e questi rispose di essere basso e che gli sarebbe invece piaciuto morire in una Mini.\nI funerali, a cui presenziarono tra gli altri David Bowie, Rod Stewart e Steve Harley, si tennero al crematorio di Golders Green, nel nord di Londra, dove le sue ceneri furono interrate. Il luogo dell'incidente, nel distretto londinese di Barnes, \u00e8 stato trasformato in una sorta di santuario chiamato Bolan's Rock Shrine, affidato alla cura del T. Rex Action Group. Nel 2002, anno del venticinquesimo anniversario della morte, \u00e8 stato posto sul luogo un busto che lo raffigura, scoperto durante la cerimonia dal figlio Rolan.\nCuriosit\u00e0.\nMarc Bolan fu il primo possessore della Gibson Les Paul Special acquistata poi da Bob Marley a Londra, e divenuta la chitarra principale di Marley.\nMarc acquist\u00f2 la chitarra intorno al 1973 da Top Gear, un trasandato negozio di musica in Denmark Street, una breve traversa del centro di Londra piena di locali e uffici, per poi restituirla: aveva cambiato idea e l'aveva scambiata per una Les Paul con humbucker."}
{"id": "493186", "revid": "53588", "url": "https://it.wikipedia.org/wiki?curid=493186", "title": "39 articoli", "text": ""}
{"id": "493189", "revid": "30909", "url": "https://it.wikipedia.org/wiki?curid=493189", "title": "Over the top", "text": ""}
{"id": "493190", "revid": "1104133", "url": "https://it.wikipedia.org/wiki?curid=493190", "title": "Tarja Turunen", "text": "Salita alla ribalta come voce principale del gruppo Nightwish, \u00e8 impegnata a partire dal 2006 nella sua carriera da solista. Il suo profilo vocale \u00e8 quello del soprano lirico con un'estensione di tre ottave.\nBiografia.\nTarja Turunen nasce il 17 agosto 1977 a Puhos, frazione di Kitee, nella Carelia Settentrionale, vicino al confine russo. Trascorre la sua infanzia insieme ai fratelli, Timo (7 anni pi\u00f9 grande di lei) e Toni (5 anni pi\u00f9 piccolo). Fin da piccola mostra un grande talento musicale ed i suoi genitori, Marjatta e Teo Turunen, incoraggiano e supportano la sua passione per la musica, permettendole di frequentare lezioni di piano e di canto corale. Tarja riceve il suo primo piano a 6 anni. Nello stesso periodo inizia a studiare alla scuola di musica ed alla scuola primaria di Kitee.\nLa sua prima insegnante di piano \u00e8 Kirsti Holopainen, madre di Tuomas Holopainen, con cui in seguito inizier\u00e0 la sua carriera musicale. Oltre alle lezioni di piano inizia a suonare il flauto traverso ed impara le basi di chitarra e batteria, senza per\u00f2 approfondire gli studi. All'et\u00e0 di 13 anni focalizza il suo interesse sul canto, senza per\u00f2 prediligere nessun genere. Si ispira ai suoi idoli, Whitney Houston e Sarah Brightman, e grazie all'interpretazione della canzone \"Phantom of The Opera\" si innamora del canto lirico.\nIl suo primo successo arriva nel 1992, quando si esibisce per la prima volta nella chiesa di Kitee, impressionando positivamente i presenti. In seguito inizia a frequentare il college Savonlinna (una sorta di conservatorio), dove studia canto lirico sotto la guida di Karina Ollily. Tarja \u00e8 la prima a diplomarsi con i massimi voti. Successivamente viene ammessa all'Accademia Sibelius di Kuopio, dove \u00e8 la pi\u00f9 giovane della sua classe.\nLa carriera con i Nightwish.\nNel 1996, diventa una dei membri fondatori dei Nightwish, quando il suo compagno di scuola, nonch\u00e9 figlio della sua insegnante di pianoforte, Tuomas Holopainen la invita a unirsi al suo nuovo progetto musicale come cantante. Assieme al chitarrista Emppu Vuorinen e ad Holopainen alle tastiere registrano dei demo e nel 1997 viene pubblicato il primo disco dei Nightwish, \"Angels Fall First\". In seguito Holopainen dichiarer\u00e0 che il sound dei Nightwish doveva inizialmente essere acustico, ma che subito vir\u00f2 verso il metal proprio per meglio supportare la potente voce di Tarja. Sempre nel 1996 Tarja si esibisce anche al Festival dell'opera di Savonlinna, eseguendo brani di Wagner e Verdi.\nDurante questo periodo, Tarja interrompe i suoi studi accademici, a causa degli impegni con la band. Nei Nightwish, Tarja rimane comunque nell'ombra fino al 1998, con il secondo album della band, \"Oceanborn\". Turunen canta come solista nel 1999 nell'opera orientata al rock di Waltari, \"Evankeliumi\" (meglio conosciuta con il nome latino \"Evangelicum\"), in diverse performance sold-out alla Finnish National Opera.\nTra il 2000 e 2001 Tarja continua la sua carriera con i Nightwish, dopodich\u00e9 si iscrive alla prestigiosa Hochschule f\u00fcr Musik a Karlsruhe, in Germania, per la buona reputazione della scuola e perch\u00e9 nell'universit\u00e0 finlandese la sua seriet\u00e0 come cantante di musica classica veniva messa in dubbio a causa dei suoi concomitanti impegni in una band metal. In questo periodo partecipa alle registrazioni del quarto album dei Nightwish, \"Century Child\" (2002), e di \"Infinity\" di Beto V\u00e1zquez. Nel 2002, Tarja va in tour in Sud America per \"Noche Escandinava\" (\"Notte Scandinava\"), una serie di concerti lirici natalizi.\nNello stesso anno, parte il tour mondiale per \"Century Child\", dopo il quale i Nightwish si prendono un periodo di riposo e lei torna a Karlsruhe. Si sposa segretamente con l'uomo d'affari argentino Marcelo Cabuli all'inizio del 2003. La presidentessa della Finlandia Tarja Halonen e suo marito invitano la Turunen al Palazzo Presidenziale a Helsinki nel dicembre dello stesso anno, per la festa del Giorno dell'Indipendenza finlandese, dove i reporter dell'emittente finlandese Yle la salutano come la \"donna meglio vestita della serata\". Dopo il periodo di pausa, i Nightwish si riuniscono per l'album \"Once\" e il conseguente tour mondiale del 2004/2005 (intervallato dalla seconda edizione di \"Noche Escandinava\" nella primavera del 2004).\nPer il periodo natalizio del 2004, Tarja pubblica il singolo \"Yhden enkelin unelma\" (\"Il Sogno di un Angelo\"), che riceve il disco d'oro in Finlandia e che riconquister\u00e0 la prima posizione in classifica nel Natale 2005. Nel 2005 canta in duetto con l'interprete pop-rock tedesco Martin Kesici la hit \"Leaving You for Me\", di cui girano insieme anche il video. Il 21 ottobre 2005, data dell'ultimo concerto del tour di \"Once\", gli altri membri dei Nightwish scrivono una lettera aperta a Tarja, dove si parla di un cambiamento di atteggiamenti e un eccessivo interesse per il denaro, prendendo la decisione di farle lasciare il gruppo. Tarja risponde sia in finlandese, sia in inglese, tramite un'altra lettera sul suo sito ufficiale.\nL'attivit\u00e0 solista.\nNel dicembre 2005 e agli inizi del 2006, Tarja fa diversi concerti in Finlandia, Germania, Spagna e Romania. Durante il 2006 la cantante registra \"Henk\u00e4ys Ikuisuudesta\", un album con canzoni natalizie in lingua finlandese, inglese e spagnola, di diversi generi, dal pop alla lirica, dai canti tradizionali finnici a quelli sudamericani. Poi interpreta quasi tutti i pezzi che compongono l'album di debutto di suo fratello Teo (non ancora pubblicato ufficialmente) e riprende a cantare dal vivo, facendo alcune date anche in Russia.\nIl 2007 \u00e8, invece, l'anno del suo debutto solista sulla scena metal e del lancio di una linea di gioielli in argento che porta il suo nome. Nello stesso anno incide il brano power metal \"In the Picture\" per una compilation realizzata dalla Nuclear Blast ed intitolata \"\". In Irlanda registra il suo primo album solista \"My Winter Storm\", anticipato dal primo singolo, \"I Walk Alone\". Di tale brano, ispirato ad un'opera di Mozart, \u00e8 stato anche realizzato un video in stile fiabesco diretto da Joern Hietman, gi\u00e0 regista di molti video di Rammstein, The Rasmus e di \"Sleeping Sun\" dei Nightwish.\n\"My Winter Storm\", uscito in Italia il 30 novembre 2007, tra le tante canzoni comprende anche vari intro e una reinterpretazione di \"Poison\" di Alice Cooper; all'album \u00e8 seguito un tour europeo svoltosi nella prima met\u00e0 del 2008. A dicembre 2008 viene pubblicato tramite Spinefarm Records un minidisc chiamato \"The Seer\" che contiene 11 brani, tra i quali un duetto con Doro Pesch. Il 28 giugno 2009 Tarja \u00e8 tra gli artisti che si esibiscono durante la seconda giornata del Gods of Metal, allo Stadio Brianteo di Monza.\nQuattro mesi dopo, il 5 ottobre 2009, Tarja si esibisce in Italia all'Estragon di Bologna, presentando anche il nuovo brano \"If You Believe\", cantato interamente alle tastiere. Il 30 ottobre 2009, in occasione di un concerto speciale per Halloween alla Tampere Hall, in Finlandia, presenta due nuove canzoni, \"In For A Kill\", che sar\u00e0 inclusa nel nuovo album, e \"Witch-Hunt\". Il 27 marzo 2010 si esibisce al programma tedesco \"Watten Dass..?\" assieme al famoso gruppo Scorpions cantando la canzone \"The Good Die Young\".\nIl 16 agosto 2010 viene pubblicato il suo terzo album da solista, \"What Lies Beneath\", pubblicato dalla \"Universal Records\". Il 21 dicembre 2010, Tarja si esibisce come ultima tappa del suo \"Warming Up Beneath 2010 Tour\" ai Magazzini Generali di Milano. Nella primavera del 2011, Tarja tiene due concerti in Russia, uno a San Pietroburgo il 28 aprile e il giorno dopo a Mosca. In estate, la Turunen partecipa al rock festival di Samara il \"Rock sul Volga\", dove canta in duetto con Valerii Kipelov (uno dei cantanti rock pi\u00f9 celebri dell'ex Unione Sovietica).\nCome canzone per duetto \u00e8 stata scelta la canzone \"\u042f \u0437\u0434\u0435\u0441\" di Kipelov, dall'album \"\u0440\u0435\u043a\u0438 \u0432\u0440\u0435\u043c\u0435\u043d\". Sempre nel 2011 Tarja partecipa al progetto musicale operistico chiamato \"Tarja Turunen &amp; Harus\", insieme ai musicisti Kalevi Kiviniemi, Marzi Nyman e Markku Khron. Viene pubblicato anche l'album live \"In Concert \u2013 Live at Sibelius Hall\". Un nuovo album dei \"Tarja Turunen &amp; Harus\" \u00e8 previsto per il 2013. Il 2 marzo 2012, Tarja si esibisce per la prima volta in teatro in Italia al Teatro della Luna di Assago, presentando anche un nuovo brano \"Into The Sun\", che sar\u00e0 presente come bonus track nel suo quarto album. Il 24 agosto 2012 \u00e8 stato pubblicato il suo primo DVD live, chiamato \"\". La canzone \"Into The Sun\" viene pubblicata come singolo di questo album 13 luglio 2012.\nIl 29 novembre 2012 Tarja rivela a sorpresa, tramite una fotografia pubblicata su Facebook, di aver recentemente avuto una figlia. La cantante aveva mantenuto segreta la propria gravidanza di fronte alla stampa per tutta la sua durata. All'inizio del 2013 rivela il nome della figlia, Naomi Erika Alexia Cabuli Turunen. Nel maggio del 2013, il soprano annuncia che il suo prossimo album metal s'intitoler\u00e0 \"Colours in the Dark\". Questo viene pubblicato il 30 agosto, anticipato dal singolo \"Victim of Ritual\", pubblicato il 12 luglio.\nPochi mesi dopo Tarja \u00e8 ospite nel nuovo EP del gruppo metal Within Temptation, \"Paradise (What About Us?)\", prestando la propria voce nella title-track dell'EP. \"Paradise (What About Us?)\" viene pubblicato il 27 settembre. Il 17 ottobre 2013 inizia il Tour mondiale \"Colours In The Road Tour\". Ad affiancare Tarja sul palco ci sono Mike Terrana alla batteria, Alex Sholpp alle chitarre, Anna Portalupi al basso, Christian Kretschmar alle tastiere e Max Lilja al violoncello.\nIl 4 luglio 2014, la cantante pubblica \"Left in the Dark\", un EP contenente diverse versioni e demo delle tracce di \"Colours in the Dark\".\nL'11 settembre 2015, Tarja pubblica il suo primo album di musica classica, \"Ave Maria - En Plein Air\", una raccolta di diverse versioni dell'\"Ave Maria\", composte da diversi musicisti, pi\u00f9 una versione composta dalla stessa cantante.\nIl 14 marzo 2016, Tarja rende pubblici titolo e copertina del suo nuovo album, \"The Shadow Self\". Il 7 aprile viene inoltre annunciata la pubblicazione, prevista per il 3 giugno, dell'album \"The Brightest Void\", il \"prequel\" di \"The Shadow Self\", contenente la canzone \"No Bitter End\", contenuta anche in \"The Shadow Self\", il duetto con i Within Temptation \"Paradise (What About Us?)\" e diverse cover.\n\"The Shadow Self\" viene pubblicato il 5 agosto 2016, anticipato dal singolo \"Innocence\".\nIl 17 novembre 2017, Tarja pubblica \"From Spirits and Ghosts (Score for a Dark Christmas)\", il suo secondo album di musica classica e il secondo a tema natalizio. Insieme all'album \u00e8 stata pubblicata la graphic novel \"From Spirits and Ghosts (Novel for a dark Christmas)\", a opera di Conor Boyle, liberamente ispirata alla canzone \"Together\", dell'album \"From Spirits and Ghosts (Score for a Dark Christmas)\".\nIl 27 luglio 2018, Tarja pubblica \"Act II\", un album e DVD live registrato durante il concerto del 29 novembre 2016 al Teatro della Luna di Milano, in corso del tour mondiale \"The Shadow Shows\".\nIl 30 aprile 2019, Tarja pubblica il lyric video del brano \"Dead Promises\", primo singolo estratto dall'album \"In the Raw\". \"In the Raw\" viene pubblicato il 30 agosto.\nIl 19 giugno 2021, Tarja annuncia l'imminente pubblicazione di \"Singing in My Blood\", un libro sulla storia della sua vita nel mondo della musica."}
{"id": "493191", "revid": "83531", "url": "https://it.wikipedia.org/wiki?curid=493191", "title": "Campo di lavoro di Zgoda", "text": "Il campo di lavoro di Zgoda, a \u015awi\u0119toch\u0142owice fu un campo di concentramento della Polonia comunista che oper\u00f2 nel 1945. Era uno dei 1.255 campi di concentramento per tedeschi nella Polonia comunista.\nIl campo fu aperto nel febbraio 1945 e continu\u00f2 a funzionare fino a novembre sotto la giurisdizione del Ministero polacco della pubblica sicurezza e sotto il comando di Salomon Morel.\nDa quando fu aperto, circa 6.000 persone, inclusi bambini, vi furono rinchiusi. La maggior parte dei prigionieri erano civili: prigionieri politici, tedeschi, alcuni polacchi e almeno 38 persone di altra nazionalit\u00e0. Spesso interi villaggi venivano mandati nel campo di concentramento. Almeno 1.855 persone persero la vita nel 1945, molti a causa delle epidemie di tifo: solo in agosto morirono 600 persone. Gli internati erano sistematicamente maltrattati e torturati.\nIl campo fu considerato uno dei pi\u00f9 crudeli crimini commessi da Stalin contro la popolazione della Slesia. Salomon Morel, ebreo staliniano, si nascose dal 1994 in Israele e prima della sua morte avvenuta in Israele nel 2007 fu ricercato dalle autorit\u00e0 polacche per crimini di guerra e crimini contro l'umanit\u00e0. La Polonia ha richiesto due volte l'estradizione."}
{"id": "493192", "revid": "3643595", "url": "https://it.wikipedia.org/wiki?curid=493192", "title": "Zgoda", "text": ""}
{"id": "493207", "revid": "2016868", "url": "https://it.wikipedia.org/wiki?curid=493207", "title": "Festival di Sanremo 2007", "text": "Il cinquantasettesimo Festival di Sanremo si \u00e8 svolto a Sanremo al Teatro Ariston dal 27 febbraio al 3 marzo 2007 con la conduzione di Pippo Baudo, il quale ha curato anche la direzione artistica, e Michelle Hunziker.\nL'edizione \u00e8 stata vinta da Simone Cristicchi con il brano \"Ti regaler\u00f2 una rosa\" per la sezione \"Campioni\" e da Fabrizio Moro con il brano \"Pensa\" per la sezione \"Nuove Proposte\". Entrambi i brani hanno vinto anche il \"Premio della critica\" nelle rispettive categorie.\nLa regia \u00e8 stata curata da Gino Landi, la scenografia \u00e8 stata disegnata da Gaetano Castelli e l'orchestra \u00e8 stata diretta dal maestro Pippo Caruso.\nSerate e regolamento.\nPrima serata.\nSi sono esibiti 10 \"Campioni\" e 7 \"Giovani\" con votazione della giuria demoscopica: sono quindi stati eliminati 3 \"Giovani\", mentre non sono state rese note le graduatorie della sezione \"Campioni\".\nSeconda serata.\nSi sono esibiti 10 \"Campioni\" e 7 \"Giovani\" con votazione della giuria demoscopica: sono quindi stati eliminati 3 \"Giovani\", mentre non sono state rese note le graduatorie della sezione \"Campioni\".\nTerza serata.\nSi sono esibiti i 20 \"Campioni\" in una versione rivisitata della loro canzone, interpretata insieme a un ospite, ed \u00e8 stata introdotta la votazione mediante il televoto.\nQuarta serata.\nFinale dei \"Giovani\": si sono esibiti gli 8 \"Giovani\" rimasti, il cui vincitore \u00e8 stato determinato dal televoto (30%), dalla giuria demoscopica (50%) e dalla giuria di qualit\u00e0 (20%).\nQuinta serata - Finale.\nFinale dei \"Campioni\": si sono esibiti i 20 \"Campioni\", il cui vincitore \u00e8 stato determinato dai voti del televoto (30%), della giuria demoscopica (50%) e della giuria di qualit\u00e0 (20%) accumulati nel corso delle 5 serate.\nOrchestra.\nL'orchestra \u00e8 stata diretta dal maestro Pippo Caruso e, durante le esibizioni dei cantanti, dai maestri:\nSigla.\n\"Perch\u00e9 Sanremo \u00e8 Sanremo!\" riarrangiata dal Maestro Pippo Caruso.\nScenografia.\nLa scenografia, disegnata dallo scenografo Gaetano Castelli, era caratterizzata da video wall e animazioni colorate, con il ritorno della scalinata e dell'orchestra sul palco. Come tradizione i fiori erano presenti in abbondanza: la prima sera ranuncoli e ginestre, la seconda margherite, anemoni e calendule, la terza garofani e mimose, la quarta papaveri e la quinta rose.\nAscolti.\nRisultati di ascolto delle varie serate, secondo rilevazioni Auditel:\nIl picco massimo di share si \u00e8 avuto all'1:12, per la proclamazione del vincitore, con il 77,66%.\nDopoFestival.\nIl \"DopoFestival\", presentato da Piero Chiambretti accompagnato dall'attrice comica ed imitatrice Gabriella Germani, \u00e8 stato trasmesso, anzich\u00e9 dal tradizionale Teatro del Casin\u00f2, dalla sala stampa \"Ariston Roof\" del Teatro Ariston, dov'erano accreditati pi\u00f9 di un migliaio di giornalisti.\nCommissione artistica.\nLa commissione artistica era composta per la sezione \"Campioni\" da Paolo Buonvino, Patrizia Ricci e Dario Salvatori, mentre per la sezione \"Giovani\" da Carolina Di Domenico, Stefano Mainetti e Federico Moccia."}
{"id": "493208", "revid": "1305772", "url": "https://it.wikipedia.org/wiki?curid=493208", "title": "Talib Kweli", "text": "\u00c8 uno dei pi\u00f9 importanti esponenti dell'hip hop nella East Coast, spesso acclamato dalla critica avendo avuto un significativo successo in produzioni del genere (L'Album Blackstar \u00e8 stato #13 nei Top Hip-Hop Albums della Billboard Music Charts). Il suo nome in arabo significa \"il cercatore\" oppure \"studente\", mentre Kweli viene dal Ghana e significa \"verit\u00e0\" o \"conoscenza\". I suoi genitori sono entrambi professori al college: la madre di inglese, il padre di sociologia.\nBiografia.\nFin dalla scuola elementare mostra di possedere una notevole scioltezza letteraria, compone storie e poesie. Fin da giovane, \u00e8 stato spinto al genere da rapper propugnatori dell'afrocentrismo, come i De La Soul e gli altri membri della Native Tongues Posse, durante gli anni del liceo si converte completamente alla cultura hip hop, come via per l'espressione di s\u00e9 stesso. In questo contesto fa la conoscenza di Mos Def, e durante un viaggio a Cincinnati il ragazzo fa la conoscenza di Tony Cottrell, meglio conosciuto come DJ Hi-Tek, militante nel gruppo dei Mood, e le rime di Talib lo impressionano a tal punto da volere una sua partecipazione nell'album della sua crew, \"Doom\" nel 1997.\nLa forte intesa tra i due sfocia nel duo Reflection Eternal, che pubblica il singolo \"Fortified Live\", singolo che verr\u00e0 poi inserito nella compilation \"Soundbombing\" dell'etichetta Rawkus Records, specializzata in hip hop. Nel 1998 Mos Def partecipa alla collaborazione del duo e nasce \"Mos Def &amp; Talib Kweli Are Black Star\", album che mostra lo stile del loro lavoro anche futuro: riflessione e ricerca. La critica apprezza molto l'LP che non parla di donne, soldi o pistole, tipici argomenti del gangsta rap: il loro hip hop \u00e8 a met\u00e0 tra l'intelletto e l'azione, atmosfere ovattate e rilassanti che incorniciano le loro parole. Nel 1999 Mos Def si dedica alla carriera solista, realizzando l'album \"Black on Both Sides\", ed i Reflection Eternal tornano alla formazione originaria, realizzano un omonimo LP nel 2000 che riceve una discreta attenzione.\nPartecipano al Spitkickers Tour, aprendo concerti per Biz Markie, Common, Pharoahe Monch, De La Soul; all'Okayplayer Tour si esibiscono assieme ai Dead Prez e The Roots. Nel 2002 Talib realizza il suo primo album solista dal titolo \"Quality\", Hi-Tek ha a sua volta intrapreso una carriera solista. Le collaborazioni sono interessanti, ma quella che risalta maggiormente \u00e8 quella con Kanye West, da cui nasce \"Get By\" che diventa una delle maggiori hit del rapper. Un remix con Jay-Z del singolo va in heavy rotation sulle radio nazionali, e Jay ricambia nel 2003 duettando con Talib in \"Moment Of Clarity\".\nDopo \"Quality\" Talib si dedica a produzioni pi\u00f9 underground, fino all'autunno del 2004, in cui esce \"The Beautiful Struggle\" che ha un consistente successo anche grazie alle collaborazioni con Mary J. Blige, Faith Evans ed Anthony Hamilton, alle produzioni ci sono Kanye West, Just Blaze ed i Neptunes. Il primo singolo \u00e8 \"I Try\", che si rivela un vero e proprio successo, seguito da \"Lonely People\" (brano extra non contenuto nell'album che riprende una traccia dei Beatles).\nRecentemente il rapper statunitense ha collaborato con M-1 dei Dead Prez e con Walter \"Bonnot\" Buonanno degli Assalti Frontali nel pezzo \"99%\" del nuovo album \"All Power to the People\"."}
{"id": "493211", "revid": "290948", "url": "https://it.wikipedia.org/wiki?curid=493211", "title": "Acciaio 40CrMo4", "text": "Il 40CrMo4 \u00e8 un acciaio da bonifica contenente 0,4% di carbonio (valore a cui si raggiunge la massima tenacit\u00e0), 1% di cromo (per aumentare la temprabilit\u00e0) e meno di 1% di molibdeno (per evitare la malattia di Krupp).\nA parit\u00e0 di contenuto di carbonio rispetto al C40, ha una profondit\u00e0 di tempra molto maggiore e caratteristiche meccaniche molto pi\u00f9 interessanti, a fronte di un prezzo 5 volte superiore."}
{"id": "493212", "revid": "729019", "url": "https://it.wikipedia.org/wiki?curid=493212", "title": "Yakovlev Yak-38", "text": "Lo Yakovlev Yak-38 (in cirillico \u042f\u043a\u043e\u0432\u043b\u0435\u0432 \u042f\u043a-38, nome in codice NATO Forger) era un cacciabombardiere turbogetto a decollo verticale ed ala a delta progettato dall'OKB 115 Jakovlev diretto da Aleksandr Sergeevi\u010d Jakovlev e sviluppato in Unione Sovietica negli anni settanta. Impiegato negli anni successivi dall'Aviacija Voenno-Morskogo Flota, l'aviazione navale dell'Unione Sovietica, fu il secondo velivolo, dopo il predecessore Yak-36, V/STOL sovietico ad entrare in servizio operativo.\nStoria.\nSviluppo.\nL'OKB di Yakovlev aveva appena cominciato a lavorare sul concetto di caccia VTOL, quando il vice-direttore del bureau, l'ingegner Stanislav G. Mordovin, aveva proposto una formula completamente nuova, nella quale il turboreattore principale Tumanskij R-27V-300 da 6.940 kg/s, con ugelli orientabili, sarebbe stato integrato da due RD-36-35FVR da 2.900 kg/s montati in posizione portante. \nIl Consiglio dei ministri approv\u00f2 il progetto, designato Yak-36M.\nLa Marina militare sovietica era molto interessata ai nuovi sviluppi ed approv\u00f2 la costruzione dei prototipi necessari verso la fine del 1967. Alla Marina servivano aerei d'attacco per le unit\u00e0 classe Kiev, incrociatori portaeromobili mezzoponte ancora in costruzione. L'aereo poi doveva poter svolgere ruoli secondari di ricognizione ed intercettazione.\nPreserie.\nI prototipi furono designati come Yak-36M, ma di fatto erano molto differenti dalla macchina originale. Lo sviluppo fu condotto dall'aeronautica militare per conto della Marina sovietica.\nFurono ordinati cinque prototipi di Yak-36M, di cui uno biposto da addestramento. Due bombardieri Tu-16 Badger vennero usati nei collaudi per trasportare la sagoma aerodinamica dello Yak-36M con tanto di motori. La fusoliera era trasportata sotto il vano di carico delle bombe. Il primo collaudo riguardante uno Yak-36M monoposto avvenne il 22 settembre del 1970, seguito da un primo decollo convenzionale il 2 dicembre 1970. Lo sviluppo fu alquanto problematico ed il primo decollo verticale, seguito da un volo orizzontale ed un atterraggio verticale, venne effettuato solo il 25 febbraio del 1972, con Mikhail S. Deksbah ai comandi. Deksbah esegu\u00ec anche il primo atterraggio su un'unit\u00e0 della Marina sovietica, l'incrociatore portaelicotteri \"Moskva\", il 18 novembre 1972.\nDopo aver eliminato i difetti peggiori, dal prototipo si pass\u00f2 ad ordinare la produzione ed il primo velivolo di serie usc\u00ec di fabbrica ai primi del 1975, mentre la Marina sovietica lo accett\u00f2 in servizio come Yak-38 nell'ottobre del 1976. \nLa NATO gli assegn\u00f2 il codice Forger (poi Forger A).\nLo Yak-38 era un aeroplano dalla colorazione lucida. In servizio era in genere dipinto in blu oltremare.\nProduzione complessiva.\nUscirono di fabbrica 143 Yak-36 o 38 di tutte le serie, il numero varia a seconda della fonte. 12 monoposto e due biposto Yak-38U vennero imbarcati su tutti i quattro incrociatori della classe Kiev (\"Kiev\", \"Minsk\", \"Novorossijsk\" ed \"Admiral Gorshkov\"). Ci furono anche voli sperimentali su grosse navi \"container\", ma mai voli operativi.\nImpiego operativo.\nCome menzionato prima, uno dei prototipi era un addestratore biposto. Era assodato che volare su di un apparecchio VTOL fosse un'esperienza del tutto nuova, poco familiare e rischiosa, che imponeva lo sviluppo di un addestratore per la conversione. Fu designato originariamente come Yak-36MU (\"uchebnij\", addestramento) ed all'inizio era in grado di effettuare il solo decollo convenzionale. Vol\u00f2 per la prima volta il 17 agosto del 1972 con il pilota Mikhail Deksbah. L'introduzione in servizio avvenne nel 1978 come lo Yak-38U e fu battezzato Forger B dalla NATO. Il muso del nuovo biposto venne semplicemente copiato dal monoposto inclinando la fusoliera verso il basso dopo averla allungata il tanto che bastava. In questo modo l'istruttore, che sedeva di dietro, aveva una buona visuale. Era montata una spina sul dorso per mantenere centrato il baricentro. Il risultato della nuova configurazione era una fusoliera particolarmente bizzarra, storta e allungata.\nGli aggiornamenti, durante il servizio, venivano installati non appena il \"design bureau\" li rilasciava. Uno di questi aggiornamenti consisteva in una paratia dorsale lungo entrambi i lati del portello dei motori verticali, per limitare l'ingestione dei gas di scarico da parte di questi ultimi. Vennero anche aggiunte delle paratie per la separazione dello strato limite davanti alle prese d'aria principali. Questi ed altri miglioramenti diedero origine alla variante Yak-38M che vol\u00f2 nel 1982.\nLo Yak-38M adottava nuovi e pi\u00f9 potenti propulsori, i Tumanskij R-28-300 ed i Kolesov RD-38, entrambi con circa il 10% di spinta in pi\u00f9 dei predecessori. Il nuovo modello adottava un ruotino che poteva sterzare, che era comodo non solo per le manovre a terra, ma anche per i decolli verticali. I getti del motore verticale posteriore ora poteva essere ruotato di 5\u00b0 in avanti e di 30\u00b0 all'indietro, mentre era presente in cabina un limitato sistema di controllo per gli ugelli principali. Venne installato un sistema di iniezione di ossigeno per aumentare la potenza dei motori verticali. Fu migliorata anche l'affidabilit\u00e0 di tutta la struttura.\nOperazioni imbarcate.\nSembra che le capacit\u00e0 operative dello Yak-38 non fossero molto brillanti. Aveva un raggio d'azione di 700\u00a0km, limitato grandemente dal consumo dei motori durante i decolli verticali. I decolli tradizionali o corti non erano semplici da eseguire su una macchina con quattro motori arrangiati in quel modo. In acque pi\u00f9 calde poi i motori si surriscaldavano facilmente. Inoltre non era realistico pensare di attaccare quattro armi, lo Yak-38 montava in servizio solo due piloni.\nL'affidabilit\u00e0 era scarsa. I motori portanti erano il problema maggiore, con una vita operativa di appena 22 ore. Dato che i motori portanti erano usati in decollo ed in atterraggio la cosa non era cos\u00ec penalizzante come sembrava, ma comunque non era facile impiegare lo Yak-38 in un teatro operativo. Inoltre vi erano altri problemi, quando la Kiev alla sua prima crociera nel Mediterraneo nel 1976, trasport\u00f2 sei Yak-38, di cui solo tre erano funzionanti e verso la fine del viaggio solo uno era disponibile al termine della crociera operativa. Oltre all'inaffidabilit\u00e0 operativa un terzo delle macchine and\u00f2 perduto in incidenti.\nL'impiego a terra.\nEssi ebbero anche una breve parentesi terrestre. Il 16 aprile 1980, infatti, la marina sovietica lo schier\u00f2 nel teatro operativo dell'Afghanistan, a Shindand, dove fu costituito un distaccamento con quattro Yak-38. In questo contesto vennero confermati i limiti di questo aereo: scarsa autonomia e carico bellico, macchina troppo complicata e poco affidabile, molto difficile da revisionare e pure difficile da pilotare. Inoltre in Afghanistan l'aeroplano durante il decollo proiettava tutt'intorno sabbia e detriti pericolosi.\nDescrizione tecnica.\nIl Forger aveva un'ala a freccia montata a met\u00e0 della fusoliera, ripiegabile per occupare meno spazio sulle imbarcazioni ed un ipersostentatore in due parti (\"double slotted flap\"). L'ala possedeva un angolo diedro di 10\u00b0, senza angolo di svergolamento. Oltre agli ipersostentatori lo Yak-38 era anche provvisto di parafreno.\nAveva una coda convenzionale ed i piani orizzontali con un grande angolo diedro. I due RD-36-35FVR erano montati verticalmente in tandem dietro la cabina e sotto un portello incernierato all'indietro. L'R-27V-300 con due ugelli di scarico orientabili era alloggiato orizzontalmente nella seconda met\u00e0 della fusoliera con le prese sui fianchi della cabina.\nIl carrello d'atterraggio era un convenzionale tipo triciclo con freni differenziali per agevolare lo sterzo. Ogni gamba aveva un'unica ruota, il ruotino si richiudeva all'indietro ed il carrello principale si richiude in avanti e verso l'interno.\nIl cupolino si apre dal lato sinistro ed il sedile \u00e8 un K-36M con espulsione automatica in decollo ed in atterraggio con il sistema SK-EM. Questo sistema si attiva automaticamente dopo che la macchina si alza di pochi metri dal ponte, ma si pu\u00f2 spegnere manualmente, o si spegne automaticamente quando gli ugelli vengono inclinati pi\u00f9 di 67\u00b0 dalla verticale. Il seggiolino viene espulso in alto, ma leggermente verso sinistra per evitare le sovrastrutture della torre a destra del ponte della portaerei. Se il portello dei motori verticali \u00e8 chiuso, il cupolino viene lanciato via prima dell'espulsione, ma se il portello \u00e8 aperto il seggiolino attraversa il cupolino usando degli arieti montati sulla sommit\u00e0 del poggiatesta.\nLo Yak-38 aveva un'avionica relativamente semplice. In cabina era montata una radio, un sistema di identificazione amico o nemico (IFF, \"identification friend or foe\"), un sistema di navigazione, ed un registratore dei dati di volo. Non c'era n\u00e9 radar n\u00e9 un sistema automatico di acquisizione del bersaglio, solo un mirino per il cannone e per i missili.\nMotori.\nIl Tumanskij R-27V-300 montava un doppio ugello di scarico orientato idraulicamente. La spinta massima al decollo, a secco, era di 57,81\u00a0kN (5.895\u00a0kg), mentre con il postbruciatore era di 64,71\u00a0kN (6.600\u00a0kg). Gli ugelli si potevano posizionare in posizione verticale per l'atterraggio in una singola sequenza che impiegava sei secondi, mentre per muovere gli ugelli in posizione orizzontale era necessario un passaggio a 25\u00b0, poi a 45\u00b0 ed infine a 90\u00b0.\nIl Kolesov RD-36V-35FV era un motore compatto e leggero che forniva una spinta massima di 28,46\u00a0kN (2.900\u00a0kg) per breve periodo. Lo scarico non era orientabile, ma era inclinato per dirigere il flusso secondo l'asse del motore. I due motori verticali erano inclinati di 10\u00b0 rispetto alla verticale, in avanti, cosicch\u00e9 gli scarichi erano orientati verso la coda. Gli scarichi avevano inclinazioni differenti in modo che il risultato fosse in equilibrio con la forza di gravit\u00e0. Lungo gli scarichi erano montate delle piccole piastre per indirizzare meglio il flusso.\nArmamento.\nAlcune fonti affermano che lo Yak-38 era provvisto di un cannone a doppia canna da 23\u00a0mm Gryazev-Shipunov GSh-23L sotto la fusoliera, ma non sembra che avesse avuto nessun cannone interno di serie. Sotto ogni semiala erano montati due piloni, per un totale di quattro. Si potevano attaccare ai piloni serbatoi esterni, bombe, razziere, il pacco del cannone, missili aria-aria A-60 (AA-8 Aphid) a ricerca di calore ed il missile aria-superficie Kh-23 (AS-10 Karen), il quale richiedeva un pacco esterno dell'apparecchiatura di guida. Sembra che il carico massimo esterno dello Yak-38 fosse di 600\u00a0kg.\nConsuntivo.\nQuesta macchina, anche se probabilmente non pronta per l'uso operativo, permise alla Marina Sovietica di fare esperienza con gli aeroplani imbarcati, anche se come tutte le esperienze non ebbe solo lati positivi.\nCon la caduta dell'Unione Sovietica, lo Yak-38 fu radiato dal servizio dopo un incidente nel giugno 1991, con pochi rammarichi."}
{"id": "493221", "revid": "1034604", "url": "https://it.wikipedia.org/wiki?curid=493221", "title": "Fricativa labiodentale sonora", "text": "La fricativa labiodentale sonora \u00e8 una consonante molto frequente in numerose lingue, che in base all'alfabeto fonetico internazionale \u00e8 rappresentata con il simbolo .\nNella lingua italiana tale fono \u00e8 rappresentato nell'ortografia con la lettera V\nCaratteristiche.\nLa consonante fricativa labiodentale sonora presenta le seguenti caratteristiche:\nNella fonologia generativa tale fonema \u00e8 formato dalla sequenza dei tratti: +consonantico, -nasale, -compatto, +grave, +sonoro, +continuo.\nIn italiano.\nIn italiano tale suono \u00e8 un fonema (rappresentato dalla grafia ), che si oppone alla fricativa labiodentale sorda , e presente per esempio nella parola \"vino\" .\nAltre lingue.\nFrancese.\nIn lingua francese tale fono \u00e8 reso con la grafia :\nInglese.\nIn lingua inglese tale fono \u00e8 reso con la grafia :\nTedesco.\nIn lingua tedesca tale fono \u00e8 reso con la grafia :\nCeco.\nIn lingua ceca tale fono \u00e8 reso con la grafia :\nPolacco.\nIn lingua polacca tale fono \u00e8 reso con la grafia : \nGreco.\nIn lingua greca moderna tale fono \u00e8 reso e (come secondo elemento delle combinazioni vocaliche , ed prima di consonante sonora) nell'alfabeto greco:\nRusso.\nIn lingua russa tale fono \u00e8 reso nell'alfabeto cirillico:\nGeorgiano.\nIn lingua georgiana tale fono \u00e8 reso nell'alfabeto georgiano:"}
{"id": "493222", "revid": "466539", "url": "https://it.wikipedia.org/wiki?curid=493222", "title": "Apus apus", "text": "Il rondone (Apus apus ) \u00e8 un piccolo uccello migratore della famiglia degli Apodidi.\nDescrizione.\nIl rondone \u00e8 lungo 17\u201318\u00a0cm, ha un'apertura alare di 38\u201344\u00a0cm e non supera i 50\u00a0g di peso.Le differenze morfologiche tra i maschi e le femmine sono minime. Ha il piumaggio completamente nero, tranne la gola che \u00e8 biancastra.Le ali sono falciformi e la coda leggermente biforcuta. Il becco \u00e8 molto corto, con una grande apertura boccale.Spesso questa specie di uccelli viene confusa con le rondini, con cui tuttavia non sono neanche lontanamente imparentate.\nIl nome scientifico \"Apus\", senza piede, ha favorito la credenza che tali uccelli abbiano piedi atrofizzati, che gli impedirebbero di riprendere il volo una volta toccato il suolo. In realt\u00e0 il piede dei rondoni \u00e8 tutt'altro che atrofizzato, ed \u00e8 un esempio di efficace adattamento evolutivo: le zampe posteriori sono in realt\u00e0 delle robuste tenaglie, in cui tutte e quattro le dita consistono solo della falange prossimale e dell'artiglio, senza falangi intermedie. Tale conformazione anatomica consente all'uccello di aggrapparsi saldamente a pareti verticali e sporgenze e costituisce anche un importante strumento di attacco o difesa.\nBiologia.\nIl rondone trascorre gran parte del tempo in aria dove caccia insetti alati, si accoppia e, addirittura, dorme. Batte velocemente le ali ed \u00e8 abilissimo in picchiate, cabrate, virate. \n\u00c8 estremamente veloce e pu\u00f2 raggiungere in volo dai 160 ai 220\u00a0km/h, un vero record per uccelli della sua taglia; velocit\u00e0 analoghe sono raggiunte solo da uccelli di taglia notevolmente maggiore quali il rondone maggiore (\"Tachymarptis melba\") e il falco pellegrino (\"Falco peregrinus\").\nHa la caratteristica di riuscire a dormire in volo. Si suppone che a tale scopo adotti un sonno uniemisferico, cio\u00e8 che dorma solo con un emisfero del cervello mentre con l'altro controlla il volo; tuttavia tale modalit\u00e0 di sonno, documentata con registrazioni elettroencefalografiche in molti cetacei ed in alcune specie di uccelli, non \u00e8 mai stata dimostrata direttamente nel rondone.\nAlimentazione.\nSi nutre esclusivamente di insetti aerei.\nRiproduzione.\nIl nido \u00e8 costruito in cavit\u00e0 naturali delle rocce o degli alberi, ma pi\u00f9 spesso artificiali, come cornicioni e grondaie. La femmina depone le 2-3 uova bianche a fine primavera e le cova insieme al compagno per 19-20 giorni. Poi i nidiacei vengono allevati per una quarantina di giorni da entrambi i genitori fino a quando sono capaci di volare e procurarsi il cibo da soli. Spesso formano coppie stabili nel tempo fino a quando uno dei due partner muore.\nVoce.\nDurante i voli di gruppo, frequenti soprattutto al tramonto, emette un canto stridente e prolungato, che, da maggio a met\u00e0 luglio, rappresenta una delle voci animali pi\u00f9 facilmente udibili nei centri abitati e nelle campagne europee.\nDistribuzione e habitat.\nIl rondone \u00e8 un migratore a lungo raggio: nidifica in quasi tutta Europa, dalla penisola iberica alla Scandinavia, nei paesi del Mar Mediterraneo, dal Nordafrica al Medio Oriente, e in parte dell'Asia, sino alla Cina e alla Siberia; sverna in gran parte dell'Africa subsahariana. La popolazione globale \u00e8 stimata essere intorno al centinaio di milioni di individui.\nVive in citt\u00e0 e paesi soprattutto con centri storici ricchi di cavit\u00e0, a volte anche su coste rocciose o altri dirupi naturali."}
{"id": "493223", "revid": "119584408", "url": "https://it.wikipedia.org/wiki?curid=493223", "title": "Sanremo Giovani 1996", "text": "La quarta edizione televisiva del concorso Sanremo Giovani si \u00e8 svolta al Teatro Ariston di Sanremo il 13 e il 14 novembre 1996, presentata da Claudio Cecchetto e Simona Ventura.\nRegolamento.\nIn entrambe le due serate della manifestazione si esibiscono 12 artisti, dei quali solo i primi sei classificati accedono alla sezione \"Nuove proposte\" del Festival di Sanremo 1997.\nOrchestra.\nDella Rai."}
{"id": "493225", "revid": "499020", "url": "https://it.wikipedia.org/wiki?curid=493225", "title": "Mattia Graffiedi", "text": "Caratteristiche tecniche.\nAttaccante agile e veloce, giocava come punta esterna o seconda punta. In condizioni di emergenza poteva essere impiegato anche come prima punta.\nCarriera.\nCalciatore.\nClub.\nGli esordi.\n nel settore giovanile del . Con la squadra Primavera bianconera conquista il terzo posto nel campionato nazionale 1997-1998 dietro a e .\nNel frattempo esordisce in Serie B con la prima squadra, allenata da Alberto Cavasin, e contribuisce alla salvezza della squadra segnando 4 gol. Notato dalle principali squadre italiane, viene acquistato dal per la cifra di 15 miliardi di lire.\nDopo aver rifiutato il prestito al , subisce un grave infortunio al ginocchio che lo tiene lontano dal campo nella stagione 1999-2000; nell'estate 2000 passa in prestito alla . Chiuso da Corrado Grabbi, Massimo Borgobello e Fabrizio Miccoli, non viene mai impiegato, e a gennaio decide di tornare al Cesena che nel frattempo \u00e8 retrocesso in Serie C1. A luglio 2001, dopo il rinnovo della compropriet\u00e0 tra Milan e Cesena, va in prestito al , con cui gioca con continuit\u00e0 in Serie B totalizzando 25 presenze e 3 reti.\nL'affermazione ad Ancona, Firenze e Modena.\nNell'estate 2002 passa all' guidato da Gigi Simoni: nelle Marche, impiegato come spalla di Maurizio Ganz, totalizza 37 presenze e 9 gol segnati con cui contribuisce alla promozione in Serie A segnalandosi come uno dei migliori della squadra.\nVoluto da Cavasin, si trasferisce l'anno successivo alla , in prestito dal Milan che ne aveva riscattato la compropriet\u00e0 dal Cesena; con i viola ottiene la sua seconda promozione nella massima serie, questa volta al fianco di Christian Rigan\u00f2. Non riscattato dalla Fiorentina, passa in prestito al dove ritrova Simoni; vi rimane fino all'esonero del tecnico, a gennaio, subendo ripetute contestazioni dai tifosi. Nel mercato invernale si trasferisce al , dove rimane in prestito anche per la stagione 2005-2006: impiegato nel tridente con Cristian Bucchi e Roberto Colacone, realizza 6 reti e la squadra raggiunge i play-off.\nAncora in Serie B: Triestina, Grosseto e il triennio a Piacenza.\nNella stagione successiva il Milan, ancora detentore del cartellino, lo cede in compropriet\u00e0 alla , dove rimane per una stagione e mezza offrendo un rendimento inferiore alle attese, anche a causa di diversi infortuni. Nel gennaio 2008 si trasferisce in prestito al neopromosso , sempre in Serie B, dove ritrova Stefano Pioli, che lo aveva allenato nel Modena.\nIl 23 giugno 2008 viene acquistato a titolo definitivo dalla , ma il 26 agosto successivo viene ceduto al allenato da Pioli: nella sua prima annata colleziona 23 presenze e 4 reti, tra cui la rete dell'1-1 finale al Tardini nel \"derby del Ducato\" con il . Nella stagione 2009-2010 \u00e8 nuovamente vittima di numerosi infortuni, che limitano a sole 11 le sue presenze in campionato, senza segnare.\nNella stagione successiva gioca da titolare nell'attacco piacentino assieme a Cacia e Guzm\u00e1n. Pur limitato da un nuovo infortunio, che lo tiene fuori tre mesi, disputa la sua miglior stagione con la formazione biancorossa, nella quale realizza 7 reti, oltre ad un gol nei playout contro l', non sufficiente per\u00f2 a garantire la salvezza degli emiliani. A fine stagione rimane svincolato a causa della scadenza del contratto.\nGubbio, ritorno al Cesena e San Marino.\nIl 27 ottobre 2011 viene ingaggiato dal , neopromosso in Serie B, dove ritrova Gigi Simoni, suo allenatore all'. Con la formazione umbra totalizza 23 presenze e 6 gol, senza evitare la retrocessione in Prima Divisione.\nIl 31 luglio 2012 torna al , firmando un contratto annuale. Nella prima partita con la maglia cesenate, il secondo turno di Coppa Italia contro la Pro Vercelli, va subito a segno realizzando il gol del decisivo 2-1 nei tempi supplementari. Il 9 settembre successivo nella partita persa per 4-1 in casa del Novara veste per la prima volta la fascia da capitano in seguito all'espulsione di Manuel Iori. Nella partita contro la Juve Stabia del 4 maggio 2013 si infortuna al ginocchio sinistro subendo una lesione al legamento crociato anteriore che lo tiene fuori per 8 mesi. A fine stagione resta svincolato, e nel mese di settembre si accorda con il , militante in Lega Pro Prima Divisione. Fa il suo debutto con i biancazzurri sammarinesi il 18 ottobre successivo nella partita pareggiata per 1-1 contro il . Termina la stagione con 6 presenze all'attivo. Rimasto svincolato, nell'ottobre 2014 annuncia il suo ritiro a causa dei postumi dell'infortunio al ginocchio avuto quando vestiva la maglia del Cesena.\nNazionale.\nNel 1996 esordisce con la maglia azzurra nella nazionale Under-16. Nel 1999 fa parte della nazionale Under-18 che in Svezia diventa vicecampione d'Europa . Graffiedi vanta 11 presenze e due gol in nazionale U-18 tra il 1998 e il 1999 e una presenza in nazionale Under-20 lo stesso anno.\nAllenatore.\nNel 2016 diventa l'allenatore della scuola calcio del . Passa, poi, alla guida dei giovanissimi nazionali. Nella stagione 2018-2019 passa alla guida della Juniores Nazionale del Forl\u00ec. Il 28 gennaio 2022, a seguito dell'esonero di Massimo Gadda e dopo le dimissioni nel giro di un giorno del suo successore designato Oscar Farneti, Graffiedi viene promosso ad allenatore della prima squadra del Forl\u00ec esordendo il 30 gennaio nel campionato di Serie D con una vittoria contro l'.\nStatistiche.\nPresenze e reti nei club.\n\"Statistiche aggiornate al 1\u00ba dicembre 2013.\"\nStatistiche da allenatore.\n\"Statistiche aggiornate al 20 febbraio 2022.\""}
{"id": "493229", "revid": "24989", "url": "https://it.wikipedia.org/wiki?curid=493229", "title": "\u0160krlatica", "text": "La \u0160krlatica, detta anche \"Suhi Plaz\", \u00e8 una montagna delle Alpi Giulie alta 2.740\u00a0m., la seconda montagna pi\u00f9 alta della Slovenia e la terza della catena .\nToponimo.\nIl nome significa \"montagna scarlatta\", in passato veniva chiamata anche \"Suhi Plaz\" ovvero \"slavina asciutta\" a causa di un ghiaione presente sul versante della val Vrata.\nCaratteristiche.\nSituata a breve distanza dal monte Tricorno, la \u0160krlatica \u00e8 considerata una cima molto difficile da scalare. La prima ascesa fu compiuta dal noto esploratore delle Alpi Giulie Julius Kugy accompagnato da due guide locali, Andrej Komac e Matija Kravanja .\nSalita alla vetta.\nEsistono tre diverse vie per raggiungere la cima, una dalla val Trenta, una dalla val Vrata ed una dalla valle del Krma ."}
{"id": "493230", "revid": "115195543", "url": "https://it.wikipedia.org/wiki?curid=493230", "title": "Cortinarius violaceus", "text": "Cortinarius violaceus \u00e8 una specie di fungo della famiglia Cortinariaceae caratterizzato dal colore violaceo uniforme, dall'aspetto vellutato della cuticola del cappello e dal particolare odore.\nDescrizione della specie.\nCappello.\n6\u201315\u00a0cm di diametro, prima emisferico, poi convesso-appianato, colore violetto scuro, tomentoso, secco, carnoso.\nLamelle.\nColore viola scuro, bruno-cannella con la maturazione delle spore, sinuato-adnate, larghe, spesso anastomosate (collegate alla base da venature).\nGambo.\n6-12 x 1\u20132\u00a0cm, con superficie fibrillosa, dello stesso colore del cappello o un po' pi\u00f9 pallida, claviforme, prima pieno, poi vuoto;\nCortina.\ncortina violacea e fugace che lascia presto sulla parte superiore del gambo una decorazione, sulla quale si depositano le spore di colore ruggine.\nCarne.\nVioletta, molle, spugnosa.\nSpore.\nDi color ocra-fulvo, 12-17 x 7-10\u00a0\u00b5m.\nHabitat.\nCresce in estate-autunno, principalmente in boschi di conifere, ma occasionalmente anche sotto latifoglie.\nCommestibilit\u00e0.\nBuona. Non da tutti apprezzato perch\u00e9, quando lo si cucina, tende a colorare di viola tutto il piatto e quindi anche eventuali altri funghi fatti cuocere assieme."}
{"id": "493231", "revid": "287204", "url": "https://it.wikipedia.org/wiki?curid=493231", "title": "Skrlatica", "text": ""}
{"id": "493233", "revid": "287204", "url": "https://it.wikipedia.org/wiki?curid=493233", "title": "Comunit\u00e0 montana delle Alte Valli Trebbia e Bisagno", "text": "La Comunit\u00e0 montana delle Alte Valli Trebbia e Bisagno era un comprensorio montano della Liguria, in provincia di Genova, formato dai comuni di: Bargagli, Fascia, Fontanigorda, Gorreto, Montebruno, Propata, Rondanina, Rovegno e Torriglia.\nPer disposizioni collegate alla legge finanziaria 2011 la comunit\u00e0 montana, cos\u00ec come tutte le altre della Liguria, \u00e8 stata soppressa con la Legge Regionale n\u00b0 23 del 29 dicembre 2010 e in vigore dal 1\u00ba maggio 2011.\nL'ente locale aveva sede a Montebruno, gi\u00e0 sede dell'ex Comunit\u00e0 Montana Alta Val Trebbia. Il presidente, eletto nel 2009, era Federico Marenco attuale vicesindaco del Comune di Montebruno.\nStoria.\nCon la disciplina di riordino delle comunit\u00e0 montane, regolamentate con la Legge Regionale n\u00b0 24 del 4 luglio 2008 e in vigore dal 1\u00ba gennaio 2009, non fa pi\u00f9 parte dell'originaria comunit\u00e0 montana il comune di Davagna che ha delegato la stessa alle funzioni amministrative in materia di agricoltura, sviluppo rurale, foreste e antincendio boschivo.\nDal 1\u00ba maggio 2011 l'ente montano \u00e8 stato soppresso con il trasferimento delle deleghe in materia nuovamente alla Regione e ai comuni interessati.\nDescrizione.\nSi trova al confine con le province di Alessandria e Piacenza e include i territori valligiani della val Trebbia e val Bisagno. Una parte della comunit\u00e0 \u00e8 compresa nel Parco Naturale dell'Antola.\nIl territorio ha subito un notevole spopolamento nei decenni seguenti la Seconda guerra mondiale. L'emigrazione si \u00e8 diretta soprattutto verso la costa (Genova in special modo) e le pi\u00f9 grandi citt\u00e0 della Pianura Padana, come Milano.\nNegli ultimi anni, comunque, il miglioramento delle comunicazioni ha determinato un certo ripopolamento, soprattutto nei comuni pi\u00f9 vicini a Genova, in buona parte costituito da pensionati e persone che, pur lavorando nel capoluogo ligure, preferiscono abitare in campagna.\nL'economia si regge su un'agricoltura montana e sul turismo, specialmente d'estate, quando l'alta valle del Trebbia ospita molti villeggianti, spesso originari della zona."}
{"id": "493234", "revid": "709406", "url": "https://it.wikipedia.org/wiki?curid=493234", "title": "Mho", "text": ""}
{"id": "493236", "revid": "81997781", "url": "https://it.wikipedia.org/wiki?curid=493236", "title": "Rosalino Cellamare", "text": ""}
{"id": "493237", "revid": "767487", "url": "https://it.wikipedia.org/wiki?curid=493237", "title": "Rendita (economia)", "text": "In economia la rendita \u00e8 definibile come il reddito percepito in virt\u00f9 della propriet\u00e0 di una risorsa naturale scarsa o come la remunerazione eccedente il costo opportunit\u00e0 di un fattore produttivo.\nPossiamo dunque distinguere due significati principali:\nLa rendita classica.\nNelle teorie di distribuzione del reddito proprie degli economisti classici, tra cui Smith, Ricardo e Malthus, l'analisi si focalizza sui tre fattori della produzione, terra, lavoro e capitale, ognuno dei quali produttore di un reddito di tipo distinto, rispettivamente rendita, salario e profitto, che a loro volta identificano tre diverse classi sociali: proprietari terrieri, lavoratori e capitalisti.\nNell'ottica classica la rendita deriva dalla \"scarsit\u00e0\" ineliminabile del fattore terra, termine con cui i classici indicano genericamente le risorse naturali, ed \u00e8 in qualche modo residuale: la rendita \u00e8 ci\u00f2 che residua dal sovrappi\u00f9 una volta che siano stati remunerati al saggio naturale i lavoratori e i capitalisti.\nLe diverse rendite osservate tra le diverse terre vengono spiegate in termini di diverse fertilit\u00e0 o adattabilit\u00e0 a particolari usi.\nCirca le modalit\u00e0 di determinazione della rendita, nel contesto dell'economia classica, a partire da Malthus e Ricardo, venne sviluppata una teoria, la teoria della rendita differenziale, che dimostr\u00f2 come la rendita non entri a far parte in ultima analisi del prezzo reale di una merce e costitu\u00ec la base dello sviluppo dell'approccio marginalista.\nPartendo da questi risultati Henry George, accorgendosi che un'imposta terriera, opportunamente progettata, non avrebbe avuto gli effetti di inefficienza e distorsione economica delle altre imposte, propose un'imposta unica sulla terra allo scopo di finanziare lo Stato.\nFu poi Johann Heinrich von Th\u00fcnen il primo a studiare la distribuzione spaziale delle rendite, in un'analisi in cui si evidenziava l'importanza della \"centralit\u00e0\" e dei trasporti. In base a tale analisi si concludeva che erano le rendite elevate a far s\u00ec che la terra al centro di una citt\u00e0 non fosse destinata ad usi agricoli, ma residenziali o commerciali di valore elevato.\nIn Karl Marx, analogamente ai classici, la rendita terriera era vista come una forma di sfruttamento: i proprietari terrieri erano in grado di ottenere redditi soltanto perch\u00e9 controllavano risorse naturali scarse. Nella sua analisi, essi ricevevano una parte del plusvalore della societ\u00e0 capitalistica redistribuito dal settore industriale, dove gli operai lo producevano. Tuttavia, a differenza degli altri economisti, Marx considerava anche i capitalisti industriali come semplici redditieri che estraevano il surplus economico dal lavoro senza contribuire affatto all'economia.\nLa \"rendita paretiana\".\nL'economia neoclassica introduce il concetto pi\u00f9 generale di rendita economica per indicare qualsiasi remunerazione eccedente il costo opportunit\u00e0.\nUn fattore produttivo pu\u00f2 essere impiegato per vari usi economici alternativi. Il reddito acquisito (o il prezzo pagato) per un fattore nel suo uso attuale potrebbe essere superiore a quello minimamente richiesto ad attrarre il fattore all'utilizzo attuale. Si pu\u00f2 immaginare che il prezzo pagato per il fattore scenda ad un livello tale da far s\u00ec che il fattore venga trasferito all'utilizzo immediatamente peggiore. Tale prezzo \u00e8 chiamato il costo opportunit\u00e0 del fattore. La rendita \u00e8 appunto uguale alla differenza tra il reddito attuale ed il costo opportunit\u00e0.\nEssa \u00e8 distinta dal profitto, che \u00e8 invece pari alla differenza tra i ricavi e i costi dell'impresa.\nIn questo senso, il concetto di rendita diventa pi\u00f9 generale e suggerisce come il proprietario di qualsiasi input pu\u00f2 ricevere un reddito che ecceda il minimo necessario ad impiegare il fattore in un particolare utilizzo produttivo, e la rendita stessa pu\u00f2 essere considerata una stima di quanto dovrebbero cambiare i prezzi di mercato affinch\u00e9 l'allocazione di quel particolare input cambi.\nAd esempio, un campione sportivo tipicamente guadagna molto di pi\u00f9 del necessario a compensarlo per l'allenamento, gli sforzi, e la pratica necessari a diventare un grande giocatore. In presenza di grandi stadi e delle trasmissioni televisive, che consentono alle squadre di vendere i diritti televisivi per le partite a numeri immensi di persone, pochi grandi giocatori competono per posizioni altamente compensate all'interno delle squadre. La differenza tra la somma minima teoricamente richiesta per far fare a Michael Jordan l'investimento in capitale umano necessario a diventare un grande campione (considerando la distribuzione delle probabilit\u00e0 e l'avversione al rischio) e la somma effettivamente pagata a Michael Jordan per giocare nei Chicago Bulls pu\u00f2 essere considerata una rendita economica.\nVa infine notato come i rendimenti degli investimenti in impianti capitali specializzati hanno alcune qualit\u00e0 simili a quelle della rendita terriera, poich\u00e9 una volta effettuati il prezzo necessario a portare l'impianto in produzione \u00e8 molto inferiore a quello necessario a ripagarne il costo originale. La differenza tra queste due quantit\u00e0 \u00e8 detta quasi-rendita. Non \u00e8 una rendita vera e propria, perch\u00e9 senza un'aspettativa razionale di ritorno economico l'investimento originario non sarebbe stato effettuato; e, se l'investimento non fosse ripagato, il capitale specializzato potrebbe essere lasciato ad usurarsi, senza riparazioni. Nondimeno, l'esistenza di quasi-rendite pu\u00f2 creare situazioni paradossali.\nLa generalizzazione del concetto di rendita per comprendere le quasi-rendite ed i ritorni oltre il costo opportunit\u00e0 evidenzia il ruolo delle barriere alla concorrenza nella determinazione di questo tipo di rendite.\nCos\u00ec, ad esempio, una persona che intenda diventare dottore medico fa un enorme investimento in capitale umano, in termini di educazione e formazione, che ha applicazione limitata al di l\u00e0 della pratica medica. In un mercato concorrenziale per i servizi medicali, la retribuzione di un dottore verrebbe ribassata finch\u00e9 la redditivit\u00e0 attesa dell'investimento sommerso in formazione (corretta per il rischio) fosse prossima all'unit\u00e0, cio\u00e8, appena sufficiente a giustificare l'investimento. In un certo senso, l'investimento richiesto diventa una barriera all'ingresso, scoraggiando gli aspiranti dottori quando la rendita sull'investimento fosse azzerata dalla concorrenza. Restrizioni al numero di persone che entrano nel mercato concorrenziale, tuttavia, avrebbero l'effetto di incrementare il rendimento atteso sugli investimenti, senza aumentare il numero di ingressi nel mercato. Le associazioni di dottori hanno talvolta fatto lobbying sui governi perch\u00e9 limitassero in vari modi il numero di scuole mediche ed il numero di studenti in queste istituzioni. Questo tipo di attivit\u00e0 \u00e8 detto rent-seeking, sebbene i ritorni realizzati da simili attivit\u00e0 siano pi\u00f9 simili a profitti monopolistici che a rendite in senso stretto."}
{"id": "493240", "revid": "287204", "url": "https://it.wikipedia.org/wiki?curid=493240", "title": "Circuito di Croft", "text": "Il circuito di Croft \u00e8 un tracciato situato nel North Yorkshire in Inghilterra. Il circuito, inizialmente ricavato sul terreno di un aeroporto, \u00e8 lungo 3,4 km (2,1 miglia). Su questa pista si svolgono gare del BTCC (campionato turismo) e del campionato Superbike britannico.\nStoria.\nLa prima gara conosciuta svoltasi su questo circuito risale agli anni venti ma \u00e8 solo dopo la fine della seconda guerra mondiale che il circuito diventa importante per le competizioni.\nNel periodo del conflitto venne realizzato su questo tracciato un aeroporto utilizzato dallo Sq. 419 canadese. Nel 1947 l'imprenditore John Neasham acquisisce l'affitto della struttura aeroportuale e vi fonda il \"Darlington and District Aero Club\". Questa organizzazione utilizza per cinque anni la struttura che in seguito cade in disuso.\nRisale a questo periodo il primo utilizzo, in modo non ufficiale, dell'aeroporto come tracciato per competizioni motoristiche. Nel 1962 Bruce Ropner, insieme ad altri, acquisirono ad una asta pubblica i diritti sul terreno e completarono il tracciato. La prima inaugurazione avvenne il 3 agosto 1964 e alla manifestazione partecip\u00f2 un pubblico molto numeroso. In seguito il tracciato ha ospitato numerosi eventi di carattere nazionale e internazionale oltre molti nomi famosi del mondo dei motori.\nLentamente per\u00f2 l'attenzione del pubblico si concentr\u00f2 sui circuiti situati nella zona meridionale del paese, Brands Hatch e Silverstone e dal 1967 Croft ha iniziato ad accogliere le gare di Rallycross piuttosto che le gare di velocit\u00e0. Nel 1987 e nel 1990 si \u00e8 svolta su questo tracciato la \"Coppa Internazionale FIA\" di specialit\u00e0.\nCon l'attenzione catalizzata dalle gare di Rallycross venne deciso di ripristinare anche le manifestazioni su pista sia per le moto che per le automobili. Il tracciato venne quindi sottoposto ad una grande trasformazione. La pista venne portata a 3,3\u00a0km (2,1 miglia) e vennero realizzati nuovi box. I lavori hanno interessato anche il paddock, gli spalti per il pubblico."}
{"id": "493242", "revid": "411180", "url": "https://it.wikipedia.org/wiki?curid=493242", "title": "Garni", "text": " \nGarni (in armeno: \u0533\u0561\u057c\u0576\u056b), fino al 1936 Bash Gyarni \u00e8 un comune di 7.415 abitanti (2008) della provincia di Kotayk' in Armenia, situato a circa 32\u00a0km a sud-est di Erevan, noto soprattutto per il suo complesso archeologico fortificato. Il sito riceve un gran numero di visitatori ogni anno, anche perch\u00e9 \u00e8 situato sulla strada del noto monastero di Geghard (7\u00a0km a sud-est di Garni).\nNel III millennio a.C. una prima fortificazione fu costruita nella zona, su un terreno facilmente difendibile, in prossimit\u00e0 di un'ansa formata dal fiume Azat.\nConquistata nell'VIII secolo a.C. dal re di Urartu Argishti I, la fortezza divenne base militare e residenza estiva del sovrano. Da allora vennero costruiti molti altri edifici, tra i quali il palazzo reale, i bagni e uno degli edifici pi\u00f9 famosi: un tempio ad imitazione del Partenone. Di particolare interesse sono i bagni, situati nella parte settentrionale del sito, che presentano una cella di riscaldamento ancora ben conservata. Il pavimento interno del bagno \u00e8 decorato con mosaici ispirati a figure della mitologia greca, tra le quali spicca Teti. Una delle iscrizioni in koin\u00e8 greca recita: \n\"\u039c\u0397\u0394\u0395\u039d \u039b\u0391\u0392\u039f\u039d\u03a4\u0395\u03a3 \u0397\u03a1\u0393\u0391\u03a3\u0391\u039c\u0395\u0398\u0391\"; e cio\u00e8: \"senza aver preso nulla, abbiamo lavorato\".\nIl tempio fu edificato nel I secolo d.C. dal re Tiridate I di Armenia e la costruzione fu forse finanziata grazie al denaro che il re armeno ricevette dall'imperatore Nerone durante la sua visita a Roma. Il tempio era probabilmente dedicato al dio Mitra. La copertura dell'edificio \u00e8 sorretta da 24 colonne di ordine ionico. Diversamente da altri templi greco-romani, quello di Garni presenta un basamento di basalto.\nL'edificio and\u00f2 distrutto in seguito ad un terremoto nel 1679. Gran parte dei pezzi originari rimasero sul posto fino al XX secolo cosicch\u00e9, tra il 1969 e il 1979, fu possibile ricostruire la struttura.\nNegli ultimi anni, alcuni archeologi hanno avanzato un'altra ipotesi circa l'origine del tempio: esso, infatti, sarebbe stato costruito quale sepolcro del re armeno Sohaemus. Se fosse cos\u00ec, la costruzione del tempio andrebbe postdatata al 175 d.C.\nDopo la conversione degli armeni al Cristianesimo, alcune chiese e il palazzo di un Catholikos furono costruiti entro i confini della fortezza: anche di questi edifici, come tutti gli altri (fatta eccezione per il tempio), rimangono solo alcune rovine.\nAl di fuori della zona fortificata si trovano altri luoghi di culto: una chiesa dedicata a Maria, un'altra dedicata a San Mashtots, oltre alle rovine del monsatero di Havuts Tar."}
{"id": "493250", "revid": "1305772", "url": "https://it.wikipedia.org/wiki?curid=493250", "title": "Nummulites", "text": "Nummulites , genericamente chiamati nummuliti, \u00e8 un genere di foraminiferi estinti, protozoi fossili appartenenti famiglia Nummulitidae. Questi organismi hanno un guscio calcareo avvolto a spirale piana, suddivisa in diverse camere da setti trasversali. Le nummuliti sono dei veri giganti unicellulari, arrivando, negli esemplari pi\u00f9 grandi, a superare i 10\u201312\u00a0cm di diametro (Eocene medio).\nSi ritrovano abbastanza frequentemente nelle rocce calcaree del Paleogene, tanto che quest'ultimo \u00e8 stato chiamato anche \"Nummulitico\". Calcari nummulitici sono frequenti nella regione mediterranea, sia sulla sponda europea che su quella africana. In Egitto calcari nummulitici eocenici sono stati utilizzati nell'antichit\u00e0 come materiale per costruire le grandi piramidi. Una specie prende il nome di \"Nummulites gizehensis\" dalla localit\u00e0 di Gizeh (Giza), in Egitto.\nLe nummuliti hanno subito una rapida evoluzione e sono pertanto utilizzate come fossili guida.\nIl nome \"Nummulites\" deriva dal latino \"nummulus\" (monetina), a sua volta legato alla forma del guscio simile a quella di una moneta.\nLibri.\nNel 1913 lo studioso Randolph Kirkpatrick pubblic\u00f2 un libro dal titolo \"The Nummulosphere: an account of the Organic Origin of so-called Igneous Rocks and Abyssal Red Clays\", nel quale avanzava la bizzarra teoria secondo la quale tutte le rocce (comprese quelle vulcaniche!) sarebbero state formate dall'accumulo di questi foraminiferi. Secondo Kirkpatrick, la Terra stessa sarebbe un'enorme sfera composta da nummuliti, appunto la \"Nummulosfera\"."}
{"id": "493251", "revid": "1305772", "url": "https://it.wikipedia.org/wiki?curid=493251", "title": "Songs of Leonard Cohen", "text": "Songs of Leonard Cohen \u00e8 il primo album del cantautore canadese Leonard Cohen, pubblicato nel dicembre del 1967.\nPrima della pubblicazione del suo album di debutto, l'artista era gi\u00e0 conosciuto per le sue raccolte di poesie, come \"Flowers for Hitler\".\nIl disco.\nUscito il 27 dicembre del 1967, inizialmente non ebbe una grande risonanza, anche perch\u00e9 quella era l'epoca delle canzoni hippie felici e le canzoni di Cohen, tristi e melanconiche (un esempio su tutti la delicata \"Suzanne\") mal si adattavano ai gusti dell'epoca. Ebbe comunque un non trascurabile successo in Europa, soprattutto in Gran Bretagna, dove rimase per un anno e mezzo nelle classifiche degli album pi\u00f9 venduti.\n\u00c8 un classico esempio di \"long seller\" e di album che venne ampiamente rivalutato nel corso degli anni malgrado la tiepida accoglienza iniziale; difatti, \u00e8 oggi considerato da molti critici del settore come il miglior disco di Cohen, nonch\u00e9 uno degli album capolavoro della musica da cantautore.\nTesti, musiche e gli scarni arrangiamenti sono tutti ad opera del cantautore canadese. Nel 1989 \u00e8 uscita la versione in CD.\nAccoglienza.\nL'album \u00e8 oggi considerato una pietra miliare della musica cantautorale. Le canzoni di questo disco hanno avuto un forte impatto su molti cantautori; numerosi sono gli artisti che ne hanno tratto cover, ad esempio Joan Baez o Judy Collins.\nLa canzone pi\u00f9 famosa del disco, \u00e8 sicuramente \"Suzanne\", un'ode a una ragazza \"mezza pazza\" che vive vicino a St. Lawrence River a Montr\u00e9al. Il brano fu inserito al quarantunesimo posto nella lista delle migliori 200 canzoni degli anni sessanta, da Pitchfork, inoltre la canzone fu utilizzata (assieme a \"So Long Marianne\" e \"Hey, That's No Way to Say Goodbye\") come colonna sonora del film \"Fata Morgana\" diretto dal regista tedesco Werner Herzog nel 1971, \"Suzanne\" divenne particolarmente nota anche al pubblico italiano, grazie alla versione pubblicata nel 1972 da Fabrizio De Andr\u00e9 nel singolo: \"Suzanne/Giovanna d'Arco\".\nAltre tre brani tratti dall'album (\"The Stranger Song\", \"Sisters of Mercy\" e \"Winter Lady\") furono utilizzati come colonna sonora del film di Robert Altman, \"I compari\" (1971).\n\"So Long, Marianne\", altro brano del disco, si trova alla posizione 190.\nClassifica.\nAlbum"}
{"id": "493254", "revid": "76963", "url": "https://it.wikipedia.org/wiki?curid=493254", "title": "Richard Burbage", "text": "Il padre, James Burbage, fu l'artefice della costruzione del \"Theatre\" e del teatro dei Blackfriars. Richard eredit\u00f2 i due teatri e nel 1613 fece ricostruire il Globe dopo che un incendio lo aveva completamente distrutto.\nInterpret\u00f2 ruoli tratti dai drammi di Ben Jonson e William Shakespeare. Di quest'ultimo fu amico e collega attore nelle compagnie delle corti elisabettiane. Fu primo attore, infatti, dei \"The Lord Chamberlain's Men\", la compagnia teatrale per la quale Shakespeare componeva le sue opere.\nFu soprannominato il \"Roscio d'Inghilterra\", per la bravura e l'impeto delle sue performance."}
{"id": "493256", "revid": "6923", "url": "https://it.wikipedia.org/wiki?curid=493256", "title": "Trasfigurazione di Ges\u00f9", "text": "La trasfigurazione di Ges\u00f9 \u00e8 un episodio della vita di Ges\u00f9 descritto nei vangeli sinottici . La corrispondente e omonima festa viene celebrata il 6 agosto dalla Chiesa cattolica, dalla chiesa ortodossa e da altre confessioni cristiane in ricordo dell'episodio biblico.\nGes\u00f9 rivela ai tre discepoli diletti il Corpo del Vero Uomo e Vero Dio, che tutti i dodici vedranno dopo la resurrezione di Ges\u00f9 dalla morte di croce.\nLa trasfigurazione di Ges\u00f9 Cristo.\nLa trasfigurazione.\nL'episodio della trasfigurazione \u00e8 narrato nei tre vangeli sinottici (Marco 9:2-8, Matteo 17:1-8, Luca 9:28-36), dopo la confessione di Pietro. Secondo questi testi Ges\u00f9, dopo essersi appartato con i discepoli Pietro, Giacomo e Giovanni, cambi\u00f2 aspetto mostrandosi ai tre discepoli con uno straordinario splendore della persona e uno stupefacente candore delle vesti. In questo contesto si verifica l'apparizione di Mos\u00e8 ed Elia che conversano con Ges\u00f9 e si ode una voce, proveniente da una nube, che dichiara la figliolanza divina di Ges\u00f9. Lo splendore di Cristo richiama la sua trascendenza, la presenza di Mos\u00e8 ed Elia simboleggia la legge e i profeti che hanno annunciato sia la venuta del Messia che la sua passione e glorificazione; la nube si riferisce a teofanie gi\u00e0 documentate nell'Antico Testamento.\nSecondo la visione di Eliseo riferita in , Elia era stato rapito al cielo senza morte; secondo Deuteronomio, 32:49 e 34, invece, Mos\u00e8 era morto prima di giungere alla Terra Promessa, perch\u00e9 come Aronne non aveva glorificato Dio dopo la scoperta della sorgente sita a Meriba di Kades.\nIl luogo della trasfigurazione.\nUna tradizione attestata gi\u00e0 nel IV secolo da Cirillo di Gerusalemme e da Girolamo, identifica il luogo dove sarebbe avvenuta la trasfigurazione con il monte Tabor, in arabo \"Gebel et-Tur\" (\"la montagna\"). Un colle rotondeggiante e isolato, alto 588 m s.l.m., ossia circa 400 metri sul livello delle valli circostanti. \u00c8 su questo colle che i bizantini costruiranno, poi, tre chiese di cui parla l\u2019\"Anonimo Piacentino\" che le visiter\u00e0 nel 570.\nUn secolo dopo Arculfo vi trover\u00e0 un gran numero di monaci, e il \"Commemoratorium de Casis Dei\" (secolo IX) menzioner\u00e0 il vescovado del Tabor con diciotto monaci al servizio di quattro chiese. Successivamente ci saranno i Benedettini che costruiranno anche un'abbazia, circondando gli edifici di una cinta fortificata. Distrutto tutto dal sultano al-Malik al-\u2018\u0100dil (1211-12) per costruirvi una fortezza, i cristiani vi torneranno nuovamente, costruendovi un santuario. Anche questo sar\u00e0 distrutto per ordine del sultano Baybars (1263), lasciando il monte desolatamente abbandonato per oltre quattro secoli.\nSolo nel 1631 i francescani col Custode di Terra Santa Diego Campanile potranno prendere il possesso del monte Tabor. Due secoli dopo, nel 1854, essi cominceranno a studiare le rovine del passato, iniziando nuove costruzioni che culmineranno con l'attuale basilica a tre navate, su disegno ed esecuzione dell'architetto Antonio Barluzzi, che sar\u00e0 inaugurata nel 1924.\nIn alternativa al monte Tabor, si presume che l'\"alto monte\" di cui parlano i vangeli sia il monte Hermon. In genere, le ragioni addotte a favore di questo monte risiedono nel fatto che alcune rovine sul monte Tabor indicano che una citt\u00e0 fortificata era fiorente gi\u00e0 prima del I secolo, infatti la cima del Tabor costituiva una posizione strategica e assai adatta per una citt\u00e0 del genere. Da qui il dubbio che la trasfigurazione di Ges\u00f9 sarebbe avvenuta sul monte Tabor, dato che i Vangeli dicono invece che Ges\u00f9 e i suoi tre compagni erano sul monte \"in disparte\", \"da soli\", \"in un luogo solitario\". Inoltre poco prima della trasfigurazione Ges\u00f9 si trovava dalle parti di Cesarea di Filippo presso le sorgenti del fiume Giordano, citt\u00e0 situata alla base sud ovest dell'alto monte Hermon. \u2014 Matteo 16,13; 17,1, 2; Marco 8,27; 9,2.\nLa trasfigurazione e l'arte.\nIl soggetto della trasfigurazione \u00e8 presente nell'arte sia orientale sia occidentale. Numerose sono le icone bizantine della trasfigurazione. In Oriente va ricordato il mosaico bizantino del Monastero di Santa Caterina sul Sinai. In Occidente basta ricordare il meraviglioso mosaico della Cappella Palatina di Palermo, la Trasfigurazione del Beato Angelico, di Raffaello, del Gherardini, del Perugino, del Bellini e di Tiziano. Un affresco con tale soggetto \u00e8 inoltre venuto alla luce negli scavi della tardo-medioevale Chiesa di S. Maria Assunta, nella frazione di Pernosano di Pago del Vallo di Lauro, a pochi chilometri da Nola (Napoli). Recente (2002) \u00e8 il monumentale mosaico di Marko Ivan Rupnik realizzato a Milano nella chiesa dei Santi Giacomo e Giovanni. E anche va ricordata la trasfigurazione allegorica nel mosaico dell'abside di Sant'Apollinare in Classe a Ravenna.\nLa festa della Trasfigurazione.\nLa festa della Trasfigurazione secondo alcuni storici della liturgia ricorda la dedicazione delle basiliche del monte Tabor. Era celebrata dalla Chiesa nestoriana gi\u00e0 alla fine del V secolo ed \u00e8 documentata nel VII secolo nella Siria occidentale.\nAnastasio il Sinaita (VII sec.) compose e pronunci\u00f2 un'omelia sul Monte Tabor, probabilmente davanti a un gruppo di pellegrini recatisi sul luogo in concomitanza con la festivit\u00e0 liturgica della Trasfigurazione di Ges\u00f9. I manoscritti originali conducono un parallelo con la teofania di Betel al patriarca Giacobbe e con le due promesse di Dio rivolte sul Monte Sinai a Mos\u00e8 e poi ad Elia., dimostrando che nella terra di Israele esisteva un culto di adorazione prima del VII secolo.\nLa fissazione della data della festa al 6 agosto dipende dal fatto che secondo una tradizione l'episodio della Trasfigurazione narrato dai Vangeli sarebbe avvenuto quaranta giorni prima della crocifissione di Ges\u00f9. In Oriente si celebrava gi\u00e0 la festa dell'Esaltazione della Santa Croce il 14 settembre, quindi di conseguenza fu stabilita la data della Trasfigurazione.\nIn Occidente le prime testimonianze della festa risalgono alla met\u00e0 del IX secolo (Napoli, paesi germanici, Spagna). Successivamente nel X secolo in Francia e nei secoli XI e XII anche a Roma nella Basilica Vaticana. Alla diffusione capillare della festa contribu\u00ec Pietro il Venerabile e Cluny. Papa Callisto III nel 1457 la inser\u00ec nel Calendario liturgico Romano come ringraziamento per la vittoria ottenuta sui Turchi a Belgrado il 6 agosto 1456 da J\u00e1nos Hunyadi e Giovanni da Capestrano. Relativamente alla liturgia, la Chiesa ha assegnato alla celebrazione della Trasfigurazione di Ges\u00f9 il grado di festa."}
{"id": "493257", "revid": "1924342", "url": "https://it.wikipedia.org/wiki?curid=493257", "title": "Songs from a Room", "text": "Songs from a Room \u00e8 il secondo album dell'artista canadese Leonard Cohen, pubblicato nel 1969 dalla Columbia.\nClassifica.\nAlbum"}
{"id": "493261", "revid": "217591", "url": "https://it.wikipedia.org/wiki?curid=493261", "title": "Domenico Savio", "text": "Biografia.\nSecondo dei dieci figli del fabbro Carlo e di Brigida Gaiato, una sarta, nacque in una frazione agricola di Riva presso Chieri, San Giovanni di Riva, nel 1842, ma solo un anno dopo si trasfer\u00ec a Morialdo, frazione di Castelnuovo d'Asti. Nel 1853 la sua famiglia, molto numerosa, con dieci bimbi per lo pi\u00f9 morti in tenera et\u00e0, si spost\u00f2 a Mondonio, sempre nel comune di Castelnuovo d'Asti: Domenico, per l'intervento del suo professore don Cagliero, parroco di Mondonio, incontr\u00f2 don Bosco a Morialdo il 2 ottobre 1854. Dopo un breve dialogo, mostrata l'intenzione di diventare sacerdote se avesse avuto la possibilit\u00e0 di studiare, don Bosco decise di farne un suo allievo nell'oratorio di Valdocco, a Torino.\nSi distinse per l'assiduit\u00e0 ai sacramenti della Penitenza e dell'Eucaristia e per la devozione all'Immacolata Concezione (il cui dogma era stato proclamato da papa Pio IX nel 1854). Nell'estate del 1856 scoppi\u00f2 un'epidemia di colera e don Bosco radun\u00f2 quarantaquattro giovani per soccorrere gli ammalati. Domenico, come gli altri volontari di don Bosco, non riport\u00f2, come promesso dal santo, alcun danno. Successivamente la sua salute cagionevole cedette alla tubercolosi e mor\u00ec, non ancora quindicenne, il 9 marzo 1857.\n\"I segreti della santit\u00e0\".\nQuando San Giovanni Bosco disse ai ragazzi della sua parrocchia di scrivere su un bigliettino quello che volevano, Domenico Savio scrisse: \"Mi aiuti a farmi santo\".\nIl sacerdote gli rispose con i cosiddetti \"segreti della santit\u00e0\":\nI propositi della prima comunione.\nA sette anni ricevette la Prima Comunione, per la quale scrisse alcune righe nelle quali riassumeva il suo progetto di vita:\nIl culto.\nDon Bosco ne scrisse la \"Vita\" e nel 1933 la Santa Sede ne riconobbe le virt\u00f9 eroiche.\n\u00c8 stato proclamato beato il 5 marzo 1950 da Pio XII, che lo ha poi canonizzato il 12 giugno 1954.\nLa memoria liturgica \u00e8 il 9 marzo: cadendo questo giorno nel periodo di quaresima, la Famiglia Salesiana e le diocesi della Regione Pastorale Piemontese hanno spostato la celebrazione al 6 maggio.\nMolte sono le chiese nel mondo dedicate al santo, delle quali una sola \u00e8 basilica: si trova a Lecce. Altre chiese in Italia si trovano ad Asti, Torino, Druento (TO), Milano (nella zona di Turro/Gorla), Bologna, Terracina (LT), Scordia (CT), Mazzarino (CL), Gela (CL), Vittoria (RG), Nuoro (la chiesa dell'opera salesiana della citt\u00e0). \u00c8 contitolare della chiesa dei Santi Castelnovesi in Castelnuovo Don Bosco (AT).\nPatronati.\nSan Domenico Savio \u00e8 contitolare della parrocchia di Mondonio, ora Mondonio San Domenico Savio, frazione del comune di Castelnuovo Don Bosco.\n\u00c8 patrono dei \"pueri cantores\", dei ministranti e delle gestanti.\nLa protezione delle gestanti.\nSan Domenico Savio viene invocato come protettore delle gestanti, in particolare nel caso di gravidanze a rischio. Al collo della futura mamma viene talvolta appeso con un nastro un \"abitino\", ovvero un'immagine del santo racchiusa da una piccola quantit\u00e0 di tessuto. Un'altra forma di devozione legata alla gravidanza \u00e8 quella di portare in qualcuno dei luoghi di devozione del santo (cappella del santuario di Maria Ausiliatrice che ospita le spoglie di san Domenico Savio, cappella della basilica di Don Bosco e altri luoghi) il fiocco con il nome del neonato o della neonata in ringraziamento per la felice conclusione della gravidanza.\nI miracoli per la beatificazione.\nAll'epoca erano necessari due miracoli per la beatificazione: nel caso di Domenico Savio la Chiesa cattolica ha ritenuto miracolose le guarigioni di Maria Consuelo Adelantado Moragas e Albano Sabatino.\nIl 1\u00ba marzo 1936, a Barcellona, la sedicenne Maria Consuelo Adelantado Morgas, allieva dell'oratorio delle figlie di Maria Ausiliatrice, giocando a palla cadde in malo modo, infortunandosi gravemente al braccio sinistro. Si rivolse inizialmente a un praticone, suo parente, che peggior\u00f2 la situazione. Interpellato successivamente un medico, il dottor Pamarola, fu sottoposta a una radiografia, che evidenzi\u00f2 una duplice frattura del gomito con dislocazione di frammenti ossei e ulcerazione dei tessuti.\nIl 22 marzo la giovane raccont\u00f2 di aver visto in sogno il cardinale Giovanni Cagliero \u2013 un quadro del quale era esposto nell'oratorio delle suore \u2013 che la invitava a recitare una novena a Domenico Savio, promettendole la guarigione del braccio nella giornata del venerd\u00ec successivo. Il 23 marzo la ragazza, inizialmente scettica essendo cresciuta in una famiglia lontana dalla religione, spinta dalla sofferenza inizi\u00f2 la novena: alle quattro di notte dell'atteso venerd\u00ec, improvvisamente non prov\u00f2 pi\u00f9 alcun dolore e si accorse che il braccio era sgonfio, privo di ulcerazioni, e poteva usarlo normalmente.\nIl processo canonico conferm\u00f2 l'improvvisa e completa guarigione, scientificamente inspiegabile, che papa Pio XII dichiar\u00f2 miracolosa l'11 dicembre 1949, insieme a quella di Albano Sabatino, un bambino di sette anni di Siano, in provincia di Salerno, guarito in modo improvviso, completo e duraturo da una gravissima setticemia con broncopolmonite bilaterale, accompagnata da nefrite acuta emorragica e meningite settica, la cui guarigione era stata attribuita all'intercessione di Domenico Savio.\nI miracoli per la canonizzazione.\nAll'epoca erano necessari due miracoli anche per la canonizzazione. I miracoli che portarono il beato Domenico Savio alla santificazione furono sanciti dal decreto promulgato il 4 maggio 1954, firmato Caietanus Card. Cicognani, S.R.C. Praefectus, che riporta: \"[\u2026] \"Rev.mi Cardinales, Officiales Praelati Patresque Consultores suam quisque affirmativam protulit sententiam, quam Beatissimus Pater attente auscultavit ratamque habuit. quare edixit: Constare de istantanea perfettaque sanatione cum Mariae Gianfreda Poercelli ab anhaemia acuta ob intraperitonealem haemorrhagian, tum Antoniae Micelli Miglietta a sinusite maxellari purulenta chronica riacutizzata dextera\"\".\nLa canonizzazione, celebrata da papa Pio XII, avvenne il 12 giugno 1954, e fu riportata dall'Osservatore Romano n. 136 del 13 giugno 1954, che cos\u00ec scrisse a pagina 3: \"\u2026Lo stendardo di Domenico Savio lo rappresenta da una parte genuflesso dinanzi alla Vergine; dall'altra mentre conferma dinanzi a San Giovanni Bosco i suoi propositi di vivere santamente. Ed ecco i due miracoli riconosciuti per la Canonizzazione: il primo \u00e8 avvenuto nella persona della signora Maria Porcelli Gianfreda, guarita istantaneamente da mortale anemia, conseguente a gravissima emorragia interna; il secondo \u00e8 avvenuto nella persona della signora Antonia Micelli Miglietta, residente a Lecce, risanata da sinusite mascellare purulenta riacutizzata ed aggravata dalla presenza di una massa di concrezioni occludenti la fossa nasale destra.\""}
{"id": "493263", "revid": "768068", "url": "https://it.wikipedia.org/wiki?curid=493263", "title": "Fricativa postalveolare sorda", "text": "La fricativa postalveolare sorda \u00e8 una consonante fricativa molto frequente in numerose lingue, che in base all'alfabeto fonetico internazionale \u00e8 rappresentato col simbolo .\nNella lingua italiana, tale fono \u00e8 un fonema, e la sua resa ortografica \u00e8 il digramma quando \u00e8 seguito dalle vocali /e/ ed /i/ (ossia come nella parola \"pesce\"); il trigramma davanti ad altre vocali (ad esempio in \"asciutto\"); se intervocalico, esso \u00e8 sempre geminato.\nCaratteristiche.\nLa fricativa postalveolare sorda presenta le seguenti caratteristiche:\nAltre lingue.\nCatalano.\nIn catalano, corrisponde al grafema all'inizio di una parola, o fra una consonante e una vocale; al grafema in posizione intervocalica:\nLombardo.\nNella lingua lombarda, tale fono \u00e8 presente in parole come insc\u00ed []\nNapoletano.\nNel napoletano, si trova in parole come\nCroato e lingue slave.\nIn croato, come in molte lingue slave, corrisponde al grafema :\nFrancese.\nIn francese, corrisponde al digramma :\nGaliziano.\nIn galiziano, corrisponde al grafema :\nInglese.\nIn inglese, corrisponde frequentemente al digramma :\nLa fricativa postalveolare sorda compare anche in altre posizioni e/o combinazioni di lettere: \"pressure\" \"pressione\", \"ancient\" \"antico\", \"information\" \"informazione\", \"sure\" \"sicuro\".\nPortoghese.\nIn portoghese, il principale grafema corrispondente \u00e8 seguito da consonante sorda o in posizione finale:\nPu\u00f2 anche corrispondere per\u00f2 al digramma , al grafema o al grafema in posizione finale:\nRomeno.\nIn romeno, corrisponde al grafema :\nRusso.\nIn russo, \u00e8 reso coi grafemi (breve) e (prolungato) (romanizzati rispettivamente in \"\u0161\" e \"\u0161\u010d\" secondo la traslitterazione scientifica, \"sh\" e \"shch\" secondo la traslitterazione anglosassone):\nTurco.\nIn lingua turca, corrisponde al grafema .\nTedesco.\nIn tedesco, corrisponde al trigramma :\nLo stesso suono corrisponde alla s nei digrammi e :\nUngherese.\nIn ungherese, corrisponde al grafema :\nMaltese.\nIn maltese tale fono \u00e8 rappresentato dalla lettera :\nArabo.\nIn lingua araba il fono \u00e8 espresso con la lettera .\nGreco.\nIl greco antico non possedeva questo suono e quindi nemmeno il grafema; tuttavia, quando l'alfabeto greco fu applicato alla lingua battriana, che possedeva tale suono, fu necessario assegnargli un grafema, la lettera \u03f8, \"sho\". Nemmeno il greco moderno possiede questo suono e, all'occorrenza, \u00e8 trascritto con sigma."}
{"id": "493264", "revid": "1480390", "url": "https://it.wikipedia.org/wiki?curid=493264", "title": "Plettenberg Bay", "text": "Plettenberg Bay (in afrikaans Plettenbergbaai) \u00e8 una cittadina del Sudafrica, situata nella Provincia del Capo Occidentale, lungo la Garden Route, a circa met\u00e0 strada fra Knysna e il Parco nazionale Tsitsikamma. Collocata su una baia dalla rinomata bellezza, la cittadina fu battezzata \"Bahia Formosa\" dai primi esploratori portoghesi.\nStoria.\nMesolitico.\nLe caverne di Nelson's Bay e di Matjes River conservano le testimonianze di una presenza umana, per oltre 100.000 anni, nel Mesolitico. In seguito la zona fu abitata dai Khoisan; probabilmente appartenevano a questa etnia gli indigeni che commerciarono con i portoghesi del naufragio della San Gonzales. Nelle caverne si scava ancora alla ricerca di reperti; sono stati rinvenuti strumenti e ornamenti.\nStoria recente.\nI primi a tracciare una mappa furono gli esploratori portoghesi, da Bartolomeu Dias (1487) in poi. Novant'anni dopo, Manuel da Perestrello battezz\u00f2 la baia \"Bahia Formosa\". I primi europei a insediarsi nell'area furono 100 uomini sopravvissuti al naufragio della San Gonzales, nel 1630. Nel 1763 giunsero i primi veri e propri coloni, allevatori e pionieri provenienti dalla Colonia del Capo.\nNel 1771 fu eretto un segnale di navigazione in legno \"stinkwood\" a Beacon Island. L'originale era un blocco quadrato di legno che riportava l'iscrizione della longitudine e latitudine di Plettenberg Bay, per consentire ai naviganti di regolare i propri cronometri. Il segnale in legno fu sostituito da uno in pietra nel 1881, per volere del Capitano Sewell.\nNel 1776 fu costruita nella baia una caserma della VOC. In seguito, la caserma divenne una parrocchia, per poi trasformarsi in edificio privato.\nNel 1787 Johann Jerling e la VOC edificarono un capannone di legno; i suoi resti sono oggi un monumento nazionale.\nEconomia.\nTurismo.\nPlettenberg Bay \u00e8 oggi uno dei principali poli turistici lungo la popolare Garden Route. La baia gode di un clima mediterraneo estremamente mite, e si trova nei pressi di una decina di riserve e parchi naturali (tra cui la riserva Robberg Peninsula e il parco Tsitsikamma) e di due fiumi (il Plett's River e lo Storms River); nella zona si praticano molte attivit\u00e0 sportive, incluso uno dei pi\u00f9 alti bungee jumping del mondo (216 m) sul Bloukrans River. Come altre baie della costa meridionale del Sudafrica, la baia ospita da luglio a dicembre le balene australi. Nei pressi di Plettenberg si trova anche il famoso santuario naturale di Monkeyland, dove vengono ospitati primati di tutte le specie.\nMolto suggestivo \u00e8 anche il programma di protezione degli animali che si svolge lungo tutta la costa. Il progetto si occupa della salvaguardia e la riabilitazione delle scimmie."}
{"id": "493268", "revid": "1305772", "url": "https://it.wikipedia.org/wiki?curid=493268", "title": "Songs of Love and Hate", "text": "Songs of Love and Hate \u00e8 il terzo album discografico del cantautore canadese Leonard Cohen, pubblicato dalla casa discografica Columbia Records nel marzo del 1971.\nIl disco.\nIl disco, la cui copertina raffigura Cohen fotografato da Jacotte Chollet, \u00e8 stato registrato nello \"Studio A\" di Nashville, con i tecnici del suono Neil Wilburn, Ed Hudson, e nei \"Trident Studios\" di Londra con il tecnico del suono Robin Cable. Gi\u00e0 il titolo dell'album \u00e8 descrittivo e indica le linee chiave dei testi dell'album, dove v'\u00e8 un linguaggio emotivo e personale. La canzone \"Famous Blue Raincoat\" termina con la sua \"firma\" \"Sincerely, L. Cohen\", \u00e8 stata tradotta in italiano da Sergio Bardotti e Fabrizio De Andr\u00e9 e incisa da Ornella Vanoni.\nUn altro brano dell'album, \"Joan of Arc\", \u00e8 stato tradotto con il titolo \"Giovanna d'Arco\" sempre da De Andr\u00e9 e pubblicato su 45 giri, stavolta interpretato dallo stesso De Andr\u00e9, insieme a un altro celebre brano di Cohen (\"Suzanne/Giovanna d'Arco\" del 1972), e poi inserito nell'album \"Canzoni\" del 1974. Il brano iniziale \"Avalanche\" \u00e8 stato reinterpretato da Nick Cave e pubblicato come brano d'apertura del suo primo disco con i Bad Seeds, \"From Her to Eternity\".\nClassifica.\nAlbum"}
{"id": "493271", "revid": "767487", "url": "https://it.wikipedia.org/wiki?curid=493271", "title": "Warren Cuccurullo", "text": "Biografia.\nLa famiglia era originaria di Nocera Inferiore, il nome \"Warren\" deriva da quello del nonno, Guerino.\nInizia a suonare la chitarra a nove anni e viene lanciato come musicista da Frank Zappa. Nel 1981, con il batterista Terry Bozzio fonda il gruppo Missing Persons, ricordato per il brano \"Destination Unknown\". Nel 1986 inizia la sua collaborazione con i Duran Duran, di cui \u00e8 membro ufficiale dal 1989 al 2001. Pur distaccandosi nettamente dall'ambiente musicale legato a Zappa, riesce ad ottenere consensi sia di pubblico che di critica.\nCuccurullo si \u00e8 distinto anche per originali quanto bizzarre passioni: culturismo, gastronomia/imprenditoria (possiede un ristorante a Santa Monica, al 3009 di Main Street, chiamato \"Via Veneto\", in omaggio alle origini italiane), mondo della pornografia ed esibizionismo. Conosciuto anche per essere assai spregiudicato nelle interviste, nel 2000 ha persino accettato di posare nudo per una rivista gay brasiliana, \"G Magazine\", e le sue foto sono diventate oggetto di scambio sul web, tanto da indurlo a fondare un proprio sito personale."}
{"id": "493274", "revid": "1305772", "url": "https://it.wikipedia.org/wiki?curid=493274", "title": "ZuccheroFilatoNero", "text": "ZuccheroFilatoNero \u00e8 l'unico album che Mauro Repetto ha pubblicato da solista, dopo aver abbandonato gli 883. Il singolo di lancio \u00e8 stato \"Baciami qui\", per il quale \u00e8 stato realizzato anche un video.\nDopo aver invano tentato di produrre un film negli USA, torna in Italia e assieme a Claudio Cecchetto realizza questo disco.\nNel disco compare anche la voce di Francesca Tour\u00e9 (futura cantante dei Delta V), la chitarra di Michele Chieppi, autore della musica di quattro dei dodici brani del disco e altri musicisti con cui aveva collaborato con gli 883.\nLa musica \u00e8 stata eseguita, arrangiata e scritta da St.Martin Bertrand con l'assistenza di Jeff Alexander, meglio conosciuto ai pi\u00f9 come Jahlex Dant\u00e9.\nL'album \u00e8 sperimentale e passa dal rock al rap fino al funk.\nL'album si riveler\u00e0 un flop vendendo solamente 23.000 copie."}
{"id": "493278", "revid": "287204", "url": "https://it.wikipedia.org/wiki?curid=493278", "title": "Dongxiang", "text": "I Dongxiang (o anche Sarta o Santa; cinese semplificato: \u4e1c\u4e61\u65cf; cinese tradizionale: \u6771\u9109\u65cf; Pinyin: D\u014dngxi\u0101ngz\u00fa) sono un gruppo etnico facente parte dei 56 gruppi etnici riconosciuti ufficialmente dalla Repubblica popolare cinese. Molti Dongxiang vivono nella Prefettura Autonoma di Linxia Hui e nell'area della provincia di Gansu, in Cina, mentre si possono trovare altri gruppi nella Regione Autonoma di Xinjiang Uyghur, nella provincia di Qinghai e nella Regione Autonoma di Ningsia. Secondo il censimento del 2010, la popolazione arriva a 621.500 persone.\nI Dongxiang sono strettamente correlati ai Mongoli. Si ipotizza che il distacco tra le due etnie sia avvenuto nel XIII secolo, quando i Dongxiang si convertirono al sunnismo. Uno dei loro appellativi, \"Sarta\" \u00e8 un termine che \u00e8 formalmente usato nelle regioni centrali dell'Asia per riferirsi ai commercianti arabi.\nI Dongxiang parlano una propria lingua, appartenente alla famiglia linguistica mongola. Hanno una ricca tradizione di letteratura orale ma non hanno un proprio sistema di scrittura. Il governo cinese riporta che questa etnia \u00e8 una delle pi\u00f9 povere e meno istruite tra tutte le minoranze, con una percentuale di Dongxiang che hanno fatto almeno un anno di scuola molto bassa. Questo \u00e8 dovuto soprattutto alla mancanza di un linguaggio scritto che possa rappresentarne l'idioma.\nNel 2004 la Ford Foundation, fondazione statunitense dedita alle opere caritatevoli e culturali a vantaggio delle minoranze etniche pi\u00f9 povere, ha provveduto ad un progetto per promuovere un'istruzione scolastica bilingue (in Dongxiang e in cinese Mandarino) per la minoranza Dongxiang, nella speranza di ridurre il gap culturale con il resto della popolazione. Il progetto \u00e8 andato avanti con la pubblicazione di un dizionario Dongxiang-Cinese distribuito poi nelle scuole delle zone abitate dai Dongxiang."}
{"id": "493281", "revid": "287204", "url": "https://it.wikipedia.org/wiki?curid=493281", "title": "Sportiva Sturla", "text": "La Sportiva Sturla \u00e8 una societ\u00e0 sportiva di nuoto e pallanuoto dell'omonimo quartiere di Genova, in cui dal 1973 gestisce l'impianto sociale di via 5 maggio. Alla sua fondazione nel 1920 ha promosso nuoto, pallanuoto, ciclismo e calcio, dedicandosi negli anni successivi solamente agli sport acquatici. \nIl belvedere costituito dalla terrazza sovrastante l'impianto \u00e8 dedicato all'attrice, nonch\u00e9 atleta della societ\u00e0 di importanza nazionale, Lina Volonghi, ricordata anche da una targa che ne riporta la biografia. Un'altra targa, collocata in occasione del 73\u00ba Miglio\nMarino di Sturla l'11 Settembre 2016, riporta un sonetto in dialetto genovese dedicato alla costruzione dell'impianto: \"A pisc\u00ecnn-a de Sturla\" di Bruno Micossi, portiere della squadra di pallanuoto negli anni Trenta e Quaranta e premiato poeta dialettale.\nSettore nuoto.\nLa Sportiva Sturla partecipa ai Campionati regionali e nazionali di nuoto organizzati dalla Federazione Italiana Nuoto nelle categorie Esordienti, Ragazzi, Juniores e Assoluti, e a trofei e manifestazioni in Italia e in Europa.\nSettore nuoto master.\nIl nuoto master prese l'avvio nel 1974 proprio da manifestazioni organizzate dalla societ\u00e0.\nSettore nuoto per salvamento.\nDal 2009 la societ\u00e0 \u00e8 attiva nel nuoto per salvamento, conseguendo risultati di livello nazionale e internazionale, sia nel settore giovanile che assoluto.\nSettore pallanuoto.\nLa prima squadra della Sportiva Sturla milita nel Campionato nazionale di A2. Con le squadre giovanili partecipa a tutti i Campionati nazionali federali.\nManifestazioni.\nLa societ\u00e0 organizza le seguenti manifestazioni:"}
{"id": "493292", "revid": "1543377", "url": "https://it.wikipedia.org/wiki?curid=493292", "title": "Coppa re Fahd 1992", "text": "La Coppa re Fahd 1992 (in arabo: \u0643\u0623\u0633 \u0627\u0644\u0645\u0644\u0643 \u0641\u0647\u062f 1992, kas almalik fahd 1992) fu un torneo internazionale di calcio, successivamente noto come prima edizione del torneo intitolato all'allora re Fahd dell'Arabia Saudita e \"a posteriori\" ufficializzato quale prima edizione assoluta del torneo poi noto come FIFA Confederations Cup.\nOrganizzato dalla federazione calcistica saudita come torneo a inviti, si tenne a Riad dal 15 al 20 ottobre 1992.\nIl titolo fu vinto dall' che nella gara finale batt\u00e9 3-1 la squadra di casa dell'.\nFormula.\nIl torneo prevedeva una formula ad eliminazione molto semplice, composta da due semifinali e da due finali.\nFu l'unica Confederations Cup a non prevedere una fase a gironi preliminare."}
{"id": "493293", "revid": "547034", "url": "https://it.wikipedia.org/wiki?curid=493293", "title": "Vivica A. Fox", "text": "Biografia.\nVivica Anjanetta Fox nasce il 30 luglio 1964 a South Bend, nell'Indiana, figlia di Everlyena, tecnica farmaceutica, e di William Fox, dirigente di una scuola privata. I suoi genitori, di lontane discendenze afroamericane e nativo americane, si sono trasferiti nella zona di Indianapolis subito dopo la sua nascita. Frequenta la locale Arlington High School, dove si diplomer\u00e0 nel 1982, per poi laurearsi in scienze sociali al Golden West College di Huntington Beach, in California. \nNel 1988, la Fox si trasferisce in California per diventare un'attrice, prima di soap opera come \"Generations\", \"Il tempo della nostra vita\" e \"Febbre d'amore\". Uno dei suoi primi ruoli la vide come la figlia della stilista Patti LaBelle, Charisse Chamberlain, nella serie TV della NBC, \"Out All Night\". Ha interpretato la sorella di Jazz nel telefilm \"Willy, il principe di Bel-Air\". Ha il suo primo ruolo importante come la ragazza di Will Smith nel film \"Independence Day\". Dopo questo film, partecip\u00f2 a numerosi altri film ed ebbe una critica positiva per il suo ruolo nel film del 1997 \"I sapori della vita\", che le fece raccogliere le nomination negli MTV Movie Award e nei NAACP Image Award.\n\u00c8 apparsa in due puntate della terza stagione della serie televisiva \"Alias\" nel ruolo di Toni Cummings, un'esperta progettista di sistemi di sicurezza altamente sofisticati. Fox ha recitato anche in \"Giovani diavoli\", \"Why Do Fools Fall In Love\", \"Killing Mrs. Tingle\", \"Un gioco per due\" e \"Juwanna Mann\", prima di interpretare il ruolo dell'assassina Vernita Green nel film del 2003 di Quentin Tarantino \"\". Fox ha anche tentato la carriera di doppiatrice, prestando la sua voce per i cartoni animati \"Ozzy &amp; Drix\" e \"Kim Possible\".\nNel 2004 Fox apparve in un episodio di \"Punk'd\". \u00c8 apparsa nell'episodio \"La zia Kelly\" della serie televisiva \"Tutto in famiglia\" con Damon Wayans. La relazione della Fox con il rapper 50 Cent fa in modo che venga citata nella canzone di Missy Elliott \"I'm Really Hot\", dallo stesso 50 Cent in \"In My Car\"e in \"Do You Think About Me\", e da The Game in \"Dreams\". Inoltre Vivica A. Fox ha partecipato all'edizione limitata del disco di Lil Jon &amp; the East Side Boyz \"Crunk Juice\". La Fox \u00e8 stata protagonista della serie drammatica \"Missing\" su Lifetime Television Network, insieme a Caterina Scorsone e Mark Consuelos. La Fox \u00e8 anche co-produttrice della serie.\nVita privata.\nAlta 1,70 m, il 19 dicembre 1998 ha sposato il cantante Christopher Harvest, detto \"Sixx-Nine\", e la coppia ha divorziato il 27 giugno 2002. Successivamente, la Fox ha frequentato nel 2003 il rapper 50 Cent, per poi fidanzarsi con il promoter di locali Omar \"Slim\" White fino al novembre 2011, dopo dieci mesi di relazione. L'attrice risiede a Los Angeles e non ha avuto figli.\nDoppiatrici italiane.\nNelle versioni in italiano dei suoi film, \u00e8 stata doppiata da:\nCome doppiatrice \u00e8 sostituita da:"}
{"id": "493297", "revid": "767487", "url": "https://it.wikipedia.org/wiki?curid=493297", "title": "Redemptor Hominis", "text": "Redemptor Hominis (in italiano Il Redentore dell'uomo) \u00e8 la prima enciclica scritta da papa Giovanni Paolo II, pubblicata il 4 marzo 1979, a meno di cinque mesi dopo l'inizio del suo pontificato.\nIn essa, che costituisce quasi un manifesto del suo pontificato, egli indica come priorit\u00e0 l'analisi dei problemi dell'uomo contemporaneo; le soluzioni che essa propone vogliono partire da una profonda comprensione della persona umana alla luce della Rivelazione cristiana.\nContenuti.\nL'indice della \"Redemptor Hominis\" (RH) \u00e8 cos\u00ec strutturato:\nIntroduzione.\nL'enciclica esamina i maggiori problemi su cui il mondo si stava confrontando in quel periodo. Giovanni Paolo II inizi\u00f2 il suo pontificato durante una fase di crisi interna della Chiesa cattolica. Egli vi allude nell'introduzione, dichiarando comunque la sua convinzione che anche tante energie positive siano all'opera nella Chiesa, per cui \"questa nuova \u00abondata\u00bb della vita della Chiesa\" \u00e8 \"ben pi\u00f9 potente dei sintomi di dubbio, di crollo e di crisi\" (RH 5).\nLa \"Redemptor Hominis\" afferma che la soluzione a questi problemi pu\u00f2 essere trovata attraverso una comprensione pi\u00f9 profonda della persona, sia della persona umana, sia della persona di Cristo. Per fare questo, l'enciclica si rif\u00e0 ripetutamente alla corrente filosofica del personalismo, approccio caro al Papa anche nel resto del suo pontificato.\nL'enciclica inoltre vuole preparare la Chiesa all'arrivo imminente del terzo millennio, che viene chiamato dal Papa un \"nuovo Avvento della Chiesa\" (RH 1).\nL'umanit\u00e0 del mistero della redenzione.\nGiovanni Paolo II indica le dottrine fondamentali dell'incarnazione e della redenzione quali prove supreme dell'amore di Dio per l'umanit\u00e0:\nIn risposta a questo amore ogni uomo che voglia conoscere veramente se stesso, non importa quanto debole egli sia, deve avvicinarsi a Cristo:\nCritiche ai governi atei.\nSenza nominarlo esplicitamente, la \"Redemptor Hominis\" analizza il comunismo, sistema basato sull'ateismo, che \u00e8 stato vivo anche in Polonia, terra nativa del Papa; ateismo che \u00e8 stato \"programmato, organizzato e strutturato in un sistema politico\" (RH 11). A livello filosofico Giovanni Paolo II lo ritiene un sistema inumano. Citando Sant'Agostino d'Ippona (\"ci hai fatti per te, [Signore], e il nostro cuore non ha posa finch\u00e9 non riposa in te.\"), egli afferma che l'uomo ha un profondo e naturale bisogno di Dio (come \u00e8 dimostrato dall'anelito verso il trascendente presente in ogni religione) per completare a pieno la sua umanit\u00e0. Quindi, dichiara, i sistemi che, come il comunismo, negano questo essenziale aspetto dell'umana natura, sono fondamentalmente difettosi ed intrinsecamente incapaci di soddisfare i bisogni pi\u00f9 profondi dell'essere umano.\nQuesto concetto filosofico sar\u00e0 alla base di tutti gli interventi di Giovanni Paolo II nel criticare il comunismo sul campo politico.\nIn particolare egli denuncia l'opposizione dei governi alla libert\u00e0 religiosa come un attacco alla dignit\u00e0 propria dell'uomo:\nImpegno missionario e libert\u00e0 religiosa.\nPremonendo i suoi famosi viaggi intorno al mondo, Giovanni Paolo II insiste sul bisogno di portare il messaggio di Dio a \"tutte le culture, a tutte le concezioni ideologiche, a tutti gli uomini di buona volont\u00e0\" con il giusto \"atteggiamento missionario\". Questo atteggiamento, fa notare, deve cominciare con la giusta considerazione di ci\u00f2 che \u00abc'\u00e8 in ogni uomo\u00bb, ponendo di nuovo l'enfasi sul tema del personalismo. Continua dicendo che la corretta espressione dell'atteggiamento missionario non \u00e8 distruttiva, bens\u00ec inizia dal costruire su ci\u00f2 che gi\u00e0 c'\u00e8.\nGiovanni Paolo II usa questo concetto quale base di un altro tema centrale del suo pontificato: quello della libert\u00e0 religiosa. Partendo dalla dichiarazione del Concilio Vaticano II nel \"Dignitatis Humanae\" (Dichiarazione sulla Libert\u00e0 Religiosa), il papa insegna che ogni opera missionaria della Chiesa deve cominciare da \"una profonda stima per l'uomo, per il suo intelletto, la sua volont\u00e0, la sua coscienza e la sua libert\u00e0.\" Continua dicendo che la Chiesa cattolica \u00e8 la vera custode della libert\u00e0 umana. Al contempo ricorda il rispetto per le altre religioni da parte della Chiesa, redarguendo cos\u00ec, implicitamente, i governi comunisti che vietano la libert\u00e0 di culto.\nL'unione di Cristo con ogni persona.\nRiguardo ad un altro aspetto del tema personalista, Giovanni Paolo II scrive che non \u00e8 corretto parlare dell'unione di Cristo con l'uomo intendendola come un'unione impersonale di Cristo con l'Umanit\u00e0 intesa come un agglomerato uniforme: \"Non si tratta dell'uomo \u00abastratto\u00bb, ma reale, dell'uomo \u00abconcreto\u00bb, \u00abstorico\u00bb. Si tratta di \u00abciascun\u00bb uomo\"\nInvece, dice, Cristo raggiunge ogni uomo nella sua individualit\u00e0, cosicch\u00e9 ogni persona possa fare il proprio cammino e, dall'esperienza personale dell'amore di Cristo per lui in quanto individuo, possa derivarne la realizzazione delle proprie potenzialit\u00e0. Allo stesso modo, la missione della Chiesa sta nel raggiungere ogni uomo, singolarmente: \nLe paure dell'uomo.\nGiovanni Paolo II scrive che ci\u00f2 di cui l'uomo ha maggiormente paura \u00e8 il risultato delle sue stesse creazioni: il disastro ecologico conseguenza dello sfruttamento incondizionato delle risorse naturali e la paura causata dal crescente potere militare, che implica la minaccia della distruzione totale, \"una inimmaginabile autodistruzione, di fronte alla quale tutti i cataclismi e le catastrofi della storia, che noi conosciamo, sembrano impallidire.\"\nEgli mette in evidenza che, sebbene lo sviluppo tecnologico e materiale rappresenti un autentico segno della grandezza dell'uomo, esso suggerisce una domanda inquietante: questo progresso, il cui autore e fautore \u00e8 l'uomo, rende la vita umana sulla terra, in ogni suo aspetto, \u00abpi\u00f9 umana\u00bb? La rende pi\u00f9 \u00abdegna dell'uomo\u00bb? E ancora, la persona umana deve essere la misura di ci\u00f2 che \u00e8 buono e non \u00e8 fatta solo per produrre e accumulare. L'enciclica insegna che, anche se contrariamente alle sue intenzioni, ogni sistema puramente materialistico, che essenzialmente ignora la persona umana, condanna definitivamente l'uomo a essere uno schiavo del proprio prodotto.\nDenunciando il disequilibrio delle risorse economiche, un altro motivo ricorrente del suo pontificato, Giovanni Paolo II incita ad una maggiore attenzione ai problemi dei poveri. Ancora una volta, insiste sul fatto che la soluzione sta in una maggiore responsabilit\u00e0 morale costruita su una pi\u00f9 profonda comprensione della dignit\u00e0 della persona umana, come insegnato da Cristo stesso nella sua descrizione del Giudizio universale nel Vangelo secondo Matteo \nLa missione di insegnare della Chiesa.\nAnticipando un tema che sar\u00e0 sviluppato ampiamente nell'enciclica Veritatis Splendor (1993), Giovanni Paolo II ribadisce la responsabilit\u00e0 della Chiesa nella sua missione profetica di indicare ed insegnare al mondo la verit\u00e0. Egli ribadisce anche l'importanza della catechesi, che \u00e8 l'insegnamento della dottrina della fede, un cui punto culminante sar\u00e0 successivamente la promulgazione del Catechismo della Chiesa Cattolica.\nIl sacramento dell'Eucaristia e della Penitenza.\nL'enciclica, nella sua parte finale, ha una sezione dedicata all'Eucaristia, un altro tema che contraddistinse il pontificato di Giovanni Paolo II. Sottolineando che l'Eucaristia \"\u00e8 il centro e il vertice di tutta la vita sacramentale\" (RH 20), il pontefice richiama il consueto tema dell'unione personale con Cristo della persona, che entra cos\u00ec in un intimo contatto con Cristo stesso attraverso questo sacramento.\nEgli inoltre porta il tema del personalismo nel suo rispondere a una controversia del periodo post Concilio Vaticano II, relativo al sacramento della riconciliazione. In alcuni casi, tale sacramento era stato amministrato contemporaneamente a pi\u00f9 persone, senza la previa confessione individuale dei propri peccati. Giovanni Paolo II insiste contro questa pratica sacramentale perch\u00e9 l'incontro personale con Cristo che perdona \u00e8 diritto di ogni uomo, e viceversa:\nMaria.\nIniziando una consuetudine che sarebbe poi diventata una costante in tutte le sue encicliche, nell'ultima parte del documento Giovanni Paolo II si concentra sulla figura di Maria. In particolare, egli invita la Chiesa (intendendo tutti i membri della Chiesa, non solo la gerarchia) a prendere Maria come madre e modello per il nutrimento del mondo."}
{"id": "493299", "revid": "22475", "url": "https://it.wikipedia.org/wiki?curid=493299", "title": "Dalia nera", "text": ""}
{"id": "493300", "revid": "1305772", "url": "https://it.wikipedia.org/wiki?curid=493300", "title": "Specie del genere Silene", "text": "Specie del genere Silene:"}
{"id": "493303", "revid": "290948", "url": "https://it.wikipedia.org/wiki?curid=493303", "title": "Campo di infiammabilit\u00e0", "text": ""}
{"id": "493306", "revid": "486946", "url": "https://it.wikipedia.org/wiki?curid=493306", "title": "Viaggi pastorali di Benedetto XVI", "text": ""}
{"id": "493308", "revid": "116537712", "url": "https://it.wikipedia.org/wiki?curid=493308", "title": "Volley ecuadoriano", "text": "Il Volley Ecuatoriano o Ecuavolley \u00e8 un particolare tipo di pallavolo in versione sudamericana praticato dai primi anni sessanta in Ecuador, paese da cui ha preso il nome, e nei paesi in cui vivono comunit\u00e0 ecuadoriane.\nTornei dimostrativi di questo sport vengono effettuati anche in Italia, in particolare in chiave di integrazione delle comunit\u00e0 di paesi centro e sud americani presenti in diverse citt\u00e0 (a Genova \u00e8 stato introdotto in via sperimentale anche all'interno del carcere circondariale di Marassi come strumento di svago e di recupero dei detenuti).\nCaratteristiche.\nViene giocato fra due squadre composte da tre giocatori, su un campo da gioco regolamentare ma con un pallone pi\u00f9 pesante (n.5). La rete \u00e8 posta a 280\u00a0cm di altezza, 40\u00a0cm in pi\u00f9 rispetto a quella del volley tradizionale.\nIn considerazione del puro spirito sportivo con cui viene praticato, \u00e8 riconosciuta una grande tolleranza circa la \"pulizia\" del tocco di palla.\nL'assegnazione dei punti avviene solo dopo il cambio palla.\nDa coloro che lo praticano viene definito uno sport meno agonistico e duro rispetto al volley, semplice da praticare specialmente in virt\u00f9 della quasi totale assenza di schiacciate, rese difficoltose dalla rete posta pi\u00f9 in alto, e dalla maggiore facilit\u00e0 di effettuare un \"bagher\" da parte della squadra che difende.\nPromozione del volley ecuadoriano nel mondo.\n\u00c8 attiva una forma di partenariato presieduta dal professor Henry Ra\u00f9l Soria Valencia e sostenuta dal Consolato dell'Ecuador, dal CONI, dalla Provincia e dal Comune di Genova, dall'ENDAS e dall'Universidad Cattolica de Loja del Ecuador."}
{"id": "493309", "revid": "7", "url": "https://it.wikipedia.org/wiki?curid=493309", "title": "Ecuavolley", "text": ""}
{"id": "493316", "revid": "547034", "url": "https://it.wikipedia.org/wiki?curid=493316", "title": "Antoniazzo Romano", "text": "Biografia.\nFu uno dei pittori principali della scuola romana del Rinascimento.\nEsegu\u00ec - probabilmente tra il 1464 e il 1465 - con la sua bottega la decorazione ad affresco della cappella Bessarione nella Basilica dei Santi Apostoli, a Roma. La sua prima opera conosciuta \u00e8 la \"\" conservata al Museo civico di Rieti (1464), seguita dal trittico conservato nella chiesa di San Francesco a Subiaco (1467).\nAl 1468 si data il ciclo di affreschi sulla vita di Santa Francesca Romana nel monastero delle Oblate di Tor de' Specchi.\nIl periodo pi\u00f9 proficuo e noto del suo lavoro si ha tra il 1475 e il 1490 soprattutto a Roma: \u00e8 del 1475 circa la Madonna di papa Leone I (conservata oggi a Dublino, National Gallery).\nNello stesso anno Antoniazzo oper\u00f2 anche in Vaticano con Domenico Ghirlandaio e poi con Melozzo da Forl\u00ec, mentre nel 1480-1482 lavorava con il Perugino nella Cappella Sistina. Del 1476 \u00e8 il trittico \"Madonna con il Bambino tra i santi Pietro e Paolo e il conte Onorato II Caetani\", realizzato per la cattedrale di S. Pietro Apostolo a Fondi, nel Regno di Napoli (Pesiri); il rapporto con il ramo napoletano della famiglia Caetani si concret\u00f2 anche nella tavola della \"Madonna con il Bambino tra i santi Stefano e Lucia\", ora nel Museo diocesano di Capua, commissionatagli dall'arcivescovo capuano Giordano Caetani intorno al 1492 per la sua cappella nel duomo di quella citt\u00e0.\nRecentemente attribuito ad Antoniazzo \u00e8 il ciclo con le \"Storie dell'invenzione della vera croce\" (fine XV secolo) che decora la calotta absidale della basilica di Santa Croce in Gerusalemme, a Roma, opera a lungo attribuita al Pinturicchio.\nAltra notevole prova di Antoniazzo \u00e8 l'affresco con il \"Trionfo di Gentile Orsini\", ammirabile nel Castello di Bracciano.\nIntorno al 1483 si data il ciclo di affreschi nel presbiterio della chiesa di San Giovanni Evangelista a Tivoli, che \"rappresenta uno dei capisaldi fondamentali per la storia della pittura del Rinascimento nel Lazio\" (Paolucci).\nImportanti furono i contatti avuti con pittori di Viterbo (probabili con Lorenzo da Viterbo e Antonio del Massaro da Viterbo, detto il Pastura) e dell'Alto Lazio. \nInfatti la penultima opera datata \u00e8 la pala di Santa Maria del Prato a Campagnano di Roma (1497), di cui si conserva solo il frammento oggi al Museo civico di Viterbo, mentre l'ultima datata \u00e8 la tavola con l\"'Annunciazione e il cardinale Torquemada\" nella basilica romana di Santa Maria sopra Minerva (1500)."}
{"id": "493318", "revid": "46931", "url": "https://it.wikipedia.org/wiki?curid=493318", "title": "Popolo nomade", "text": ""}
{"id": "493320", "revid": "1745361", "url": "https://it.wikipedia.org/wiki?curid=493320", "title": "Evenchi", "text": "Gli Evenchi o \u0116venki (russo \u042d\u0432\u0435\u043d\u043a\u0438), in italiano chiamati Tungusi almeno fino al 1945, sono un popolo nomade della Siberia e fanno parte dei 56 gruppi etnici riconosciuti ufficialmente dalla Repubblica popolare cinese.\nGli evenchi della Russia.\nAlla fine del XVII secolo, in Russia, gli evenchi erano conosciuti anche come \"Tungus\", termine acquisito dagli jacuti e dai tatari siberiani (nella lingua jacuta si trasforma in \"Tongus\"). Nel corso dei secoli, poi, gli evenchi si sono auto-assegnati diversi nomi, tra i quali eveni, poi evenchi. Quest'ultimo divenne, infine, il nome ufficiale nel 1931. Alcuni sotto-gruppi si denominano \"Orochen\" (letteralmente: \"abitante del fiume Oro\"), \"Orochon\" (\"allevatore di renne\"), \"Ile\" (\"essere umano\"), ecc. Per altre trib\u00f9 sono stati usati nomi di localit\u00e0, come \"manjagir\", \"birachen\", \"solon\", ecc. Molti di questi nomi sono poi stati erroneamente considerati gruppi etnici distinti. Tra tutti questi gruppi, per\u00f2, solo gli eveni e i lamuti possono essere considerati etnie differenti.\nGli evenchi abitano un vasto territorio delle taighe siberiane, dal fiume Ob' ad ovest fino al mare di Ochotsk, ad est, e dall'Oceano Artico a nord fino alla Manciuria a sud. L'area totale equivale a circa 2\u00a0500\u00a0000\u00a0km\u00b2. In tutto il territorio russo, sono solo i russi ad abitare una zona altrettanto vasta. Secondo le strutture amministrative russe, tra l'altro, gli evenchi vivono nelle regioni di Tjumen' e Tomsk, nel territorio di Krasnojarsk, e nelle regioni di Irkutsk, \u010cita, Amur, Buriazia e Jacuzia. Fino al 2005 esisteva in Russia un Circondario degli Evenchi, poi integrato nel territorio di Krasnojarsk, che nel 2002 ospitava 3 802 Evenchi.\nAntropologicamente, gli evenchi appartengono al gruppo paleo-Siberiano del tipo mongolico, originato dall'antico popolo Paleo-siberiano della zona che va dal fiume Enisej al mare di Ochotsk.\nLa lingua degli evenchi \u00e8 la pi\u00f9 diffusa tra il gruppo delle lingue manci\u00f9-tunguse, un ceppo che include anche l'evenco e il negidal.\nGli evenchi della Cina.\nCi sono circa 26.000 evenchi in Cina (i solon, i tungusi, gli ainak, i nakagyr e gli orochon), dei quali 23.000 vivono nella regione di Hulunbuir, nel nord della Mongolia Interna (citt\u00e0 di Hailar).\nReligione.\nSebbene molti evenchi siano fedeli al lamaismo (che \u00e8 una delle principali forme di Buddhismo Mah\u0101y\u0101na), gli evenchi di Cina e Russia sono ufficialmente un popolo cristiano ortodosso. Insieme ad altre poche etnie asiatiche, sono una delle poche minoranze a praticare questa religione, che hanno adottato volontariamente attraverso i contatti con i Russi che si espandevano a ovest."}
{"id": "493321", "revid": "46931", "url": "https://it.wikipedia.org/wiki?curid=493321", "title": "Evenk", "text": ""}
{"id": "493327", "revid": "484362", "url": "https://it.wikipedia.org/wiki?curid=493327", "title": "Scorpioide", "text": "In botanica si definisce scorpioide un tipo di infiorescenza in cui i fiori si trovano lungo lo stelo fiorale ma hanno diversa maturazione. Maturando infatti prima i fiori pi\u00f9 lontani dalla cima dello stelo e pi\u00f9 tardi quelli via via sempre pi\u00f9 vicini alla cima, l'infiorescenza scorpioide assume un andamento curvo come la coda di uno scorpione (essendo pi\u00f9 pesanti i fiori immaturi) ma non sempre succede."}
{"id": "493328", "revid": "287204", "url": "https://it.wikipedia.org/wiki?curid=493328", "title": "Artiglieria costiera", "text": "Lartiglieria costiera o artiglieria da costa comprende le artiglierie utilizzate per difendere un tratto di costa dagli attacchi provenienti da navi nemiche.\nL'artiglieria costiera si \u00e8 particolarmente sviluppata dal XVII al XIX secolo; nel corso del XX secolo ha perso progressivamente di importanza, quando le corazzate hanno perso il loro ruolo di \"capital ship\" a favore delle portaerei. Nel 2009 l'artiglieria costiera non ha pi\u00f9 nessun ruolo, anche se in Gran Bretagna, a Dover e Portsmouth vengono mantenuti in totale 12 cannoni attivi.\nL'artiglieria costiera nel Regno d'Italia.\nL'artiglieria da costa fu costituita come specialit\u00e0 autonoma nel 1888, sebbene gi\u00e0 nel 1861 il Regio Esercito, alla sua costituzione, disponesse di tre reggimenti di \"artiglieria da piazza\" (denominata successivamente \"artiglieria da fortezza\") con compiti analoghi.\nLe sue origini sono comunque pi\u00f9 antiche, citiamo in proposito la Menzione onorevole del 1\u00ba giugno 1861 \u2013 che equivale oggi alla Medaglia di bronzo \u2013 che fregia la bandiera del 9\u00ba Gruppo Artiglieria Pesante (nel suo stemma araldico nel primo quarto \u00e8 raffigurata una torre d'argento che richiama l'artiglieria da costa e nel secondo quarto la croce d'oro su campo rosso che \u00e8 lo stemma di Messina) per i fatti d'arme dell'assedio di Messina del 13 marzo 1861, conferita alla \"8\u00aa Compagnia/2\u00ba Reggimento artiglieria da piazza\" del Regio Esercito, allora formato da contingenti piemontesi, toscani ed emiliani, divenuta poi \"13\u00aa Batteria/3\u00ba Reggimento artiglieria\" costituita fondendo un Gruppo artiglieria da costa e un Gruppo artiglieria da posizione; divenuto poi \"9\u00ba Reggimento artiglieria pesante\" il 15 giugno 1930).\nAncora nel 1870 l'armamento delle batterie costiere era fatto con \"artiglierie da muro\" di medio calibro ad avancarica, come i cannoni da 160\u00a0mm e 220\u00a0mm e l'obice da 220\u00a0mm. \"Artiglierie da muro\" erano definite le bocche di fuoco al servizio degli assedi ed all'armamento dei forti per la difesa delle piazze e delle coste, ossia le artiglierie fisse, per distinguerle dalla artiglierie mobili o \"da campagna\".\nNel 1870/1871 scomparve la differenziazione dei reggimenti in artiglieria da piazza ed in artiglieria da campagna. Furono, quindi, costituiti dieci reggimenti artiglieria misti di \"batterie da battaglia\" e \"compagnie da piazza\".\nIl 1\u00ba gennaio 1874 furono costituiti quattro nuovi reggimenti artiglieria da fortezza che nel 1883 divennero cinque, su dodici compagnie da fortezza o da costa.\nAl 31 ottobre 1902 l'artiglieria da costa comprendeva undici brigate autonome (su quaranta compagnie) che disciolte costituirono tre reggimenti artiglieria da costa ed una brigata artiglieria autonoma per la Sardegna.\nIl 1\u00ba ottobre 1910 le artiglierie da costa e da fortezza furono ordinate complessivamente su dieci reggimenti artiglieria da fortezza con la qualifica \"da costa\" e \"da costa e fortezza\"; al \"10\u00ba Reggimento artiglieria\", invece, fu data la qualifica \"d'assedio\".\nAll'inizio del XX secolo l'artiglieria costiera fu organizzata su otto piazzeforti marittime:\nIn seguito fu aggiunta quella di Augusta/Siracusa.\nDa ricordare che, oltre a queste nove piazzeforti, l'artiglieria da costa e da fortezza doveva presidiare anche le opere dei confini occidentali ed orientali.\nCon l'Ordinamento del 14 dicembre 1914 la specialit\u00e0 artiglieria da costa comprendeva: tre reggimenti artiglieria da costa e due reggimenti artiglieria da costa e fortezza, che erano distinti dai cinque reggimenti artiglieria da fortezza. All'atto della mobilitazione per la Prima guerra mondiale anche questi reggimenti costituirono nuovi reparti di milizia mobile e di milizia territoriale.\nAll'inizio della guerra l'artiglieria da costa non sub\u00ec modificazioni: le piazzeforti marittime conservarono il loro armamento; ma quando la situazione politico-militare consent\u00ec il disarmo di alcune opere, il materiale d'artiglieria fu in parte trasformato e utilizzato nelle operazioni campali. Nel corso della guerra i materiali d'artiglieria da costa pi\u00f9 moderni erano: i cannoni da 381/40 e da 305/50, l'obice da 305/17 ed il cannone da 152/50.\nQuesta artiglieria, dati i calibri, cominci\u00f2 ad essere definita \u201cpesante\u201d \u2013 termine entrato ufficialmente nell'Ordinamento negli anni venti. Fino all'avvento dei trattori per il traino meccanico (FIAT e Pavesi Tolotti) praticamente l'artiglieria pesante non poteva essere spostata, tranne che utilizzando (in casi particolari) grossi traini con un numero rilevante di quadrupedi.\nNella Prima guerra mondiale l'insieme dell'artiglieria pesante costitu\u00ec il \"parco d'assedio\", comprendente: cannoni da 149A, obici da 210, mortai da 210, cannoni da 149G, obici da 280A e 280G tolti dalle piazze costiere. Nel maggio 1916 le batterie d'assedio erano 475 e crebbero fino a divenire 750 alla vigilia del ripiegamento dell'ottobre 1917 (battaglia di Caporetto) e divennero 890 nell'ottobre 1918, per un totale di circa 3.700 bocche da fuoco di vari calibri.\nLe pi\u00f9 \u201cmoderne\u201d installazioni d'artiglieria pesante furono: i mortai da 260 e da 210 su affusto a deformazione e gli obici da 305/17 e da 280.\nDa ricordare che l'Ansaldo di Genova aveva studiato un \"cannonissimo\" da 200/100 che avrebbe dovuto raggiungere una gittata di 140\u00a0km. Il progetto non si realizz\u00f2 per la fine delle ostilit\u00e0.\nTerminata la Grande guerra si ritorn\u00f2 alla netta separazione delle due specialit\u00e0 di artiglieria da costa e artiglieria da fortezza.\nL'artiglieria pesante nella difesa costiera utilizz\u00f2 bocche da fuoco della Regia Marina adattate per le operazioni terrestri, come le artiglierie ferroviarie lungo il litorale adriatico, e artiglierie estere, come i cannoni francesi da 120/25 e da 155/25 e gli obici inglesi da 152 e da 203. Le postazioni fisse furono armate soprattutto con cannoni navali 305/40, 305/50 e 381/40, che tuttavia risentivano del limitato angolo di alzo, dovuto alla loro installazione simile a quella navale.\nNel 1934 l'artiglieria pesante ebbe definitiva sistemazione con la costituzione di dieci reggimenti d'artiglieria d'armata e col passaggio di parte dell'artiglieria da costa alla Regia Marina. La Regia Marina, per operare le batterie della difesa costiera, oltre al personale proprio si avvalse di personale della MVSN che cre\u00f2 la MILMART (Milizia Artiglieria Marittima), organizzata su dieci legioni (equivalenti organicamente ad un reggimento di fanteria) con circa 30.000 uomini, con gli ufficiali provenienti dalle classi in congedo dell'arma di artiglieria e della Regia Marina.\nLa Regia Marina costitu\u00ec reparti per la difesa costiera anche nelle isole del Dodecaneso, che erano sotto amministrazione italiana dalla fine della guerra italo-turca (1912), particolarmente a Lero e Rodi. A Lero erano schierate cinque batterie antinave su 152/50, 152/40, 120/45, 102/35 e quattordici batterie antisilurante su 102/35, 76/50, 76/40. A Rodi erano schierate sei batterie antinave su 152/50, 152/40, 120/45. Altre batterie si trovavano a Stampalia (operate da ufficiali del Regio Esercito), Patmo (una sezione da 76/50) e Alinnia (quattro pezzi da 76/17).\nDei dieci reggimenti di artiglieria d'armata, nove ebbero lo stesso ordinamento organico, cio\u00e8 costituiti su quattro o cinque gruppi, di solito tutti armati con 149/35, ma furono distribuiti anche gruppi da 152/13 e 210/8, (due raggruppamenti ricevettero successivamente 4 gruppi complessivi di cannoni da 149/40 ed uno ricevette un gruppo obici da 210/22), mentre il \"10\u00ba Reggimento d'artiglieria d'armata\" raccolse tutto il materiale di calibro superiore al 210/9 e cio\u00e8: 260/9, 305/8, 380/15, 420/12 e quello a lunga gittata: 152/37 e 152/45."}
{"id": "493330", "revid": "120600758", "url": "https://it.wikipedia.org/wiki?curid=493330", "title": "Preraffaelliti", "text": "La Confraternita dei Preraffaelliti \u00e8 stata un'associazione artistica influente per la pittura vittoriana (XIX secolo), nata nel settembre del 1848, sviluppatasi ed esauritasi in Gran Bretagna. Per certi aspetti affine alla corrente del simbolismo e dell'art nouveau, pu\u00f2 essere definita la trasposizione pittorica del tardo romanticismo e del decadentismo.\nLa Confraternita nacque durante l'et\u00e0 vittoriana (1837-1901), periodo di grande fioritura sia per la societ\u00e0 che per le arti britanniche e che segn\u00f2 l'affermarsi di valori borghesi come la fedelt\u00e0 al Paese e la fede nel progresso. Il panorama artistico era stato rivoluzionato in precedenza dalle grandi innovazioni artistiche di Johann Heinrich F\u00fcssli e William Blake, che aprirono la strada al romanticismo, e stava vivendo proprio in quegli anni l'evoluzione verso il decadentismo, culminata alla fine del secolo con Oscar Wilde.\nI Preraffaelliti raggiunsero l'apice della loro fortuna critica grazie a John Ruskin, che nel 1851, dopo una serie di feroci critiche da parte dello \"Household\", del \"Times\" e di Charles Dickens, scrisse due appassionate elegie dei dipinti Preraffaelliti ed un saggio intitolato \"Preraphaelitism\", in cui annoverava la loro pittura nell'arte moderna e confrontava le loro tecniche con quelle di William Turner.\nI maggiori pittori preraffaeliti includono i tre fondatori del movimento John Everett Millais, Dante Gabriel Rossetti e William Hunt, cui si unirono successivamente Ford Madox Brown, William Trost Richards, William Morris, Edward Burne-Jones e il tardivo John William Waterhouse.\nIl contesto storico e artistico.\nL'origine del nome.\nIl termine \"preraffaelita\" \u00e8 un riferimento all'arte esistita prima di Raffaello Sanzio, pittore ritenuto colpevole dagli esponenti di questo movimento di aver \"inquinato l'arte esaltando l'idealizzazione della natura e il sacrificio della realt\u00e0 in nome della bellezza\", e permesso gli sviluppi dell'\"odiato\" accademismo.\nL'ideale preraffaellita.\nOltre a porsi come obiettivo quello di abolire i modelli vigenti dell'arte vittoriana dell'epoca e, pi\u00f9 in generale, quella accademica, i Preraffaelliti si ponevano quello di riportare in vita i costumi di un passato immaginario e nostalgico, tentando inoltre di unificare fra loro i concetti di vita, arte, e bellezza.\nI temi principali.\nI temi ai quali si sono maggiormente ispirati i Preraffaelliti includono quelli biblici, letterari (gli autori ai quali sono maggiormente ispirati sono probabilmente William Shakespeare e Dante Alighieri), fiabeschi, storici e sociali.\nTemi sociali.\nPrincipalmente portato avanti da Brown, \u00e8 esemplificato dal suo dipinto \"Addio all'Inghilterra\", ispirato dall'emigrazione in Australia nel 1852 dello scultore Thomas Woolner. Altri esempi dell'attenzione dei Preraffaelliti al tema dell'emigrazione, particolarmente sentito in Inghilterra in quel periodo, sono i dipinti \"Aspettando le navi\" (1885) di un quasi iperrealista Walter Langley, \"Il saluto alla partenza\" (1860) dell'irlandese George Barnard O'Neill e l'intenso \"Emigranti\" (1873) di James Tissot. Altri temi sociali affrontati dai Preraffaelliti furono quelli del lavoro, esemplificato ancora una volta da Brown nel suo \"Il lavoro\" (1852-1863), e quello della rivolta al modello capitalista, che ritenevano responsabile del decadimento e della volgarizzazione dell'arte e del buon gusto del periodo.\nTemi biblici.\nTra i temi favoriti dei Preraffaelliti, gli episodi della Bibbia occupano un ruolo predominante. In particolare sono frequenti scene dall'Annunciazione, tra cui il celebre \"Ecce ancilla Domini\" di Rossetti.\nTemi nazionalisti.\nI Preraffaelliti amavano molto la loro patria, come testimoniano molti dipinti a soggetto nazionalista probabilmente mutuati dal retaggio romantico. Tra essi spiccano per originalit\u00e0: \"La prima traduzione della Bibbia in Inglese: John Wycliffe legge la sua prima traduzione della Bibbia a John di Gaunt\" (1847-1848) e l'allegorico \"I semi e i frutti della poesia inglese\" (1845-1851) di Ford Madox Brown.\nTemi shakespeariani.\nTra le opere di Shakespeare pi\u00f9 illustrate dai preraffaelliti, vi sono sicuramente il \"Re Lear\", il \"Macbeth\", che gi\u00e0 aveva affascinato i romantici, e l\"'Amleto\", particolarmente affascinante per la tragica figura di Ofelia. I dipinti pi\u00f9 famosi che illustrano scene dal \"Re Lear\" sono: \"Re Lear e Cordelia\" (1849-1854) di Ford Madox Brown. Tra le numerose Ofelia non si possono non citare i dipinti di Millais e di Arthur Hughes. Un altro pregevole dipinto di ispirazione shakespeariana, questa volta tratto da \"I due gentiluomini di Verona\", \u00e8 \"Valentino libera Silvia da Proteo\" di William Holman Hunt (sullo stesso soggetto si ciment\u00f2 anche Alfred Elmore).\nTemi medievali.\nParticolare fortuna ebbero anche il ciclo arturiano e, in particolare, la figura della dama di Shalott, dipinta da Hunt e tema prediletto di Waterhouse. Non mancano figure prese dal medioevo e dal primo Rinascimento italiano (come Beatrice, Lucrezia Tornabuoni...).\nPittura di paesaggio.\nNon trascurando la giovanile lezione del Ruskin di \"Modern Painters\" (1843), i Preraffaelliti si dedicarono anche alla pittura di paesaggio, che pur non rivestendo grande importanza all'interno della loro produzione, influenz\u00f2 profondamente paesaggisti francesi della scuola di Barbizon come Corot.\nLo stile pittorico.\nIspirati alla pittura rinascimentale e medioevale nonch\u00e9 alla culture del purismo pittorico e dei Nazareni (entrambe \"scoperte\" grazie a Ford Madox Brown, che entr\u00f2 in contatto con loro durante un viaggio a Roma avvenuto nel 1845), i pittori preraffaeliti riproducevano, attraverso un panneggio delicato, figure elaborate, luminose, ed ispirate all'arte neoromantica. I loro dipinti sono spesso rievocativi, e presentano generalmente riferimenti allegorici e simbolici. Gran parte dei dipinti Preraffaeliti raffigurano soggetti femminili sensuali ed eleganti.\nL'influenza del movimento.\nSecondo le testimonianze, il movimento influ\u00ec sul simbolismo e, almeno in parte, sull'abbigliamento femminile inglese, che divenne, non a caso, ispirato a quello delle donne dipinte dai preraffaeliti.\nI preraffaelliti rivoluzionano il modo di vestire delle donne inglesi con la nuova idea che il corpo femminile sia bello e per questo motivo non vada occultato o costretto tramite oggetti come il corsetto ma debba essere lasciato libero di muoversi. Le caratteristiche di questo nuovo modello sono pertanto il non deformare il corpo della donna, le proporzioni adeguate al fisico che veste, l'adeguatezza alla stagione (caldo in inverno e fresco in estate), la comodit\u00e0 e il non intralciare i movimenti lasciando la donna libera anche di lavorare e agire. \nNel 2009 \u00e8 stata girata la serie televisiva \"Desperate Romantics\" di Peter Bowker.\nMusei.\nAlcuni dei pi\u00f9 importanti musei che espongono opere dei preraffaelliti:"}
{"id": "493338", "revid": "467420", "url": "https://it.wikipedia.org/wiki?curid=493338", "title": "Giuseppe Bottani", "text": "Biografia.\nEducatosi a Firenze nella bottega di Antonio Puglieschi e Vincenzo Meucci, Bottani giunse a Roma nel 1735, dove complet\u00f2 la sua formazione con Agostino Masucci; nel 1758 fu accolto all'Accademia nazionale di San Luca. In questi anni esegu\u00ec una serie di ritratti (\"Autoritratto\"; \"Ritratto della moglie di Luigi Valadier\") e pale d'altare (una per Sant'Andrea delle Fratte, una per Milano oggi a Brera, diverse per Pontremoli) aderendo ai primi fermenti del nascente neoclassicismo ma non dimenticando i dettami della pittura classicista del XVII secolo, in particolare di Carlo Maratta.\nNel 1769, per volont\u00e0 di Maria Teresa d'Austria fu nominato insegnante di pittura e direttore della neonata Accademia di Mantova, citt\u00e0 dove concluse la sua carriera e visse gli ultimi quindici anni di vita. Nel trasferirsi nella citt\u00e0 virgiliana, Bottani port\u00f2 con s\u00e8 la sua collezione di gessi, calchi di opere fondamentali della scultura antica e rinascimentale. Furono 600 i calchi che chiusi in 18 casse affrontarono l'impervio trasloco da Roma a Mantova. Di quel periodo \u00e8 la tela \"Allegoria delle Arti e dei Commerci risollevati da Maria Teresa\". "}
{"id": "493343", "revid": "78273", "url": "https://it.wikipedia.org/wiki?curid=493343", "title": "Paradosso di D'Alambert", "text": ""}
{"id": "493346", "revid": "1378703", "url": "https://it.wikipedia.org/wiki?curid=493346", "title": "La formica argentina", "text": "La formica argentina \u00e8 un racconto di Italo Calvino pubblicato per la prima volta nel 1952 nel decimo numero della rivista internazionale di letteratura \"Botteghe Oscure\". Comparir\u00e0 poi nel 1958 nel volume antologico \"I racconti\", e nel 1965 in volume a s\u00e9 insieme a \"La nuvola di smog\" (con risvolto di copertina dell'autore), quindi nel 1970 in \"La vita difficile\", seconda parte della raccolta di novelle \"Gli amori difficili\".\nTrama.\nNel breve racconto Calvino esprime il male di vivere, che in questo caso viene dalla natura. Il nemico \u00e8 la formica argentina, una specie di formica particolarmente aggressiva e prolifica che negli anni Venti e Trenta infest\u00f2 la Riviera di Ponente. La forza della formica argentina \u00e8 il suo numero e la sua ostinazione. Il protagonista non riesce a comprendere il \"dramma\" finch\u00e9 non ne \u00e8 lui stesso protagonista: \"Se lui ci avesse parlato di formiche [...] noi avremmo pensato di trovarci contro un nemico concreto, numerabile, con un corpo, un peso. [...] creature di quelle che si possono toccare, smuovere, come i gatti, i conigli. Qui avevamo di fronte un nemico come la nebbia o la sabbia, contro cui la forza non vale\u201d.\nI personaggi del racconto hanno diversi modus operandi di fronte al problema. I Reginaudo combattono le formiche con una quantit\u00e0 sproporzionata di insetticidi e veleni che si dimostrano comunque inefficaci. Il capitano Brauni le tortura e le uccide con le sue ingegnose trappole; nonostante riesca eliminare in media 40 formiche al minuto vi \u00e8 comunque una sproporzione di forze e di numero con i milioni di formiche che proliferano nel territorio. La signora Mauro invece, nella sua grande e buia villa, finge che le formiche non ci siano, nascondendo il problema dietro un orgoglio e una rigidit\u00e0 visibilmente costruiti e labili. Infine vi \u00e8 il signor Baudino appartenente all'Ente per la Lotta Contro la Formica Argentina che le nutre con una melassa leggermente avvelenata. Il protagonista si rende conto quasi subito che non \u00e8 possibile eliminare la formica argentina e che l'unica soluzione \u00e8 la convivenza. Il racconto \u00e8 un crescendo di angoscia di fronte ad un nemico invisibile e non numerabile che rende anche le situazioni pi\u00f9 comuni spiacevoli. Insieme all'angoscia cresce anche la paranoia che culmina con l'aggressione della moglie del protagonista al signor Baudino, accusato di favorire la proliferazione delle formiche per mantenere il lavoro impiegatizio. Alla fine del racconto, dopo tutti i trambusti, il protagonista, la moglie ed il loro bambino si recano in spiaggia vicino al molo dove riescono a godere di una momentanea e pur labilissima serenit\u00e0 attraverso la visione del paese al tramonto e soprattutto del mare calmo e pulito."}
{"id": "493350", "revid": "15756", "url": "https://it.wikipedia.org/wiki?curid=493350", "title": "Ciro Polito", "text": "Biografia.\nHa fondato una scuola calcio all'Arenaccia che porta il suo nome.\nCarriera.\nMuove i suoi primi passi nel settore giovanile della . Nel 1997 viene aggregato alla prima squadra - nel ruolo di terzo portiere - da Delio Rossi, alle spalle di Daniele Balli e Andrea Ivan. A fine stagione i campani vengono promossi in Serie A.\nNel 1998 passa in prestito al in Serie C2. Il 27 settembre 1999 passa in compropriet\u00e0 alla , nello scambio che porta a Salerno il portiere Lorenzo Squizzi. Il 31 gennaio 2000 il ne rileva in prestito il cartellino.\nRiscattato dai campani, la Salernitana ne cede i diritti sportivi - a titolo temporaneo - all'. Il 25 agosto 2002 risolve consensualmente il proprio contratto. Il 26 agosto passa a parametro zero alla Pistoiese.\nIl 4 luglio 2003 viene ceduto a titolo gratuito all'Acireale.\nNel 2004 passa a titolo definitivo al Catania. Esordisce in Serie B il 12 dicembre 2004 in Empoli-Catania (0-0). Il 18 agosto 2005 prolunga il proprio contratto fino al 30 giugno 2008. Il 26 novembre 2006 - a 27 anni - esordisce in Serie A in occasione di Catania- (2-0). Il 22 gennaio 2007 passa in prestito al Pescara, in Serie B. Terminato il prestito rientra a Catania.\nTitolare con l'allenatore Silvio Baldini, con l'arrivo di Zenga sulla panchina degli etnei gli viene preferito Albano Bizzarri, diventando la riserva di quest'ultimo. Il 3 gennaio 2009 passa in prestito con diritto di riscatto al , in uno scambio di prestiti che porta Paolo Acerbis in rossoazzurro.\nIl 10 luglio 2009 firma un triennale con la , squadra in cui \u00e8 cresciuto calcisticamente. Conclude la stagione - conclusa con la retrocessione in Lega Pro Prima Divisione, - con 52 reti al passivo in 32 apparizioni. Partito titolare la stagione successiva, a gennaio viene messo fuori rosa. In seguito al fallimento della per motivi finanziari, rimane svincolato. Rimasto senza squadra, durante l'estate si \u00e8 allenato con il Milazzo.\nIl 23 settembre 2011 - a causa dell'infortunio occorso a Andrea Consigli - sottoscrive un contratto annuale con l'Atalanta. Esordisce con gli \"orobici\" il 12 febbraio 2012 in Atalanta-Lecce (0-0). Il 18 luglio rinnova il suo contratto fino al 30 giugno 2013. Il 29 giugno rinnova il proprio contratto con i bergamaschi fino al 2014.\nIl 31 gennaio 2014 viene acquistato a titolo definitivo dal Sassuolo, dove ricopre il ruolo di terzo portiere.\nIl 20 ottobre 2015 passa a parametro zero alla .\nAl termine della stagione 2015-2016 si \u00e8 ritirato dal calcio giocato ed ha assunto l'incarico di direttore dell'area tecnica della Juve Stabia.\nDopo aver ricoperto l'incarico di direttore sportivo alla Juve Stabia e all'Ascoli, il 10 giugno 2021 viene nominato nuovo direttore sportivo del , firmando un contratto biennale con la societ\u00e0 biancorossa."}
{"id": "493351", "revid": "11557", "url": "https://it.wikipedia.org/wiki?curid=493351", "title": "Perbunam", "text": ""}
{"id": "493353", "revid": "110157", "url": "https://it.wikipedia.org/wiki?curid=493353", "title": "Rydu\u0142towy", "text": "Rydu\u0142towy (in tedesco: \"Rydultau\"), \u00e8 una citt\u00e0 della Polonia meridionale, fa parte del comune di Wodzis\u0142aw \u015al\u0105ski, nel voivodato della Slesia ed \u00e8 situata nella parte occidentale degli altopiani della Slesia sulla pianura Rybnik, nella valle di O\u015bwi\u0119cim-Raciborz. Rydu\u0142towy \u00e8 una citt\u00e0 di miniere antiche di 200 anni.\nStoria.\nRydu\u0142towy \u00e8 stata menzionata nei documenti la prima volta nel 1228. Rudolphi Willa \u00e8 il nome della frazione nella Principalit\u00e0 di Racib\u00f3rz, come mostrato dai libri dell'Arcivescovado di Breslavia del XIII secolo.\nRydu\u0142towy \u00e8 stata la sede di uno dei 45 sottocampi del campo di concentramento di Auschwitz.\nLa citt\u00e0 \u00e8 situata nel voivodato della Slesia dal 1999, mentre dal 1975 al 1998 ha fatto parte del voivodato di Katowice."}
{"id": "493354", "revid": "125379999", "url": "https://it.wikipedia.org/wiki?curid=493354", "title": "Boeing B-29 (varianti)", "text": "La voce tratta in modo estensivo tutte le varianti del Boeing B-29 Superfortress, descrivendo anche gli esemplari unici derivati dai modelli di serie.\nXB-29.\nLXB-29 era il primo prototipo del B-29 destinato all'US Army Air Corps. L'aereo differiva dal progetto originale per diverse migliorie, che includevano un maggiore armamento difensivo (in termini di calibro e di numero di pezzi) e l'introduzione di serbatoi autostagnanti. Due esemplari vennero ordinati nell'agosto 1940, a questi si aggiunse un terzo velivolo ordinate nel dicembre successivo. Un simulacro per prove statiche venne completato nella primavera del 1941. Un anno dopo, il 21 settembre 1942 il primo volo.\nLa fase di test prosegu\u00ec fino al 18 febbraio 1943, quando il secondo prototipo precipit\u00f2. Ai comandi Edmund T. Allen, capo collaudatore e capo della sezione Ricerca della Boeing. Dopo un volo di due ore per provare le prestazioni dell'impianto propulsivo uno dei 4 motori prese fuoco. Probabilmente a causa dell'utilizzo significativo di magnesio l'incendio si propag\u00f2 dal motore lungo l'intelaiatura dell'ala, causandone la rottura. L'incidente cost\u00f2 la vita a diversi membri della \"\u00e9lite\" del personale della ditta coinvolto nella progettazione.\nDopo l'incidentevenne avviata una commissione congiunta del'US Army Air force e del Congresso degli Stati Uniti per investigare sul programma relativo al B-29. A capo il senatore Harry S. Truman. Quest'ultimo redasse un rapporto dai toni caustici per incitare alla continuazione del programma.\nEsemplari prodotti: 3\nYB-29.\nLYB-29 era una versione migliorata dell'XB-29 per testarne l'impiego. La fase di prove e valutazioni incominci\u00f2 nell'estate del 1943, e durante questa fase vennero effettuate dozzine di modifiche ai velivoli. I motori vennero aggiornati dai Wright R-3350-13 ai Wright R-3350-21, inoltre vennero adottate eliche quadripala, anzich\u00e9 tripala come nell'XB-29. Vennero sperimentate diversi sistemi di controllo per le armi a distanza, in particolare adottato il quarto tipo provato. Dopo aver valutato diverse combinazioni per l'armamento difensivo, alla fine questo venne standardizzato con 5 mitragliatrici da 12,7\u00a0mm in torrette montate a coppie.\nL'YB-29 adottava anche un miglior sistema di controllo del fuoco.\nEsemplari prodotti: 14\nB-29.\nIl B-29 era la prima versione di serie del Superfortress. Data l'urgenza con cui si richiedeva l'entrata in servizio del nuovo bombardiere, la produzione in serie venne avviata parallelamente al prove per testarne l'impiego. Per questo motivo il primo B-29 di serie venne completato solo due mesi dopo la consegna del primo YB-29 di preserie.\nEsemplari prodotti: 2.513\nB-29A.\nIl B-29A era una versione migliorata del B-29 di serie. Venne prodotta esclusivamente presso lo stabilimento Boeing di Renton, Washington, dapprima utilizzato dalla\nUS Navy.\nLe innovazioni introdotte con il B-29A includevano un disegno dell'ala migliorato e modifiche all'armamento difensivo. In seguito alla dimostrata debolezza del velivolo nei confronti di attacchi dei caccia condotti frontalmente, venne raddoppiato, portandolo a 4, il numero di mitragliatrici nelle torrette dorsali orientate verso prua.\nLe ali dei modelli precedenti erano costruite ricorrendo al sub-assemblaggio di 2 sezioni, dal B-29A in poi si inizi\u00f2 a utilizzare un'ala scomposta in tre sezioni. Questa modifica rese pi\u00f9 semplice l'assemblaggio del velivolo port\u00f2 a un irrobustimento del telaio. Il B-29A rimase in produzione fino al maggio 1946, quando venne completato l'ultimo esemplare. Trov\u00f2 ampio impiego durante la Guerra di Corea, ma venne presto tolto dal servizio con l'introduzione dei bombardieri con propulsione a getto.\nEsemplari prodotti: 1.119\nB-29B.\nIl B-29B era una versione modificata per effettuare raid a bassa quota con bombe incendiarie sulle madrepatria giapponese. Essendosi l'opposizione dei caccia molto ridotta con l'avanzarsi dell'anno 1944, molti dei comandanti dell'USAAF, avanzarono la proposta che un bombardiere alleggerito ma pi\u00f9 veloce avrebbe potuto evadere pi\u00f9 facilmente dalla contraerea nipponica. Tra i sostenitori di questa linea \u00e8 da ricordare Curtis LeMay, comandante del 21\u00b0 Bomber Command.\nVenne quindi avviata alla produzione in serie questa variante, in cui tutto l'armamento difensivo era stato rimosso, con la sola eccezione della torretta caudale, in cui venne sostituito il cannone M2 con una coppia di mitragliatrici M2 da 12,7\u00a0mm. Il peso risparmiato consent\u00ec di portare la velocit\u00e0 massima del velivoli da 574\u00a0km/h a 586\u00a0km/h. Tutti i B-29B furono realizzati dallo stabilimento di Marietta, Georgia, della Bell\nEsemplari prodotti: 311\nB-29C.\nIl B-29C era una variante del B-29A proposta, ma mai realizzata. Si trattava sostanzialmente di un B-29A rimotorizzato con una nuova versione migliorata dei motori Wright R-3350. L'USAAF ne ordin\u00f2 originariamente 5.000 esemplari, ma la richiesta venne cancellata con la fine della guerra.\nEsemplari prodotti: Nessuno\nXB-44/B-29D/B-50.\nIl B-29D era una versione migliorata dell'intero progetto originario del B-29. Introduceva nuovi motori Pratt &amp; Whitney R-4360-35 da 3.500 CV (2.600\u00a0kW) ciascuno, quasi il 60% in pi\u00f9 dei Wright R-3350 dei B-29 di serie. Presentava una nuova deriva allungata e un'ala ulteriormente rinforzata. Il progetto era stato inizialmente denominato XB-44, poi assunse la designazione di B-29D\nI drastici tagli alla difesa seguiti alla fine della seconda guerra mondiale ridussero per\u00f2 le prospettive di ulteriore sviluppo del programma del B-29. Tra l'altro i membri del congresso erano riluttanti a continuare a sovvenzionare progetti sviluppati durante il conflitto. Per questo motivo il progetto del B-29D venne ridisegnato B-50, per farlo apparire completamente rinnovato anche nel nome. Il programma del B-29D/B-50 venne quindi appoggiato, ma nessun B-50 fu completato con la vecchia designazione di B-29D.\nBanchi di prova volanti.\nDiversi B-29 delle diverse serie al termine della loro carriera furono convertiti per prestare servizio come banchi di prova volanti. Tutti questi velivoli ricevettero proprie designazioni, anche quando si trattava di un solo esemplare convertito. Tra questi aerei:\nRifornimento in volo.\nNumerosi esemplari di B-29 vennero convertiti per mettere a punto i sistemi di rifornimento in volo alla fine degli anni quaranta:\nEB-29.\nLa designazione di EB-29 venne utilizzata genericamente per indicare quei B-29 modificati come aerei madre in diversi programmi sperimentali. La E sta per E xempt, esente:\nSB-29.\nLSB-29 'Super Dumbo' era la designazione dei B-29 adottati per compiti SAR (\"Search And Rescue\"), ricerca e soccorso, nel dopoguerra. Il bombardiere veniva modificato per trasportare un battello di salvataggio A-3 paracadutabile sotto la fusoliera. Gli SB-29 trovavano impiego come mezzo di soccorso per gli equipaggi di aerei impegnati in missione a largo raggio sull'acqua. Venne mantenuto tutto l'armamento difensivo con la sola eccezione della torretta inferiore verso poppa. Venne impiegato anche durante la guerra di Corea a met\u00e0 degli anni cinquanta. Il soprannome derivava da 'Dumbo', il nomignolo dato dagli equipaggi di B-29 costretti ammaraggi d'emergenza agli aerei di salvataggio.\nEsemplari convertiti: 16\nTB-29.\nTB-29 era la designazione dei B-29 convertiti a compiti di addestramento per gli equipaggi dei bombardieri. Alcuni di questi vennero impiegati anche per il traino-bersagli, e la designazione di TB-29 venne utilizzata anche per gli aerei utilizzati solo con questo scopo.\nProbabilmente il ruolo pi\u00f9 significativo lo ebbero negli anni cinquanta, quando vennero impiegati come \"bersagli radar\" per mettere a punto le nuove tattiche di intercettazione dei caccia dell'USAF.\nWB-29.\nWB-29 era la designazione dei B-29 convertiti per missioni meteorologiche (la lettera W nella sigla da Weather, tempo). Questi aerei effettuavano in genere missioni standard per la raccolta di dati, ma vennero compiuti anche voli nell'occhio di un uragano o tifone per la raccolta di informazioni. Un altro compito peculiare in cui furono impegnati, fu la raccolta di campioni di aria per misurare i livelli di radioattivit\u00e0 in seguito a test nucleari.\nProgramma Airborne Early Warning.\nA met\u00e0 del 1951 tre B-29 vennero modificati per partecipare al programma Airborne Early Warning (Allarme preventivo aviotrasportato), che avrebbe condotto alla realizzazione dei primi AWACS. La sezione superiore della parte anteriore della fusoliera sub\u00ec ampie modifiche per ospitare un radar da ricerca AN/APS-20C. Anche l'interno sub\u00ec ampie modifiche per ospitare radar e i sistemi di contromisure elettroniche (ECM). Questo port\u00f2 allo sviluppo dei primi AWACS, incluso il Lockheed C-121 Warning Star\nEsemplari convertiti: 3\nXB-39 Superfortress.\nLXB-39 era un unico esemplare di YB-29 modificato per utilizzare i motori a V Allison V-3420-17 caratterizzati dal raffreddamento a liquido. Tale modifica venne richiesta dall'USAAF nell'eventualit\u00e0 che i motori destinati al B-29, i Wright R-3350 potessero presentare difficolt\u00e0 insormontabili nella fase di sviluppo. A occuparsi della conversione del prototipo la General Motors. Poich\u00e9 i problemi nello sviluppo del R-3350 furono risolti venne realizzato un solo XB-39 e non venne ordinato nessun aereo di preserie.\nEsemplari convertiti: 1\nTupolev Tu-4.\nDurante il 1945 tre Boeing B-29 furono costretti ad atterraggi di emergenza in Unione sovietica dopo azioni contro il territorio giapponese. Poich\u00e9 l'URSS non si trovava in guerra con il Giappone, gli equipaggi vennero internati, per poi essere rilasciati in seguito. Per i B-29 la sorte fu ben diversa. L'aeronautica sovietica all'epoca mancava di un valido bombardiere a lungo raggio, fu quindi ordinato all'OKB Tupolev di studiare i B-29 per produrlo in serie in URSS\nL'esercizio di retro-ingegneria ebbe successo, e il primo esemplare vol\u00f2 il 19 maggio 1947 e ne venne avviata subito la produzione di serie. Esternamente identico al B-29, il Tupolev Tu-4, Bull (Toro) in nome in codice NATO differiva per l'armamento difensivo. Altra differenza era che il progetto era stato reingegnerizzato per accordarsi a una produzione di massa basata sul sistema metrico decimale.\nIl Tu-4 era leggermente pi\u00f9 lento e pesante dell'originale occidentale."}
{"id": "493355", "revid": "74173", "url": "https://it.wikipedia.org/wiki?curid=493355", "title": "Governi italiani per durata", "text": "Questa pagina contiene un elenco dei governi italiani che si sono susseguiti dal 1861 a oggi, in ordine di durata.\nIl periodo indicato pi\u00f9 avanti nelle colonne \u00abGiorni\u00bb e \u00abPeriodo in carica\u00bb parte con il giorno di giuramento dei ministri del governo e finisce con il giorno in cui il governo cessa di ricoprire il potere esecutivo, cio\u00e8 quando entra in carica il governo successivo. Nella colonna \u00abData di termine\u00bb \u00e8 indicato il giorno in cui il governo si dimette per volont\u00e0 o per morte del presidente del Consiglio dei ministri in carica, oppure per la revoca della fiducia da parte di uno dei due rami del Parlamento, insieme al tempo trascorso tra la formazione del governo e le dimissioni. Durante la crisi, cio\u00e8 tra la presentazione delle dimissioni e il giuramento del governo successivo, \u00e8 prassi che il governo resti in carica per il disbrigo degli affari correnti."}
{"id": "493356", "revid": "287204", "url": "https://it.wikipedia.org/wiki?curid=493356", "title": "Rydultowy", "text": ""}
{"id": "493359", "revid": "124823786", "url": "https://it.wikipedia.org/wiki?curid=493359", "title": "Rock gotico", "text": "Per rock gotico, anche noto con l'equivalente in lingua inglese gothic rock o, in forma abbreviata, goth rock e goth, si intende una corrente musicale circoscrivibile al macrogenere post-punk sviluppatosi nei tardi anni 1970 nel Regno Unito. Secondo \"Pitchfork\" e \"NME\", i gruppi che hanno posto le basi per lo sviluppo del genere sono Joy Division, Siouxsie and the Banshees, Bauhaus e The Cure.\nIl rock gotico fu definito come un movimento che nacque come costola del post-punk durante i primi anni '80, sviluppatasi per le sue peculiarit\u00e0 stilistiche assai significative; Il rock gotico si distinse per il suo suono pi\u00f9 oscuro, con accordi minori o bassi, riverberi, arrangiamenti dalle tonalit\u00e0 scure o melodie drammatiche e malinconiche, prendendo sempre pi\u00f9 ispirazione dalla letteratura gotica con tematiche riprese dall'esistenzialismo, dal nichilismo, dal romanticismo, dalla tragedia, dalla malinconia e dalla morbilit\u00e0, ed affrontate spesso in modo poetico. La sensibilit\u00e0 tipica di questo genere predilige argomenti come l'idealizzazione romantica della morte e l'immaginazione del soprannaturale, dando origine alla sottocultura goth che includeva club, moda e pubblicazioni negli anni '80, '90 e 2000.\nStile, antecedenti ed influenze.\nSecondo il giornalista musicale Simon Reynolds, le caratteristiche convenzionalmente riconosciute del rock gotico includono \"pattern di chitarra piuttosto semplici, linee di basso acute che spesso usurpavano il ruolo melodico, ritmi ipnoticamente lamentose o tom-tom pesanti e 'tribali\". Reynolds ha descritto lo stile vocale come costituito da \"profondit\u00e0 e monotonia collegabili a Jim Morrison e Leonard Cohen\". Diverse realt\u00e0 hanno utilizzato le drum machine che riducono il controtempo ritmico.\nIl rock gotico si occupa tipicamente di temi oscuri affrontati attraverso i testi e l'atmosfera della musica. La sensibilit\u00e0 poetica del genere ha portato i testi del rock gotico ad ispirarsi al romanticismo letterario, morbosit\u00e0, esistenzialismo, simbolismo religioso e misticismo soprannaturale. Tra gli antecedenti e precursori dell'estetica gothic sono convenzionalmente riconosciuti nomi come Marc Bolan, i Velvet Underground, i Doors, David Bowie, Brian Eno, Iggy Pop e i Sex Pistols. Il giornalista Kurt Loder scriver\u00e0 che la canzone \"All Tomorrow's Parties\" dei Velvet Underground \u00e8 un \"affascinante capolavoro gothic-rock\". Tuttavia, Reynolds considera Alice Cooper come \"il vero padrino empio del goth\" per la sua \"teatralit\u00e0 e umorismo nero\".\nL'album del 1968 di Nico \"The Marble Index\" (Elektra Records) \u00e8 talvolta citato come \"il primo album Goth\". Caratterizzato da suono duro, testi cupi e dal nuovo look di Nico, l'album \u00e8 diventato un prototipo musicale e visivo cruciale per il movimento gothic rock. Il rock gotico crea un'atmosfera oscura traendo influenza dai bodoni usati dal gruppo proto punk dei Velvet Underground, e molti cantanti goth sono influenzati dal timbro vocale \"profondo e drammatico\" di David Bowie, anche se cantano a toni ancora pi\u00f9 bassi. J.G. Ballard ha avuto una forte influenza lirica per molti dei primi gruppi gotic rock; the Birthday Party hanno invece citato Arthur Rimbaud e Charles Baudelaire.\nNel 1976 fu pubblicato \"Intervista col vampiro\" di Anne Rice. Il personaggio principale, sebbene oscuro, voleva compagnia e amore. Il libro, secondo il giornalista musicale Dave Thompson, ha lentamente creato un pubblico anche per il rock gotico. Lo stesso anno ha visto il debutto della band punk rock The Damned. Il cantante del gruppo, Dave Vanian, era un ex becchino che si vestiva come un vampiro. Brian James, un chitarrista del gruppo, ha osservato: \"Altri gruppi avevano spille da balia e pantaloni da bondage e da schiavo, ma andavi ad un concerto dei Damned e met\u00e0 del cimitero locale sarebbe stato appoggiato al palco\".\nStoria.\nOrigini e primi sviluppi.\nIl critico John Stickney us\u00f2 il termine \"gothic rock\" per descrivere la musica dei Doors nell'ottobre 1967, in una recensione pubblicata su The Williams Record. Stickney scrisse che la band incontr\u00f2 i giornalisti \"nella cupa cantina a volta del Delmonico Hotel, la stanza perfetta per onorare il rock gotico dei Doors\". L'autore ha notato che contrariamente agli \"piacevoli e divertenti hippy\", nella loro musica c'era \"violenza\" e durante i loro concerti un'atmosfera oscura.\nAlla fine degli anni '70, la parola \"gothic\" era usata per descrivere le atmosfere di band post-punk come Siouxsie and the Banshees, Magazine e Joy Division. In una recensione su un concerto di Siouxsie and the Banshees del luglio 1978, il critico Nick Kent scrisse che riguardo alla loro performance, \"ora si possono tracciare parallelismi e confronti con gli architetti del gothic rock come i Doors e, certamente, i primi Velvet Underground\". Nel marzo 1979, Kent us\u00f2 l'aggettivo \"gothic\" nella sua recensione del secondo album di Magazine, \"Secondhand Daylight\" (Virgin, 1979). Kent ha notato che c'era \"un nuovo senso di austera autorit\u00e0\" nella loro musica, con un \"suono neo-gotico oscuro\". Il secondo album dei Siouxsie and the Banshees, anch'esso pubblicato nel 1979, precorse sotto diversi aspetti suono e tematiche del rock gotico. Per il giornalista Alexis Petridis del The Guardian, \"Molti significanti musicali [...] - falce, chitarra carica di effetti, tamburi tribali martellanti - sono asportabili, [...] su Join Hands\". Nel settembre 1979, il manager dei Joy Division Tony Wilson, descrisse la loro musica come \"gothic\" nello show televisivo Something Else, e il loro produttore Martin Hannett descrisse il loro stile come \"musica da ballo con sfumature gotiche\". Nel 1980, il Melody Maker scrisse \"i Joy Division sono i maestri di questa oscurit\u00e0 gothic\". Quando il loro ultimo album \"Closer\" (Factory Records, 1980) usc\u00ec un paio di mesi dopo la morte di Ian Curtis, il Sounds not\u00f2 in una sua recensione che c'erano \"colpi oscuri di rock gotico\".\nNon molto tempo dopo, questa definizione \"divenne un termine critico abusato\" per una band come i Bauhaus, affacciatosi sulla scena musicale nel 1979. All'epoca, il NME riteneva che \"Siouxsie and the Banshees, Adam and the Ants e persino dei Joy Division\" avessero aperto \"un mercato potenzialmente enorme\" per i nuovi arrivati come Bauhaus e Killing Joke: tuttavia, il critico Andy Gill separ\u00f2 questi due gruppi di band, sottolineando che c'era una differenza \"tra arte e artificio\".\nIl singolo di debutto dei Bauhaus intitolato \"Bela Lugosi's Dead\" (Small Wonder Records, 1979) fu comunque convenzionalmente riconosciuto in seguito come l'inizio del rock gotico come genere. Secondo Peter Murphy, la canzone fu scritta con intento ironica, ma esecuzione seriosa della band venne recepita dal pubblico con \"ingenua seriet\u00e0\". All'inizio degli anni '80, anche gruppi post-punk come Siouxsie and the Banshees e The Cure prendevano tonalit\u00e0 sempre pi\u00f9 gotiche. Secondo Reynolds, con il loro quarto album, Juju (Polydor, 1981), i Banshees introdussero diverse qualit\u00e0 gothic, sia nelle liriche che nelle sonorit\u00e0, mentre secondo The Guardian, Juju era art rock su alcune tracce dell'album e pop sui singoli. Il loro bassista, Steven Severin, attribu\u00ec l'estetica usata dalle Banshees in quel periodo all'influenza dei The Cramps. Il tre album \"oppressivamente scoraggiati\" dei Cure, \"Seventeen Seconds\" (Fiction Records, 1980), \"Faith (Fiction Records, 1981) e \"Pornography\" (Fiction Records, 1982), consolidarono l'importanza di questo gruppo nel genere. L'album Pornography iniziava con il verso \"Non importa se moriamo tutti\"\" ed \u00e8 considerato \"il pezzo forte della resistenza gotica dei Cure\". La band divenne in seguito di grande successo commerciale. Lo stile dei Cure era \"ritirato\", in contrasto con i loro contemporanei come la prima band di Nick Cave, i Birthday Party, che attingevano al blues e al tumulto spastico e violento. Con l'album \"Junkyard\" (4AD Records, 1982) dei Birthday Party, Nick Cave ha combinato il \"sacro e profano\" usando immagini dell\"Antico testamento\" con storie di peccato, maledizioni e dannazione. Il loro singolo del 1981 \"Release the Bats\" (4AD Records, 1982) fu particolarmente influente sulla scena.\nI Killing Joke furono originariamente ispirati dai Public Image Ltd., prendendo in prestito dal funk, disco music, dub e, pi\u00f9 tardi, heavy metal. Chiamarono il loro stile \"tension musice\", distorcendo questi elementi con effetti provocatori, oltre a produrre uno stile visivo morboso e politico. I Damned superarono il loro sound punk rock originario, modificando il suono in The Black Album (Chiswick Records, 1980) aggiungendo picchi drammatici e voci corali. Reynolds ha incluso i Birthday Party e i Killing Joke tra gruppi proto-goth fondamentali, anche se proprio quei gruppi non amavano essere etichettati come gothic. Anche i primi lavori di Adam Ant diedero un importante impulso alla scena rock gotica, e gran parte dei fan provenivano dal suo milieu. Altri primi contributori alla scena includevano UK Decay e gli irlandesi Virgin Prunes.\nIl rock gotico non sarebbe stato adottato come \"identit\u00e0 positiva, un grido di battaglia tribale\" fino a un cambiamento della scena nel 1982. Il club Batcave di Londra apr\u00ec il 21 luglio 1982 per fornire un luogo per la scena goth. Quello stesso anno, Ian Astbury della band Southern Death Cult us\u00f2 il termine \"gothic goblins\" per descrivere i fan dei Sex Gang Children. I Southern Death Cult divennero un'icona della scena, traendo ispirazione estetica dalla cultura dei nativi americani e fu loro dedicata la copertina di NME in ottobre.\nL'espansione del rock gotico negli anni '80.\nLa seconda ondata ed il positive punk.\nNel febbraio 1983, la scena emergente fu definita \"positive punk\" sulla copertina di NME: nel suo articolo, il giornalista Richard North descrisse i Bauhaus, i Theatre of Hate e gli UK Decay come \"gli immediati precursori del diluvio di oggi\", dichiarando: \"Quindi eccolo: il nuovo positive punk, senza vuote promesse di rivoluzione, n\u00e9 nel senso del rock'n'roll n\u00e9 nella sfera politica pi\u00f9 ampia. Qui c'\u00e8 solo una possibilit\u00e0 di consapevolezza di s\u00e9, di rivoluzione personale, di colorata percezione e galvanizzazione dell'immaginazione che spaventa la mente e il corpo lenti come un bradipo\". In quell'anno nacquero una miriade di gruppi gotici, tra cui Flesh for Lulu, Play Dead, Rubella Ballet, Gene Loves Jezebel, Blood and Roses ed Ausgang. L'etichetta 4AD pubblic\u00f2 musica in uno stile pi\u00f9 etereo, composta da gruppi come Cocteau Twins, Dead Can Dance e Xmal Deutschland. In questo periodo apparve anche il gruppo islandese Kukl, che comprendeva Bj\u00f6rk e altri musicisti che in seguito parteciparono agli Sugarcubes.\nReynolds ha parlato di un passaggio dal gotico primitivo al rock gotico vero e proprio, promosso da The Sisters of Mercy Come disse la giornalista Jennifer Park, \"Il progetto originale per il rock gotico era cambiato in modo significativo. Vedere tutto nero non era pi\u00f9 limitato alle sue caratteristiche atmosfere, ma come hanno dimostrato i Sisters, poteva davvero essere rock\". Le Sisters of Mercy, che hanno citato influenze come Leonard Cohen, Gary Glitter, Mot\u00f6rhead, the Stooges, The Velvet Underground, the Birthday Party, Suicide e the Fall, hanno creato una nuova e pi\u00f9 dura forma di rock gotico. Inoltre, hanno incorporato una drum machine. Reynolds ha identificato il loro singolo del 1983 \"Temple of Love\" come l'inno goth per eccellenza di quell'anno, insieme a \"Fatman\" dei Southern Death Cult. Il gruppo ha creato la propria etichetta discografica, Merciful Release, che ha anche firmato The March Violets, che elaborarono uno stile simile. Secondo Reynolds, i March Violets \"imitavano il suono dei i Joy Division\". Un'altra band, The Danse Society, particolarmente ispirata di Cure di \"Pornography\"\nI Southern Death Cult si riformarono con il nuovo nome the Cult, proponendo un hard rock molto pi\u00f9 convenzionale. Sulla loro scia, The Mission, che comprendeva due ex membri delle Sisters of Mercy, raggiunsero il successo commerciale a met\u00e0 degli anni '80, cos\u00ec come Fields of the Nephilim e All About Eve. Altre band associate al rock gotico includono Alien Sex Fiend, All Living Fear, And Also the Trees, Balaam and the Angel, Claytown Troupe, Dream Disciples, Feeding Fingers, Inkubus Sukkubus, Libitina, Miranda Sex Garden, Nosferatu, Rosetta Stone e Suspiria.\nGli Stati Uniti e il deathrock.\nIstanze e sonorit\u00e0 paragonabili a quelle della seconda ondata del rock gotico inglese si svilupparono negli USA principalmente all'interno del movimento deathrock che si diffuse nell'area di Los Angeles nella prima met\u00e0 degli anni '80. Tale movimento prendeva spesso ispirazione da un immaginario legato all'orrorifico cinematografico, oppure da musicisti dei tardi anni '50 che trattavano tematiche legate all'horror come Bobby \"Boris\" Pickett e Zacherle, Screamin' Jay Hawkins o Screaming Lord Sutch &amp; the Savages.\nLe band raggruppate sotto il nome deathrock differivano notevolmente l'una dall'altra. Mentre gruppi come 45 Grave, The Flesh Eaters o T.S.O.L. facevano musica molto simile alle band pi\u00f9 tardi conosciute come horror punk, altri gruppi come Christian Death (\"Only Theatre of Pain\", 1982), Super Heroines (\"Cry For Help\", 1982), Voodoo Church (\"Voo-Doo Church\", 1982), Theatre used of Ice (\"The Haunting\", 1982) e Kommunity FK proponevano uno stile chiaramente influenzato dal rock gotico. I confini tra i generi divennero meno definiti quando le principali band britanniche si aprirono al mercato americano e i Christian Death fecero un tour in Europa nel 1984. Il supergruppo Carcrash International che univa membri dei Sex Gang Children e dei Christian Death fu rappresentativo di questa sovrapposizione.\nDiversa era invece la scena newyorkese. Alimentata anche dagli influssi che venivano dalla West coast, le band di New York erano comunque molto pi\u00f9 influenzate dalle band europee. Erano di questa scena band come The Naked and the Dead (\"The Naked and the Dead\", 1985), Of a Mesh (\"Of a Mesh\", 1986) e Fahrenheit 451 (\"Turn It Up!\", 1986).\nL'Europa e la darkwave.\nNel resto d'Europa di inizio anni 80 si usava spesso il termine darkwave per descrivere la variante oscura e malinconica della musica new wave e post-punk. Oltre alle band con sonorit\u00e0 associabili al rock gotico, sotto questa denominazione venivano spesso inserite anche band di ispirazione electro-wave, ethereal wave e post-industrial.\nNella Germania di inizio anni '80 gli influssi gothic rock furono poi ripresi da molte delle band comunemente associate alla Neue Deutsche Welle come Leningrad Sandwich con il loro primo album intitolato \"Go East\" (Up Records) e Geisterfahrer con l'omonimo EP a marchio Zickzack Platten, entrambe pubblicate gi\u00e0 nel 1980, Xmal Deutschland che debuttarono con il loro \"Fetisch\" (4AD/Virgin) e Belfegore con \"A Dog Is Born\" (Pure Freude) del 1983, Marquee Moon con \"Beyond The Pale\" (Diadem) del 1985, Asmodi Bizarr con \"Sunsierra\" (Das B\u00fcro) del 1986. Gi\u00e0 nella seconda met\u00e0 degli anni '80, molte di queste band erano per\u00f2 scomparse o avevano cambiato radicalmente genere. Solo pochi gruppi erano attivi e conosciuti a livello nazionale, e tra questi Taste of Decay (\"Calling\", 1986) di Harrislee und Mask for (\"Mask for\", 1986) di Amburgo - entrambe band che erano stilisticamente vicine ai Bauhaus - cos\u00ec come Stimmen der Stille (\"Morgenstern\", 1987) di D\u00fcsseldorf, Arts &amp; Decay (\"Trail of Tears\", 1988) di Kaiserslautern e le Girls Under Glass, band nata dalla scissione dei Calling Dead Red Roses nel 1986 e pubblicando il loro debutto intitolato \"Humus\" (\u00dcberschall Records) nel 1988. Sul finire degli anni '80 molte di queste bend fondarono il nuovo movimento della Neue Deutsche Todeskunst, molto pi\u00f9 radicalmente indirizzato verso sonorit\u00e0 neo-classical, gothic rock, e darkwave.\nPrincipalmente in Francia, ma anche in altri stati dell'Europea come Belgio, Paesi Bassi ed Italia, si svilupp\u00f2 un suono spesso caratterizzato da elementi di elettronica minimale al quale fu assegnato il nome di coldwave. Tra questi, quelli con sonorit\u00e0 pi\u00f9 marcatamente ispirate al rock gotico furono i Danse Macabre (\"Danse macabre\", 1983), Leitmotiv (\"Philosophy\", 1983), Odessa (Attente, 1984), Neva (\"Hallucination / Fr\u00e9n\u00e9zie\", 1987), Les Enfants de l'Ombre (\"La haine rode et nous guette\", 1988). Band di questo periodo assimilabili a questa tendenza sono poi gli olandesi Clan of Xymox (\"Clan of Xymox\", 1985) e gli italiani Baciamibartali (\"Baciamibartali and Winter Light\", 1981).\nIn Italia il centro propulsore della scena darkwave/goth dei primi anni '80 fu senz'altro Firenze, anche grazie ad un fiorire di locali come il Tenax ed etichette come la Contempo Records o la I.R.A. Records. Furono di questo periodo gli esordi di band fiorentine come i Diaframma con il 7\" \"pioggia\" (Italian Records, 1982), i Litfiba con \"Luna/La preda\" (Fonit Cetra, 1985), i Limbo con \"In limbo\" (Spittle Records, 1986) o la svolta verso sonorit\u00e0 pi\u00f9 decisamente goticheggianti dei Neon con \"Rituals\" (Kindergarten Records, 1985). I sanesi Symbiosi pubblicarono invece \"Uscire\" (La Folie Records) nel 1987. \n Vivaci erano anche altre zone della penisola: A Torino i Deafear autoprodussero il mini album \"Stairs\" nel 1983. A Roma i Carillon del Dolore pubblicarono l'album d'esordio \"Trasfigurazione\" (Contempo Records, 1984), stringendo in seguito rapporti di collaborazione anche con i Christian Death, ma anche i Marbre Noir con il loro \"Salvation Rites\" (Mantra Records, 1986). A Modena i Thelema con il debutto su vinile 7\" dal titolo \"The Golem\" (Ed. Lumi\u00e8res, 1985). A Venezia i Death in Venice pubblicavano il loro \"Presence in Absence\" (Contempo Records) nel 1985. I Voices di Salerno con il loro \"Memories' Floor\" (Contempo Records, 1985). A Bari The Art Of Waiting pubblicavano \"La Caduta Del Simbolo\" (Toast Records) nel 1986. Dal 1984 in poi si era intanto iniziato a parlare di \"Nuova musica italiana cantata in italiano\" per definire quelle band che sperimentavano linguaggi new wave/darkwave mescolandoli con la lingua italiana.\nAnche la Spagna vantava una buona scena darkwave/goth e tra le band pi\u00f9 note vi erano Sangre Cristiana, Par\u00e1lisis Permanente e Desechables.\nI paesi della penisola scandinava non furono risparmiati dall'ondata darkwave che colpiva l'Europa in quegli anni, e gi\u00e0 nel 1981 i norvegesi Fra Lippo Lippi pubblicavano il loro \"In Silence\" (Uniton Records), a cui seguirono altre band di cui, degni di menzione sono i Garden of Delight (da non confondere con gli omonimi tedeschi) con il loro \"Blessed Minutes\" (Moonlight Productions) del 1984. In Finlandia i Musta Paraati rilasciavano il loro \"Romanssi\" (Johanna) gi\u00e0 nel 1982, i Geisha il loro omonimo EP (Johanna) nel 1983, e gli Hexenhaus il loro 7\" \"Ikiy\u00f6\" (Zoo Records) nel 1984. Furono invece della seconda met\u00e0 degli anni '80 gli esordi di Russian Love (\"Nergal\", 1988) e Two Witches (\"Like Christopher Lee\", 1989).\nGli sviluppi successivi e gli anni '90.\nGli anni '90 hanno visto una rinascita della sottocultura goth, alimentata in gran parte dal crossover dalle scene industriale, elettronica e metal; e la cultura e l'estetica goth si sono nuovamente inserite nella coscienza mainstream, ispirando fiorenti scene musicali goth nella maggior parte delle citt\u00e0 e notoriet\u00e0 in tutta la cultura popolare. A partire dalla fine degli anni '90, il gothic metal ha fuso \"l'atmosfera gelida e cupa del goth rock con le chitarre rumorose e l'aggressivit\u00e0 dell'heavy metal\".\nLe influenze del rock gotico nel nuovo millennio.\nNegli anni 2000, i critici notavano regolarmente l'influenza del goth sulle nuove band. La band inglese The Horrors ha mescolato il garage rock degli anni '60 con il goth degli anni '80. Quando si fa riferimento alla cantante donna Zola Jesus, gli scrittori si sono chiesti se avesse annunciato la seconda venuta del genere poich\u00e9 la sua musica veniva descritta con questo termine."}
{"id": "493360", "revid": "5", "url": "https://it.wikipedia.org/wiki?curid=493360", "title": "Capanna Monza", "text": ""}
{"id": "493361", "revid": "339392", "url": "https://it.wikipedia.org/wiki?curid=493361", "title": "Goth Rock", "text": ""}
{"id": "493362", "revid": "775372", "url": "https://it.wikipedia.org/wiki?curid=493362", "title": "Villaggio Pergusa", "text": "Il Villaggio Pergusa, altrimenti noto semplicemente come Pergusa, \u00e8 la pi\u00f9 importante tra le frazioni di Enna, se si esclude Enna Bassa. La localit\u00e0 occup\u00f2 un posto di rispetto nella letteratura classica, grazie ai versi che scrissero su di essa e sul suo lago poeti, oratori e scrittori tra cui si citano Ovidio, Cicerone e Claudiano.\nStoria.\nFu Benito Mussolini, che predispose la bonifica del lago di Pergusa e la creazione del borgo tra il 1936 e il 1937, che fu denominato \"Villaggio Pergusa\".\nGeografia fisica.\nPergusa si sviluppa circa 5\u00a0km a sud del monte Enna, tra verdeggianti e dolci colline a un'altitudine variabile tra i 610 e i 750 m sul livello del mare. Il Villaggio si specchia sulle rive del suggestivo lago Pergusa, l'unico lago naturale della Sicilia.\nEsso risulta facilmente raggiungibile via terra, dallo svincolo dell'autostrada A19 di Enna e dalla citt\u00e0 stessa, attraversando la strada statale 561 Pergusina, lunga quasi 5\u00a0km; a Pergusa si pu\u00f2 inoltre arrivare dalla Strada Interprovinciale Enna-Gela, che attraversa, fra l'altro, la citt\u00e0 turistica di Piazza Armerina. La Stazione ferroviaria di Enna, infine, dista una decina di chilometri.\nLuoghi d'interesse.\nIl Villaggio Pergusa fu fondato come centro abitato ai tempi di Benito Mussolini, che bonific\u00f2 i terreni paludosi e fece edificare le prime abitazioni.\nOggi Pergusa \u00e8 una rinomata localit\u00e0 di elevata risonanza per lo sport, la natura e il turismo: essa infatti sorge in un'incantevole posizione sulle rive dell'unico bacino naturale della Sicilia, il lago Pergusa, popolato da una ricchissima avifauna sia stanziale che migratoria. Il lago \u00e8 circondato da sinuose colline, sulle quali si aggrappa la folta vegetazione della Selva Pergusina, facente parte delle foreste demaniali.\nLa cosiddetta \"Conca Pergusina\" \u00e8 uno dei paesaggi pi\u00f9 belli dell'isola, in quanto vi coesistono armonicamente lo stupendo lago, la sua foresta, il villaggio, i dolci colli ammantati di vigneti e uliveti, il giuncheto, il canneto e, in lontananza, il profilo maestoso del monte Etna.\nIl Villaggio Pergusa \u00e8 sovrastato da Cozzo Matrice, un rilievo che supera gli 800 m sul livello del mare, in cima al quale vi \u00e8 una grande necropoli preistorica, con numerosissime tombe a grotticella e le vestigia di un'antichissima citt\u00e0.\nNegli anni cinquanta, sulle rive del lago, fu impiantata una stazione balneare fornita di tutto punto.\nImpianti Sportivi.\nAttorno al bacino lacustre, si sviluppa l'autodromo di Pergusa, l'impianto automobilistico pi\u00f9 importante del Meridione d'Italia, che fu scenario di gare di risonanza internazionale organizzate dalla FIA e da altre federazioni, quali la Formula 1 (che disput\u00f2 qui il Gran Premio del Mediterraneo nel 1961) o la cosiddetta \"Festa della Ferrari\", cui parteciparono campioni del calibro di Michael Schumacher e Eddie Irvine. Dopo sette anni di sospensione dell'attivit\u00e0, grazie ai lavori di adeguamento del circuito, a partire dal 2011 le competizioni sono ritornate in riva al lago, sebbene solo a livello nazionale.\nCampo Comunale Enrico Greca da poco ristrutturato e riconsegnato alla citt\u00e0 nel 2020. Impianto in erba sintetica di 4\u00aa Generazione. La principale societ\u00e0 sportiva di Pergusa \u00e8 L'Apd Lagoreal 1981, fondata il 18 Luglio 1981 da Aldo Tinebra, che ha sempre militato in campionati dilettantistici e con ottimi trascorsi come societ\u00e0 di settore giovanile e attivit\u00e0 di base. \nDi recente fondazione la societ\u00e0 sportiva per amanti del karting \u00e8 l'Asd Karting Club Pergusa che ha la sua sede presso il Kartodromo Gilles Villeneuve di Pergusa, pista costruita di recente e che, a detta degli esperti del settore, \u00e8 tra le pi\u00f9 belle in Sicilia.\nEventi.\nLa prima domenica di maggio il villaggio di Pergusa \u00e8 in festa per onorare il SS. Crocifisso di Pergusa.\nIl mitologico lago di Pergusa, la prima domenica di maggio \u00e8 protagonista della suggestiva processione del \u201cSignuruzzu du Lacu\u201d (Il Signore del Lago), una processione che nell'ennese \u00e8 unica nel suo genere, con il particolare fercolo con il Crocifisso posto su una barca, un'opera del professore Marzilla che risale agli anni 80. \u00c8 una delle feste pi\u00f9 recenti della citt\u00e0 di Enna che si svolge la prima settimana di maggio nel piccolo villaggio di Pergusa ed ha il suo culmine la prima domenica del mese di maggio.\nIl Villaggio Pergusa \u00e8 una frazione di Enna costruito durante il periodo fascista. A istituire il borgo fu Mussolini che tra il 1936 e il 1937 ne dispose la bonifica del lago e di tutta la conca pergusina. \u201cU Signuruzzu du Lacu\u201d, che divenne patrono del villaggio, si festeggia da quando \u00e8 nato il borgo.\nFin dalle prime ore del mattino della prima domenica di maggio, il complesso bandistico ne annunciava la festa con musiche e marcette festaiole, i pi\u00f9 giovani giungevano a piedi sulle sponde del mitico lago, molti a dorso di quadrupedi, molti altri su un carro agricolo o in carrozza. Nell\u2019aria si respirava gi\u00e0 il tepore primaverile e la gente si radunava presso il cosiddetto spiazzo della \u201cCantina\u201d, a circa un chilometro della parte periferica sud della citt\u00e0 e nei prati attorno al lago, per vivere all\u2019aria aperta e in allegria, dopo quella del luned\u00ec di Pasqua, la seconda scampagnata di primavera. Giovani coppie si dilettavano a ballare con musiche improvvisate dalla stessa banda cittadina e poi i tanti giochi che allietavano la gente: gara dei mangiatori di spaghetti, tiro alla fune, rottura delle pignatte e lo spettacolare \u201calbero della cuccagna\u201d \u201c\u00e0 \u2018ntinna\u201d dove vigorosi e aitanti giovani e \u201ccarusi\u201d si sfidavano, con rocambolesche scivolate da brivido, per guadagnare un capretto, un coniglio o un galletto. Era questa la tradizione che caratterizzava nel passato la festa del \u201cSignuruzzu du Lacu\u201d. Il fascino della festa, anche se con qualche variante, \u00e8 rimasto immutato negli anni.\nI festeggiamenti sono organizzati dalla parrocchia del SS. Crocifisso di Pergusa e dall'omonima confraternita, il cui anno di costituzione risale al 1973. La Confraternita del SS. Crocifisso di Pergusa prende parte anche ai Riti della Settimana Santa ennese; rispetto alle altre confraternite \u00e8 l'unica con il vestiario originale, in quanto \u00e8 la riproduzione fedele di quello delle \u201cconfradias\u201d spagnole utilizzato nella Settimana Santa di Siviglia, con il lungo cappuccio a forma conica e altri particolari simili.\nI festeggiamenti, che si svolgono da mercoled\u00ec a domenica, prevedono un ricco programma religioso e ricreativo. Fin dalle sue origini ed ancora oggi \u00e8 una festa molto sentita e coinvolge tutta la citt\u00e0 di Enna, soprattutto gli abitanti del villaggio.\nNei giorni precedenti la domenica si organizzano diverse attivit\u00e0 ricreative: tornei di calcio e di tiro a volo, gare podistiche attorno al lago, il Memorial \u201cPersico - Di Dio e sulla piazza antistante la chiesa i tradizionali giochi popolari: minigimkana con bici e overboard a kart, rottura delle pignatte. Ad animare le serate sono previsti: spettacoli teatrali, spettacoli musicali e spettacoli di danza e, infine, la ormai tradizionale sagra della salsiccia, la \u201csasizzata\u201d. Da qualche anno \u00e8 stata introdotta una novit\u00e0, il pellegrinaggio del Crocifisso per i quartieri di Pergusa e la celebrazione della santa messa.\nLa domenica alle ore 8, lo sparo di 31 colpi a cannone annunciano il giorno di festa. Durante tutto il giorno si susseguono le messe e la sera alle ore18 dalla chiesa del SS. Crocifisso di Pergusa inizia la solenne processione con la Santa Croce per le vie del villaggio. Il fercolo a forma di barca con dentro il Cristo in croce, preceduto dalle insegne di tutte le confraternite di Enna e con la partecipazione delle autorit\u00e0 religiose e delle autorit\u00e0 civili, viene portato a spalla dai confrati della Confraternita del SS. Crocifisso di Pergusa, si dirige verso le sponde del lago di Pergusa dove posto su una piccola barca attraversa le acque per la solenne benedizione e per benedire anche tutto il villaggio. L\u2019incantevole cornice del Lago Pergusa rende molto suggestiva la traversata, particolarmente toccante il momento in cui al centro del lago al chiaro di luna viene letto un passo del Vangelo che racconta l'apparizione di Ges\u00f9 Risorto nelle acque del lago Getsemani. Dopo la benedizione delle acque in tarda serata riprende la processione per ritornare in chiesa dove sar\u00e0 celebrata la messa. I festeggiamenti si concludono con uno spettacolo pirotecnico e con la sagra della salsiccia."}
{"id": "493363", "revid": "1154737", "url": "https://it.wikipedia.org/wiki?curid=493363", "title": "Scrivia", "text": "Lo Scrivia (o \"Scr\u00e8ivia\" in ligure, la \"Scrivia\" in piemontese e lombardo, chiamato \"Olubria\" dai Romani) \u00e8 un grosso torrente dell'Italia settentrionale, affluente di destra del Po, che scorre in Liguria, Piemonte e in Lombardia.\nIl corso del torrente.\nNasce in Liguria nel territorio della Citt\u00e0 metropolitana di Genova dalla confluenza presso il comune di Montoggio (GE) del torrente Laccio e del torrente Pentemina, entrambi provenienti dal monte Prel\u00e0 (Appennino Ligure) percorrendo poi un tratto lungo circa 88\u00a0km. Se si considera come ramo sorgentizio principale il torrente Laccio (che nasce nel comune di Torriglia), la lunghezza totale del torrente sino alla foce sale a 117\u00a0km.\nDalla confluenza, la Scrivia scorre inizialmente incassato in direzione nord-ovest fino a giungere nel comune di Montoggio (GE) dove riceve a destra il torrente Laitona poi fino a Casella (GE) dove riceve un altro importante affluente, il torrente Brevenna, si allarga notevolmente formando un ampio conoide alluvionale e verso il comune di Savignone riceve il torrente Camiasca alla sua sinistra.\nBagnato il comune di Busalla (GE) e ricevuti rispettivamente da destra il torrente \"Seminella\" e da sinistra il \"Busalletta\", compie poi una chiara deviazione (l'unica veramente rilevante del suo intero percorso) verso nord. Prosegue per alcuni km sino a toccare Ronco Scrivia (GE), dove, nella frazione di Borgo Fornari, riceve da sinistra il torrente \"Traversa\" e da destra il torrente San Rocco proseguendo poi la sua corsa incassato in una profonda forra.\nIn questo tratto bagna alcune frazioni e il centro di Isola del Cantone (GE) ricevendo da destra il torrente Vobbia e da sinistra il torrente Borlasca. Da qui in poi scorre nuovamente incassato in una suggestiva gola sino nei pressi di Pietrabissara (GE) dove entra in territorio piemontese.\nSubito forma un vastissimo conoide alluvionale e bagna il comune di Arquata Scrivia (AL) ricevendo da destra il torrente Spinti e pi\u00f9 a valle sempre da destra, il suo principale affluente, il torrente Borbera che gli raddoppia la portata d'acqua. Da qui la valle si restringe nuovamente nell'attraversamento di Serravalle Scrivia (AL) dopodich\u00e9 esce dal suo tratto vallivo rallentando la sua corsa e scorrendo alla sua destra idrografica ai piedi dei Colli Tortonesi.\nGiunto a Cassano Spinola (AL), il letto del torrente si allarga enormemente raggiungendo anche il km di ampiezza e divagando in molti rami secondari. In questo tratto il torrente non riceve tributari significativi ma solo alcuni modesti corsi d'acqua in destra idrografica come il torrente \"Castellania-Bruto\", proveniente dai Colli Tortonesi. Dopo aver bagnato la citt\u00e0 di Tortona (AL) e aver ricevuto da destra il piccolo torrente Ossona, il fiume entra in pianura approfondendo il proprio letto.\nGiunto a Castelnuovo Scrivia (AL) riceve sempre da destra il suo ultimo affluente, il \"Grue\", piccolo corso d'acqua. In seguito, con caratteristiche ormai di fiume di pianura, prosegue bagnando Alzano Scrivia (AL) e Molino dei Torti (AL), entrando in Lombardia presso Cornale e Bastida e nel territorio comunale di Mezzana Bigli (PV) sino a confluire da destra nel Po.\nCaratteri idrologici.\nLa portata media annua della Scrivia presso la foce \u00e8 di circa 19\u00a0m\u00b3/s. Il regime \u00e8 nettamente torrentizio con piene talvolta disastrose in autunno e magre quasi totali in estate (totali nel tratto compreso tra Cassano Spinola e Casei Gerola dove pu\u00f2 rimanere addirittura asciutto anche per mesi).\nAd accentuare questa caratteristica sono i tempi di corrivazione essenzialmente brevi nel caso di forti piogge a monte: le onde di piena della Scrivia infatti possono essere particolarmente tumultuose e devastanti anche se di breve durata. In particolare quella del 1968 raggiunse il suo massimo storico di oltre 2.000\u00a0m\u00b3/s; durante quella dell'autunno 2002 invece, il fiume travolse un ponte tra Arquata Scrivia e Vignole Borbera, poi ripristinato e riaperto solo nel 2005; da citare anche le piene del 4 novembre 2011 e del 9-10 ottobre 2014, tra le massime che si ricordano\nProprio per le sue caratteristiche \u00e8 classificato come torrente, nonostante le dimensioni siano molto maggiori rispetto a ci\u00f2 che normalmente viene definito torrente.\nFauna.\nLe specie ittiche che si possono pi\u00f9 comunemente trovare in questo torrente sono: il cavedano, il ghiozzo, il barbo, la savetta la lasca e nel tratto pi\u00f9 alto dello stesso (soprattutto in provincia di Genova) la trota fario, la trota iridea, il salmerino ed il vairone.\nLa Valle Scrivia \u00e8 una delle vie preferite per le rotte migratorie dei volatili che, partendo dall'Africa per raggiungere il nord Europa, trovano un transito molto favorevole nel corso rettilineo e sgombro di questa valle, che per l'appunto \u00e8 posta in direzione nord-est, sud-ovest.\nTra le specie di uccelli locali vanno segnalati: il nitticore, le garzette, gli aironi cinerini, il rarissimo tarabuso ed il cavaliere d'Italia. Nelle zone umide ricoperte da canneti vi sono germani, mestoloni e morette.\nNei tratti di fiume dove la vegetazione si fa pi\u00f9 rada si possono osservare allodole, gruccioni e cappellacce mentre gli alberi ospitano usignoli, capinere, sterpazzole, upupe, ghiandaie e picchi.\nIn crescita la popolazione di martin pescatori.\nAltri progetti.\nOltrep\u00f2 Pavese"}
{"id": "493366", "revid": "765341", "url": "https://it.wikipedia.org/wiki?curid=493366", "title": "Monique Laederach", "text": "Biografia.\nHa studiato il pianoforte a livello professionale, prima di laurearsi in lettere all'universit\u00e0 di Neuch\u00e2tel e divenire insegnante di tedesco. Ha tradotto in francese Kafka, Rilke, Mariella Mehr, Erika Burkart ed \u00e8 stata critico letterario. Dapprima poetessa (dal lirismo focoso e dai temi costantemente femministi), si \u00e8 poi dedicata in special modo alla narrativa, a partire da \"St\u00e9phanie\" (1970). Il suo romanzo di maggiore successo, \"La femme s\u00e9par\u00e9e\", si \u00e8 visto attribuire il Premio Schiller (1983)."}
{"id": "493368", "revid": "116532062", "url": "https://it.wikipedia.org/wiki?curid=493368", "title": "Die Schuldigkeit des ersten Gebots", "text": "Die Schuldigkeit des ersten Gebots, in italiano L'obbligo del primo comandamento (K 35) \u00e8 un \"singspiel\" sacro, ovvero una sorta di oratorio in lingua tedesca scritto fra il 1766 e il 1767 da Wolfgang Amadeus Mozart, Johann Michael Haydn, Anton Cajetan Adlgasser.\nGenesi e autori.\nFu commissionato dall'allora Arcivescovo di Salisburgo. \u00c8 diviso in tre parti: la prima di esse \u2013 giunta fino a noi \u2013 fu composta da Wolfgang Amadeus Mozart che all'epoca aveva poco pi\u00f9 di dieci anni, le altre \u2013 perdute \u2013 da Johann Michael Haydn (la seconda) e da Anton Cajetan Adlgasser (la terza). La leggenda vuole che l'alto prelato, incuriosito ma diffidente in merito alle doti fuori del comune del piccolo Mozart, abbia preteso che il bambino scrivesse la parte a lui affidata sotto la sua sorveglianza, senza aiuto o interferenze da parte di altre persone. In realt\u00e0 tutti i recitativi appartengono alla mano di Leopold Mozart, padre di Wolfgang, ma si ignora se il suo aiuto si sia spinto oltre.\nLa paternit\u00e0 del libretto \u00e8 stata accertata solo nella seconda met\u00e0 del Novecento. L'originale porta soltanto la sigla \"J.A.W.\", e si \u00e8 discusso a lungo se gli autori fossero Johann Adam Wieland oppure Jakob Anton Marianus Wimmer, all'epoca autori in voga per questo genere di testi. Soltanto nel 1957 fu scoperto un diario del padre benedettino salisburghese, Bede H\u00fcbner, in cui si afferma che il testo di questa composizione fu scritto da \"Herr Weiser\", dunque Ignaz Anton Weiser, all'epoca consigliere a Salisburgo.\nOrganico e articolazione.\nLa prima parte dell'opera \u2013 quella mozartiana, giunta fino a noi \u2013 \u00e8 scritta per orchestra (il cui organico prevede archi, flauti, oboi, fagotti, corni, trombone contralto e basso continuo), tre soprani e due tenori. La sua durata \u00e8 di circa novanta minuti. Consiste di una sinfonia di apertura, sette arie corredate da cadenza e colorature, diversi recitativi ed un terzetto finale. Da segnalare in particolare l'aria \"Ein ergrimmter L\u00f6we br\u00fcllt\" e l'assolo di trombone contralto nel numero \"Jener Donnerworte Kraft\". Un'altra aria - \"Manches \u00dcbel will zuweilen\" - verr\u00e0 poi ripresa da Mozart per un'altra sua opera, La finta semplice.\nPrima esecuzione e riprese moderne.\nLa prima parte fu rappresentata per la prima volta il 12 marzo 1767 nella Sala dei Cavalieri del Palazzo dell'Arcivescovado di Salisburgo, la seconda il 19 marzo, la terza il 26. Gli interpreti furono Joseph Meissner (il Cristiano), Franz Anton Spitzeder (lo Spirito cristiano), Maria Anna Fesemayr (lo Spirito mondano), Maria Magdalena Lipp in Haydn (la Misericordia), Maria Anna Braunhofer (la Giustizia).\nNel repertorio corrente \u00e8 entrata a partire dagli anni cinquanta del XX secolo. Dopo il debutto salisburghese alla presenza del giovanissimo Mozart, le rappresentazioni di cui si ha notizia sono avvenute a Londra nel 1952 (alla Royal Festival Hall, in forma di concerto) e nel 1968 (al Camden Festival, in forma di rappresentazione teatrale). Tutt'oggi \u00e8 rappresentata con una certa regolarit\u00e0 registrando un notevole aumento di allestimenti nel 2006, in occasione del 250\u00ba anniversario della nascita di Mozart, anno in cui \u00e8 stata inserita nel cartellone dell'edizione 2006 del Rossini Opera Festival che ha inteso cos\u00ec \"gemellare\" i precoci talenti compositivi sia del grande salisburghese sia di Gioachino Rossini.\nL'autografo.\nL'autografo \u00e8 conservato in Inghilterra, precisamente nella Biblioteca Reale del Castello di Windsor.\nVicenda.\nNon \u00e8 presente una vera e propria trama bens\u00ec un argomentare tra un aderente al Cristianesimo, la Giustizia, la Misericordia, lo Spirito mondano e lo Spirito cristiano che dibattono sulle possibilit\u00e0 di salvezza dell'anima dei mortali. L'ambientazione \u00e8 un giardino ameno, accanto a un boschetto."}
{"id": "493369", "revid": "486946", "url": "https://it.wikipedia.org/wiki?curid=493369", "title": "K 35", "text": ""}
{"id": "493372", "revid": "484532", "url": "https://it.wikipedia.org/wiki?curid=493372", "title": "Hasselblad", "text": "Hasselblad \u00e8 un costruttore di macchine fotografiche di alta qualit\u00e0 con sede a G\u00f6teborg (Svezia).\nStoria.\nL'azienda \u00e8 stata fondata nel 1841 come societ\u00e0 di commercio. Nel 1890, Hasselblad cominci\u00f2 a distribuire i prodotti fotografici della Eastman Kodak e della italiana Murer &amp; Duroni. Il ramo fotografico fu sviluppato da Victor Hasselblad durante la seconda guerra mondiale, quando fu incaricato dall'aeronautica reale svedese di sviluppare una macchina fotografica per delle riprese aeree.\nDopo la guerra, la produzione di macchine fotografiche ad uso militare \u00e8 stato commutato nella produzione di apparecchi civili.\nIntrodotta nel 1948, la \"Hasselblad 1600F\" era una medio formato SLR che si \u00e8 trasformata in quel sistema fotografico che \u00e8 considerato fra i migliori al mondo e, per questo, scelta da molti fotografi professionisti. Un modello simile era quello prodotto alla Kiev 88 in URSS.\nForse l'uso pi\u00f9 famoso della macchina fotografica Hasselblad \u00e8 stato durante le missioni spaziali: dalla prima Hasselblad utilizzata nella missione del 3 ottobre 1962 le fotocamere Hasselblad sono state parte integrante del programma spaziale della NASA. Particolarmente noto \u00e8 l'utilizzo delle fotocamere Hasselblad nelle missioni del programma Apollo, poich\u00e9 hanno prodotto le fotografie di quando l'uomo ha posato per la prima volta il piede sulla Luna. Le fotocamere utilizzate nelle missioni spaziali della NASA sono state le seguenti:\nLe macchine fotografiche Hasselblad sono tuttora ampiamente usate da fotografi professionisti, artisti dell'immagine e collezionisti di questo esclusivo prodotto. Fra i motivi che hanno dato origine al mito troviamo la qualit\u00e0 eccellente dell'immagine impressa su pellicola di formato 6x6cm, la possibilit\u00e0 di utilizzarla con i dorsi digitali (che consentono di passare in pochi secondi dall'utilizzo con pellicola all'utilizzo come macchine digitali), la robustezza e la precisione dei suoi prodotti, l'eccellenza degli obiettivi dedicati prodotti dalla Carl Zeiss.\n\u00c8 possibile ricostruire l'anno di produzione dei corpi e dei magazzini Hasselblad tramite un codice di due lettere impresso prima del numero di serie tramite una traslitterazione della parola V H P I C T U R E S (Victor Hasselblad fotografie), con i numeri 1 2 3 4 5 6 7 8 9 0, per cui un dorso che abbia inciso le lettere TR \u00e8 stato prodotto nel '68\nNell'agosto 2004 il pacchetto azionario di Hasselblad \u00e8 stato acquisito da Shriro Group (per mezzo della sussidiaria Shriro Sweden), gi\u00e0 importatore Hasselblad per il Giappone; Shriro Group ha anche acquisito l'azienda danese Imacon, produttore di apparecchiature fotografiche digitali. Dalla fusione di Hasselblad e Imacon \u00e8 nata la nuova societ\u00e0 Hasselblad che quindi ora produce, oltre alle macchine fotografiche, anche i dorsi digitali per i sistemi Hasselblad (ma utilizzabili per mezzo di adattatori anche su altre fotocamere medio formato nonch\u00e9 su macchine fotografiche di grande formato), fotocamere digitali e scanner Hasselblad.\nIl 30 giugno 2011 la societ\u00e0 tedesca Ventizz Capital Fund ha acquisito la totalit\u00e0 delle azioni Hasselblad da Shriro Group, che ha comunque mantenuto l'esclusiva nella distribuzione dei prodotti nel mercato asiatico e dell'area del Pacifico."}
{"id": "493375", "revid": "1185701", "url": "https://it.wikipedia.org/wiki?curid=493375", "title": "Milano-Vignola 1981", "text": "La Milano-Vignola 1981, ventinovesima edizione della corsa, si svolse il 23 giugno 1981 per un percorso totale di 216,7\u00a0km. Fu vinta dal tedesco Gregor Braun che termin\u00f2 la gara in 4h32'00\"."}
{"id": "493378", "revid": "62004", "url": "https://it.wikipedia.org/wiki?curid=493378", "title": "Milano-Vignola 1982", "text": "La Milano-Vignola 1982, trentesima edizione della corsa, si svolse il 30 agosto 1982 per un percorso di complessivi 216,7\u00a0km. Fu vinta dall'italiano Giovanni Mantovani che termin\u00f2 la gara in 5h09'20\"."}
{"id": "493381", "revid": "729019", "url": "https://it.wikipedia.org/wiki?curid=493381", "title": "Milano-Vignola 1983", "text": "La Milano-Vignola 1983, trentunesima edizione della corsa denominata anche \"Gran Prix Vignola\", si svolse il 13 agosto 1983 per un percorso totale di 205\u00a0km. Fu vinta dall'italiano Francesco Moser che termin\u00f2 la gara in 5h13'00\"."}
{"id": "493382", "revid": "729019", "url": "https://it.wikipedia.org/wiki?curid=493382", "title": "Milano-Vignola 1984", "text": "La Milano-Vignola 1984, trentaduesima edizione della corsa, si svolse il 16 agosto 1984 per un percorso totale di 215,5\u00a0km. Fu vinta dall'italiano Mario Beccia che termin\u00f2 la gara in 4h58'27\"."}
{"id": "493383", "revid": "729019", "url": "https://it.wikipedia.org/wiki?curid=493383", "title": "Caproni Ca.32", "text": "Il Caproni Ca.32 era un biplano da bombardamento italiano della prima guerra mondiale. Derivato dal prototipo Ca.31, che aveva volato nel 1914, a partire dal 1915 equipaggi\u00f2 i reparti da bombardamento italiani e francesi. Durante il conflitto l'aereo era designato Ca.1 dal Regio Esercito e 300\u00a0hp dalla ditta costruttrice. Dal Ca.32 deriv\u00f2, attraverso la tappa intermedia del 350\u00a0hp/Ca.2, il successivo Ca.33, tra i bombardieri alleati pi\u00f9 impiegati nel conflitto.\nStoria del progetto.\nL'aereo era una versione migliorata del Ca.31 che aveva volato nell'ottobre 1914. Era realizzato in legno rivestito in tela, tranne le superfici di controllo con struttura metallica. La corta fusoliera centrale conteneva il motore azionante un'elica spingente mentre le due travi di coda alloggiavano ciascuna un motore azionante un'elica traente erano montate sopra l'ala inferiore. Manteneva il piano di coda monoplano con tre derive, queste erano di diversa forma e superficie maggiorata. Introduceva un meccanismo sterzante per le ruote anteriori del carrello. Adottava tre motori in linea Fiat A.10 da 100 CV, al posto dei motori rotativi Gn\u00f4me, motivo per cui venne designato 300\u00a0hp internamente alla ditta. L'uso di motori con raffreddamento a liquido port\u00f2 all'installazione dei rispettivi radiatori sul montante interalare pi\u00f9 prossimo al motore a cui erano collegati.\nNella carlinga centrale trovavano posto i 4 membri dell'equipaggio in abitacolo aperto. In posizione prodiera il mitragliere, dietro di lui i due piloti in posti affiancati. A seguire i due serbatoi affiancati, con dietro lo spazio per il meccanico. A poppa il terzo motore. A partire dagli ultimi esemplari venne installata sopra il motore una torretta sopraelevata con mitragliatrice, soluzione che garantiva al meccanico/2 mitragliere un'ampia visuale di 360 gradi. Nella torretta era in genere installata una sola mitragliatrice, talvolta ne venivano installate due o tre.\nSebbene il Ca.31 avesse volato nell'ottobre 1914, nonostante il parere contrario di Maurizio Mario Moris, ispettore dell'Aeronautica, ma con l'appoggio di Giulio Douhet, comandante del Battaglione Aviatori, ed il primo ordine per 12 esemplari di Ca.32 fosse stato emesso nel dicembre successivo, l'avvio della produzione in serie dovette aspettare il marzo 1915. Tale ritardo derivava da problemi di avviamento della macchina industriale italiana, la produzione in serie era gestita dalla Societ\u00e0 per lo Sviluppo dell'Aviazione in Italia (SSAI), societ\u00e0 statale creata allo scopo. Altri ritardi derivano dalla scelta dei propulsori.\nNel frattempo era stata accordata una licenza di produzione alla ditta francese Robert Esnault-Pelterie (REP).\nGiovanni Battista \"Gianni\" Caproni era comunque insoddisfatto delle prestazioni del velivolo, certo che sarebbe bastato un incremento di potenza per migliorarle. Nella sua posizione di direttore della ditta di propriet\u00e0 statale (La Caproni era stata nazionalizzata nel 1913) solo nel marzo 1916 ricevette l'autorizzazione per sostituire il motore centrale A.10 con un pi\u00f9 potente Isotta Fraschini V.4B da 150 CV. L'aereo designato 350\u00a0hp venne collaudato da Emilio Pensuti il 10 maggio 1916 e dimostr\u00f2 subito una velocit\u00e0 massima superiore anche se i vantaggi pi\u00f9 evidenti erano quelli in termini di velocit\u00e0 di salita. Ordinati per la produzione in serie vennero designati Ca.2 dal Regio Esercito. Ne furono completati solo 9 esemplari, in quanto l'aereo venne ben presto soppiantato dal pi\u00f9 potente Ca.33 (450 hp).\nLe consegne furono ultimate nel dicembre 1916.\nImpiego operativo.\nI primi esemplari vennero consegnati il 23 luglio 1915. Il reparto, con sede sull'aviosuperficie dei Campo della Comina (Friuli-Venezia Giulia), venne battezzato 1\u00aa Squadriglia Caproni. Il battesimo del fuoco il 20 agosto successivo, con un'azione contro l'aviosuperficie austriaca di Aisovizza. Gi\u00e0 da questa azione emersero le qualit\u00e0 di buon incassatore del velivolo, visto che durante il ritorno i velivoli vennero colpiti da schegge di shrapnel della contraerea, ma non ebbero problemi a tornare alla base.\nGli ultimi Ca.32 del primo lotto di 12 esemplari vennero consegnati nell'ottobre dello stesso anno, nel frattempo veniva emesso un secondo ordine di 12 velivoli. Tale ordine venne ben presto portato a 36 e infine a 106 esemplari.\nLa 1\u00aa Squadriglia effettu\u00f2 oltre 20 azioni con i trimotori Caproni durante il 1915. Tra il 1915 ed il 1916 venivano costituite altre nove squadriglie, inquadrate due nel IV Gruppo da bombardamento e XI Gruppo da bombardamento. I due gruppi disponevano alla fine del 1916 di circa 40 velivoli.\nL'attivit\u00e0 dei reparti and\u00f2 crescendo con il protrarsi del conflitto. Particolarmente significativa fu l'incursione sul porto ed i cantieri navali di Fiume nell'estate del 1916. Per la prima volta nella storia dell'aviazione militare si assistette ad un'azione di massa con il raduno in volo di bombardieri provenienti da diversi campi di aviazione. Furono impiegati 24 trimotori su tre ondate. Oltre a queste azioni di natura strategica i trimotori Caproni vennero impiegati in azioni di bombardamento contro le retrovie nemiche, sia sul fronte dell'Isonzo (agosto 1916), che in quello del Carso (settembre-ottobre 1916).\nNella primavera del 1917 i Ca.32 iniziarono ad essere affiancati in servizio dai Ca.33.\nI Ca.32 francesi trovarono impiego sul fronte occidentale, gli esemplari prodotti in Italia erano inquadrati nelle C.A.P. \"escadres\", quelli costruiti su licenza nelle C.E.P. \"escadres\" (C.E.P.: Caproni Esnault Pelterie) ed avevano due motori Le Rh\u00f4ne 9C 80 hp ed un Salmson-Canton Unn\u00e8 9R da 130 hp."}
{"id": "493384", "revid": "1185701", "url": "https://it.wikipedia.org/wiki?curid=493384", "title": "Milano-Vignola 1985", "text": "La Milano-Vignola 1985, trentatreesima edizione della corsa, si svolse il 15 agosto 1985 per un percorso totale di 215,5\u00a0km. Fu vinta dall'italiano Emanuele Bombini che termin\u00f2 la gara in 5h18'00\"."}
{"id": "493387", "revid": "729019", "url": "https://it.wikipedia.org/wiki?curid=493387", "title": "Milano-Vignola 1986", "text": "La Milano-Vignola 1986, trentaquattresima edizione della corsa, si svolse il 15 agosto 1986 per un percorso totale di 238\u00a0km. Fu vinta dall'italiano Roberto Visentini che termin\u00f2 la gara in 5h 00' 00\"."}
{"id": "493389", "revid": "1354930", "url": "https://it.wikipedia.org/wiki?curid=493389", "title": "Milano-Vignola 1987", "text": "La Milano-Vignola 1987, trentacinquesima edizione della corsa, si svolse il 14 agosto 1987 per un percorso totale di 238\u00a0km. La vittoria fu appannaggio dell'italiano Giuseppe Saronni, che complet\u00f2 il percorso in 6h07'00\", precedendo i connazionali Maurizio Fondriest e Davide Cassani. "}
{"id": "493390", "revid": "729019", "url": "https://it.wikipedia.org/wiki?curid=493390", "title": "Milano-Vignola 1988", "text": "La Milano-Vignola 1988, trentaseiesima edizione della corsa, si svolse il 20 aprile 1988 per un percorso totale di 218\u00a0km. Fu vinta dall'italiano Adriano Baffi che termin\u00f2 la gara in 5h08'00\"."}
{"id": "493391", "revid": "729019", "url": "https://it.wikipedia.org/wiki?curid=493391", "title": "Milano-Vignola 1989", "text": "La Milano-Vignola 1989, trentasettesima edizione della corsa, si svolse il 29 aprile 1989 per un percorso totale di 216\u00a0km. Fu vinta dall'italiano Adriano Baffi che termin\u00f2 la gara in 4h59'01\"."}
{"id": "493395", "revid": "1342115", "url": "https://it.wikipedia.org/wiki?curid=493395", "title": "Salvatore Toscano", "text": "Biografia.\nAderisce nel 1957 al Movimento giovanile socialista di Catania e fa riferimento all'insegnamento di Rodolfo Morandi. Quando nel 1963 la sinistra socialista fonda il Partito Socialista Italiano di Unit\u00e0 Proletaria (PSIUP), Toscano si impegna per la sua costruzione e consolidamento dal 1964 al 1967. Dirige dapprima la Federazione di Crotone e poi quelle di Catanzaro e di Frosinone.\nNell'autunno del 1967 si iscrive alla Facolt\u00e0 di Filosofia dell'Universit\u00e0 Statale di Milano dove vive l'esperienza della contestazione studentesca del '68, diviene dirigente del Movimento Studentesco che contribuisce a sviluppare in maniera decisiva e fonda il Movimento Lavoratori per il Socialismo di cui \u00e8 segretario fino al 1976.\nIn netta contrapposizione con altri leader della contestazione, sostenne l'importanza della cultura e dello studio, contro la dequalificazione della scuola, contro il \"6 politico\" e si oppose energicamente alle insorgenti derive del terrorismo.\nMor\u00ec in seguito a un incidente stradale in Jugoslavia il 24 marzo del 1976. Con il suo nome e in suo onore fu chiamata \"Brigata Salvatore Toscano\" il gruppo di volontari di idee di sinistra che sotto quel nome, si dettero un'organizzazione ed intervennero in occasione del terremoto del Friuli del '76."}
{"id": "493396", "revid": "278830", "url": "https://it.wikipedia.org/wiki?curid=493396", "title": "Crucco", "text": "Il termine crucco \u00e8 un adattamento italiano del serbo-croato e sloveno \"kruh\", che significa \"pane\".\nStoria.\nIn un secondo tempo il termine, anche nella forma \u00abcruco\u00bb, venne utilizzato dalle truppe italiane del Corpo di spedizione italiano in Russia (poi confluito nel cosiddetto ARMIR che combatterono in Russia sul fronte orientale durante la seconda guerra mondiale) e poi dai partigiani per riferirsi ai soldati tedeschi.\nCome sostantivo o aggettivo il termine \u00abcrucco\u00bb \u00e8 usato per definire le persone e le cose riconducibili a Paesi o regioni di lingua tedesca, con connotazione dispregiativa o ironica.\nNei media.\nIl termine \u00e8 ripreso con frequenza nei film e nei videogiochi, come nella serie di \"Call of Duty,\" \"\" e nei videogiochi \"Battlefield e The Saboteur\" ambientati nel periodo delle due guerre mondiali come termine dispregiativo nei confronti delle truppe tedesche.\nNella versione di Vasco Rossi della canzone \"Generale\" di Francesco De Gregori l'aggettivo \u00abcrucca\u00bb, riferito alla notte, viene sostituito da \u00abbuia\u00bb in modo da poter adattare la canzone a tutte le guerre, in particolare quella scoppiata nel 1991 in Bosnia.\nTermini simili.\nUn equivalente di \"crucco\" nella lingua tedesca \u00e8 \"kraut\", chiaro riferimento ai crauti, anch'esso con significato dispregiativo e derivante dalle due guerre mondiali.\nIn francese viene usato il termine \"boche\", a sua volta aferesi di \"alboche\", una parola macedonia formata dalla fusione di \"allemand\" (\"tedesco\") e il suffisso argotico -\"boche\". \u00c8 anche usato il termine \"chleuh\".\n\u201cCruccofilo\u201d \u00e8 il termine dispregiativo con cui vengono definiti gli amanti della cultura e della produzione industriale tedesca in generale."}
{"id": "493397", "revid": "15756", "url": "https://it.wikipedia.org/wiki?curid=493397", "title": "Armoriale della fanteria dell'Esercito italiano", "text": "L'armoriale della Fanteria dell'Esercito italiano contiene le armi (stemmi e blasonature) delle unit\u00e0 facenti parte dell'Arma di Fanteria dell'Esercito Italiano e, precedentemente a questo, del Regio Esercito."}
{"id": "493399", "revid": "122900379", "url": "https://it.wikipedia.org/wiki?curid=493399", "title": "Campeonato Sudamericano de Football 1927", "text": "Il Campeonato Sudamericano de Football 1927 fu l'undicesima edizione della Coppa America di calcio. Ad organizzarlo fu il Per\u00f9, la cui nazionale prendeva cos\u00ec parte per la prima volta al torneo. Tutte le partite si disputarono all'Estadio Nacional di Lima dal 30 ottobre al 27 novembre 1927.\nFormula.\nLa formula prevedeva che le quattro squadre partecipanti si affrontassero in un unico girone all'italiana, la cui prima classificata avrebbe vinto il torneo. Per ogni vittoria si attribuivano 2 punti, 1 per ogni pareggio e 0 per ogni sconfitta.\nIn vista delle olimpiadi di Amsterdam 1928, nel cui torneo di calcio la CONMEBOL avrebbe avuto diritto a tre posti, fu disposto che le prime tre classificate si sarebbero qualificate alla manifestazione olimpica.\nRiassunto del torneo.\nOvvie favorite erano Uruguay e Argentina. Le due nazionali platensi travolsero gli avversari, decidendo tutto nello scontro diretto: qui la spunt\u00f2 l'Argentina (3-2), che vinse il suo terzo titolo continentale. \nL'Uruguay si sarebbe riscattato l'anno seguente, bissando l'oro olimpico del 1924, battendo in finale proprio l'Argentina.\nClassifica marcatori.\n3 gol\n2 gol\n1 gol\nautoreti"}
{"id": "493401", "revid": "11694", "url": "https://it.wikipedia.org/wiki?curid=493401", "title": "Oskar Camenzind", "text": ""}
{"id": "493404", "revid": "339392", "url": "https://it.wikipedia.org/wiki?curid=493404", "title": "Copa Am\u00e9rica 1927", "text": ""}
{"id": "493405", "revid": "36426", "url": "https://it.wikipedia.org/wiki?curid=493405", "title": "Cappella de' Pazzi", "text": ""}
{"id": "493406", "revid": "73134", "url": "https://it.wikipedia.org/wiki?curid=493406", "title": "Premio di rischio", "text": ""}
{"id": "493407", "revid": "290023", "url": "https://it.wikipedia.org/wiki?curid=493407", "title": "Cappella Pazzi", "text": "La cappella Pazzi \u00e8 una delle pi\u00f9 note architetture rinascimentali, comunemente considerata il capolavoro di Filippo Brunelleschi, si trova all'interno del primo chiostro della basilica di Santa Croce a Firenze.\nUfficialmente era la sala capitolare di Santa Croce, in realt\u00e0 era la cappella commemorativa privata della famiglia Pazzi, che aveva sostenuto le spese della costruzione. Attraverso l'attenta analisi dei pochi documenti rimasti \u00e8 stata stabilita una cronologia: la costruzione fu iniziata nel 1442, 4 anni prima della morte di Brunelleschi, la cupola fu completata nel 1460, mentre le decorazioni furono completate poco prima della Congiura dei Pazzi del 1478. \nStoria.\nNel 1423 un vasto incendio distrusse la zona del dormitorio e parte della biblioteca del convento di Santa Croce. Per riparare i danni e ricostruire gli ambienti si fecero avanti il Comune e alcune delle pi\u00f9 ricche famiglie cittadine, tra cui i Medici, gli Spinelli e i Pazzi. Andrea de' Pazzi in particolare, gi\u00e0 dal 1429 dovette offrirsi per ricostruire la sala capitolare, creando una cappella che, nella parte posteriore, avrebbe anche accolto le sepolture della sua famiglia. Venne dedicata a sant'Andrea, patrono omonimo del committente.\nEstremamente difficile, per la scarsit\u00e0 di documenti, \u00e8 stabilire la cronologia della costruzione della cappella, che comunque dovette procedere con molta lentezza. Il coinvolgimento di Filippo Brunelleschi \u00e8 in genere datato al 1429, subito dopo il termine dei lavori alla Sagrestia Vecchia di San Lorenzo. Nella portata al catasto del 1433 Andrea de Pazzi si ha un primo documento dell'impegno per la ricostruzione del capitolo (quasi certamente sul sito di quello vecchio andato distrutto), ma fino al 1442 non esistono documenti dell'effettivo avvio dei lavori. Le difficolt\u00e0 economiche rallentarono probabilmente la costruzione avviata, con una ripresa tra il 1442 e il 1446. Nel 1443 si sa che papa Eugenio IV \"rimase a cena sul Capitolo di Santa Croce\", che era completo solo fino alla trabeazione, e nel 1445 il testamento di Andrea, morto quell'anno, destinava una cospicua somma al completamento della cappella. Un anno dopo mor\u00ec Brunelleschi, bloccando di nuovo il cantiere. A quegli anni risalgono le opere di Luca della Robbia, amico di Brunelleschi, che prefer\u00ec a Donatello col quale aveva avuto un conflitto per la decorazione della sagrestia Vecchia in San Lorenzo. Cupola e volte vennero terminati solo nel 1459 e il portico nel 1461, come indicano le iscrizioni rispettivamente nel tamburo e sulla volta esterna.\nN\u00e9 nel 1469, n\u00e9 nel 1473 la cappella era completata, poich\u00e9 vi venivano destinati nuovi fondi, in particolare, alla seconda data, da parte del cardinale Pietro Riario. Nel 1478 era ancora in corso la costruzione del portico, terminato negli anni immediatamente successivi. In quell'anno per\u00f2 la famiglia Pazzi veniva annientata per gli esiti della congiura contro i Medici, lasciando futuri accrescimenti incompiuti.\nDescrizione.\nCon un arco di tempo cos\u00ec ampio per il completamento dei lavori \u00e8 un problema definire con precisione cosa spetti alla paternit\u00e0 del Brunelleschi e cosa sia stato frutto dei suoi continuatori; una parte della critica propende oggi per riconoscere al grande architetto almeno il progetto nelle linee essenziali sia della struttura interna che esterna, compreso il portico, che rappresenterebbe l'unica facciata brunelleschiana. Altri invece, attribuiscono il portico a Giuliano da Maiano.\nLa cappella \u00e8 comunque un ottimo esempio di eleganza e sobriet\u00e0 in architettura, con una maestosa padronanza dei rapporti fra i volumi dell'edificio a vantaggio dell'armonia generale dell'insieme. Le decorazioni si manifestano all'osservatore solo in un secondo momento, nel soffermarsi sui dettagli, completando l'ambiente senza appesantirlo e rubare la scena allo spazio architettonico ed alla sacralit\u00e0 dell'edificio.\nLo schema generale, come nelle altre opere di Brunelleschi, si ispira a un precedente medievale, in questo caso la sala capitolare di Santa Maria Novella (il Cappellone degli Spagnoli, costituito da un vano principale a pianta rettangolare con scarsella), per innovarla applicando scelte di estremo rigore, innestate su alcuni elementi tratti dall'architettura romana e romanica fiorentina. Straordinaria, e spiegabile solo grazie all'intervento regolatore del grande architetto, \u00e8 l'armonia di proporzioni in un edificio cos\u00ec strettamente vincolato da altri edifici preesistenti su tre lati, tra cui la cappella Medici di Michelozzo, la cappella Baroncelli e la cappella Castellani.\nEsterno.\nLa facciata della chiesa si affaccia sul primo chiostro di Santa Croce. Alcuni la attribuiscono alla continuazione di Giuliano da Maiano, altri invece la riferiscono al disegno originale del maestro, messo in opera dopo la sua morte. Importante \u00e8 la sua funzione di mediazione spaziale e filtro per la luce, che arriva all'interno in maniera diffusa e omogenea.\nIl portico anteriore ricorda la maestosa struttura degli archi di trionfo romani. Sei colonne corinzie sostengono un attico alleggerito, spartito in riquadri delimitati da lesene a coppie e interrotto al centro dall'arcata a tutto sesto, memore dei motivi scenografici del pronao e dell'arco di trionfo del mondo antico. Il coronamento, incompiuto, \u00e8 stato protetto da una tettoia a facciavista. Secondo il Vasari il progetto prevedeva un coronamento a timpano. Il fregio sull'architrave, con piccoli tondi che racchiudono teste di cherubini \u00e8 opera attribuita a Desiderio da Settignano e artisti della scuola di Donatello. Il portico \u00e8 coperto da volta a botte con cassettoni, mentre in corrispondenza dell'arcata si trova una cupoletta, il tutto ricoperto da rosoni in terracotta invetriata dove si incontra lo stemma Pazzi. La cupoletta in particolare spicca per la complessa decorazione dalla brillante policromia opera di Luca della Robbia, autore anche del tondo con \"Sant'Andrea\" (patrono del committente) sopra la porta. Arricchiscono l'insieme della cupola interna le conchiglie a rilievo negli angoli e, al centro, lo stemma dei Pazzi coi delfini entro una ghirlanda di foglie e frutti. Vi si legge inoltre la data \"1461 A. DI 10 Giugno\".\nSull'architrave due angeli reggono un tondo con due delfini e cinque crocette ricrociate, arme moderna della famiglia Pazzi; nel timpano soprastante un rilievo di \"Sant'Andrea tra due angeli\". I battenti lignei, finemente intagliati con figure floreali e geometriche e al centro rosoni con gli stemmi del Popolo e del Comune, furono realizzati da Giuliano da Maiano nel 1472. Ai lati della porta si aprono due alti finestroni centinati, incorniciati dalle lesene che corrispondono all'altezza delle colonne del portico.\nSullo sfondo della facciata si eleva la cupola a ombrello che ricorda molto la Sagrestia Vecchia della basilica di San Lorenzo, impostata all'esterno entro un basso cilindro con copertura a cono (tamburo) e sormontata da una leggerissima lanterna. \u00c8 divisa in dodici spicchi su ciascuno dei quali si apre un oculo e pu\u00f2 evocare simbolicamente il numero degli apostoli e la grazia (la luce) che filtra da essi dall'entit\u00e0 divina (il sole, all'esterno). Sull'intonaco del tamburo esterno \u00e8 leggibile un'iscrizione in rosso sinopia che reca le parole .\nInterno.\nL'interno \u00e8 molto essenziale e si basa, come a San Lorenzo, nel modulo a 20 braccia fiorentine (circa 11,66 metri), che \u00e8 la misura della larghezza dell'area centrale, dell'altezza dei muri interni e del diametro della cupola, in modo da avere un cubo immaginario sormontato da una semisfera. A questo schema vanno aggiunte le due ali laterali (coperte da volta a botte cassettonata e con rosoni), un quinto ciascuno rispetto al lato del cubo centrale, e la scarsella dell'altare (con cupoletta), larga un altro quinto, pari all'arco di ingresso. La principale differenza con la pianta della sagrestia Vecchia \u00e8 quindi la base rettangolare, sebbene egregiamente mascherata, che fu influenzata dall'assetto degli edifici preesistenti attorno. Se si tiene conto per\u00f2 anche della scarsella e del portico esterno, ecco che, grazie alla compensazione delle ali laterali, la pianta torna inscrivibile in un quadrato.\nUna panca in pietra serena corre sul perimetro e venne costruita per permettere l'uso della cappella anche come sala capitolare dei monaci. Dalla panca si dipartono le paraste corinzie, sempre in pietra serena, che scandiscono l'ambiente e si collegano alle membrature superiori della trabeazione; grazie all'espediente della panca che fa da zoccolo, l'imposta delle lesene \u00e8 la medesima anche nella scarsella, che \u00e8 rialzata di alcuni gradini. L'apertura ad arco sopra il vano dell'altare \u00e8 riprodotta anche sulle altre pareti, cos\u00ec come il profilo della finestra tonda sulla parete di accesso, creando un puro ritmo geometrico. La cupola \u00e8 alleggerita dai sottili costoloni a rilievo e la luce inonda la cappella dalla lanterna e dalle finestrelle disposte sul tamburo. Il grigio omogeneo e profondo della pietra si staglia sul fondo a intonaco bianco, nello stile pi\u00f9 tipico del grande architetto fiorentino.\nUn piccolo ambiente, accessibile da una porta nella parete destra della scarsella, era il luogo per la sepoltura dei membri della famiglia Pazzi e il culto privato. Sul lato opposto si trovava invece una porta che permetteva l'accesso alla basilica di Santa Croce, poi chiusa e smantellata.\nLa decorazione plastica \u00e8 strettamente subordinata all'architettura, come nella Sagrestia Vecchia: le pareti accolgono dodici grandi medaglioni in terracotta invetriata con gli \"Apostoli\", tra le migliori creazioni di Luca della Robbia; pi\u00f9 in alto si trova il fregio, sempre con il tema dei Cherubini come all'esterno e con l'aggiunta dell'Agnello, simbolo di Redenzione, ma anche della potente Arte della Lana. Nei pennacchi della cupola, altri 4 tondi policromi sempre in terracotta, rappresentano gli \"Evangelisti\" sono attribuiti a Luca della Robbia o al Brunelleschi stesso che ne avrebbe curato il disegno prima di affidarne la realizzazione alla bottega dei Della Robbia: in queste opere si pu\u00f2 cogliere la polemica di Brunelleschi contro le decorazioni troppo espressive di Donatello nella Sacrestia Vecchia, che avevano \"invaso\" il sacello disturbando, a suo parere, l'essenzialit\u00e0 dell'architettura. La dimensione e il punto di vista delle rappresentazioni \u00e8 infatti calibrato su uno spettatore al centro della cappella, con i raggi dietro gli evangelisti e i loro libri scorciati in maniera accurata. I pennacchi ospitano stemmi della famiglia Pazzi.\nL'altare, di scuola donatelliana, \u00e8 privo di ancona, cio\u00e8 di una pala d'altare dipinta o scolpita. Secondo Brunelleschi era preferibile l'uso essenziale delle sole vetrate. Le due vetrate della scarsella completano il ciclo iconografico e sono state realizzate su disegno di Alesso Baldovinetti, raffigurando \"Sant'Andrea\" (quella rettangolare) e il \"Padre Eterno\" (nell'oculo), che \u00e8 in diretta corrispondenza con il medaglione di \"Sant'Andrea\" sulla porta d'ingresso nel portico.\nLe rappresentazioni del cielo.\nDurante il Medioevo e poi il Rinascimento in molti edifici pubblici si ritrovano rappresentazioni celesti, ad esempio lo Zodiaco del palazzo della Ragione di Padova (1425-1440) e il salone dei Mesi di palazzo Schifanoia a Ferrara (1469).\nAnche in due delle opere pi\u00f9 famose di Brunelleschi si trova una volta stellata dipinta: la Sagrestia Vecchia della chiesa di San Lorenzo e la cappella dei Pazzi della chiesa di Santa Croce. In ambedue decora la cupoletta della scarsella, sopra l'altare, e rappresenta il cielo con le costellazioni che transitavano sopra Firenze il 4 luglio 1442. Per la volta stellata della Sagrestia di San Lorenzo abbiamo anche il nome del pittore che la esegu\u00ec, Giuliano d'Arrigo detto \"il Pesello\" su indicazione dell'astronomo e matematico Paolo dal Pozzo Toscanelli; ambedue furono probabilmente anche gli autori dello stesso motivo nella Cappella de' Pazzi. La scelta della data \u00e8 stata messa in relazione con la venuta a Firenze di Renato d'Angi\u00f2, che all'epoca veniva visto come il condottiero che poteva comandare una nuova crociata per la riconquista della Terrasanta e la sconfitta degli Ottomani che stavano mettendo in gravi difficolt\u00e0 l'impero bizantino.\nRetaggio.\nLa cappella dei Pazzi rappresenta un'importante struttura nel quadro delle riflessioni sugli edifici a pianta centrale, iniziata dagli architetti del Rinascimento e proseguita con opere come le chiese di Santa Maria delle Carceri a Prato, San Biagio a Montepulciano o Santa Maria Nuova a Cortona. Anche la basilica di San Pietro in Vaticano era stata inizialmente progettata da Bramante con una pianta a croce greca. Nell'architettura religiosa questo modello fu poi abbandonato con la Controriforma e con l'affermazione generale della pianta a croce latina o comunque degli schemi ad asse longitudinale."}
{"id": "493410", "revid": "73134", "url": "https://it.wikipedia.org/wiki?curid=493410", "title": "Enigma del premio azionario", "text": ""}
{"id": "493411", "revid": "30753", "url": "https://it.wikipedia.org/wiki?curid=493411", "title": "Rocky Maivia", "text": ""}
{"id": "493412", "revid": "36426", "url": "https://it.wikipedia.org/wiki?curid=493412", "title": "Servo di Dio", "text": "Servo di Dio \u00e8 un titolo che la Chiesa cattolica assegna dopo la morte a persone che ritiene si siano distinte per \u00absantit\u00e0 di vita\u00bb, e per le quali \u00e8 stato avviato il processo canonico di beatificazione. Il titolo successivo, se si ritiene che il Servo di Dio abbia mostrato particolare \u00aberoicit\u00e0 delle virt\u00f9\u00bb, \u00e8 \"Venerabile\".\nNon \u00e8 da confondersi con \"servus servorum Dei\" (\"servo dei servi di Dio\"), che \u00e8 uno dei titoli propri del papa, introdotto da Gregorio I.\nProcedimento.\n\u00c8 la prima fase del processo di canonizzazione, che si articola come segue:"}
{"id": "493415", "revid": "1272592", "url": "https://it.wikipedia.org/wiki?curid=493415", "title": "NoiBassisti in Villa", "text": "NoiBassisti in Villa \u00e8 un festival musicale dedicato al basso elettrico e organizzato dall'associazione culturale NoiBassisti. Il festival si tiene annualmente dal 2004, con il supporto dell'Ufficio Cultura del Comune di Bollate (MI), nel giardino di Villa Arconati, nel contesto del Festival di Villa Arconati.\nLo scopo del festival \u00e8 mettere in luce l'influenza del basso elettrico nella cultura musicale contemporanea. Il festival non rappresenta una semplice successione di concerti, nella forma di maratona musicale, ma arricchisce il suo programma con una piccola ma significativa esposizione di strumenti che unisce grandi marchi ad artigiani. Sfruttando la presenza di espositori, marchi, musicisti la direzione artistica presenta ogni anno anche un carnet di dimostrazioni e clinic.\nNoiBassisti in Villa 2006.\nL'edizione 2006 (intitolata The Groove Festival) rappresenta per il Festival la grande svolta: nove concerti (di cui cinque tenuti dai massimi bassisti internazionali) lungo l'arco di due giorni; e il supporto di grandi marchi quali MarkBass, Fender, Ibanez, SWR, Music Man, D'Addario, Laurus, Galli Strings, Ernie Ball e Ampeg. Dal 2006 inizia inoltre un importante filo diretto con la patria del basso elettrico, gli Stati Uniti, attraverso il patrocinio del consolato statunitense e la \"media partnership\" con la principale rivista mondiale sul basso elettrico, \"Bass Player\".\nPartecipanti.\nAlle varie edizioni del festival hanno partecipato tra gli altri:"}
{"id": "493417", "revid": "125603592", "url": "https://it.wikipedia.org/wiki?curid=493417", "title": "Fuji (monte)", "text": "Il \u00e8 un vulcano alto 3.776\u00a0m ed \u00e8 la montagna pi\u00f9 alta del Giappone.\nConsiderato una delle del Paese insieme al monte Tate e al monte Haku, a tal punto che gli shintoisti considerano doveroso almeno un pellegrinaggio sulle sue pendici nella vita., venne inserito nella lista dei \"famosi cento monti del Giappone\" (\"Nihon hyaku meizan\") di Ky\u016bya Fukada.. Con la sua cima innevata per dieci mesi all'anno \u00e8 uno dei simboli del Giappone, luogo speciale di bellezza paesaggistica e uno dei siti storici del Giappone, nonch\u00e9 patrimonio mondiale come sito culturale (l'UNESCO riconosce venticinque siti di interesse culturale all'interno del monte Fuji).\nGeografia.\nCon i suoi 3.776 metri il Fuji \u00e8 la montagna pi\u00f9 alta del Giappone. Si trova al confine tra le prefetture di Shizuoka e Yamanashi, vicino alla costa sull'oceano Pacifico dell'isola di Honsh\u016b, tra Hamamatsu e Tokyo, da cui dista 100\u00a0km e da dove \u00e8 visibile quando il cielo \u00e8 limpido. Alle sue pendici sorgono le tre cittadine di Gotemba a est, Fujiyoshida a nord e Fujinomiya a sud-est, oltre alla pianura di Kant\u014d, la pi\u00f9 grande zona pianeggiante del Paese nipponico. \u00c8 circondato da : il lago Kawaguchi, il lago Yamanaka, il lago Sai, il lago Motosu e il lago Sh\u014dji. Dalle loro rive, come da quelle del vicino lago Ashi, \u00e8 possibile osservare il monte. L'area della montagna \u00e8 compresa nel territorio del parco nazionale Fuji-Hakone-Izu, raggiungibile dalle cittadine vicine con l'autobus e da Tokyo con la linea \"shinkansen\".\nGeologia.\nL'origine del Fuji \u00e8 strettamente legata all'attivit\u00e0 vulcanica. Secondo la tradizione popolare la montagna si form\u00f2 in seguito a un terremoto avvenuto nel 286 a.C., ma in realt\u00e0 esso \u00e8 classificabile come uno stratovulcano e la sua forma conica regolare e quasi simmetrica \u00e8 la conseguenza della sovrapposizione di vari strati di lava solidificata e ceneri vulcaniche. I vulcanologi hanno infatti appurato che l'attuale Fuji \u00e8 il risultato di quattro distinte fasi nell'attivit\u00e0 vulcanica che ne hanno caratterizzato forma e struttura. La prima, chiamata \"Sen-komitake\", \u00e8 caratterizzata da un nucleo di andesite recentemente scoperto nella sua parte pi\u00f9 interna. La seconda, detta del \"Komitake Fuji\", \u00e8 uno strato di basalto formatosi diverse decine di migliaia di anni fa. Circa 100.000 anni fa si form\u00f2 quindi lo \"Hurui Fuji\" sulla cima del \"Komitake Fuji\". L'attuale Fuji, \"Shin Fuji\", si ritiene si sia formato intorno ai 10.000 anni fa sulla cima del vecchio monte.\n\u00c8 situato sulla faglia che fa parte della cintura di fuoco del Pacifico, tra la placca euroasiatica, la placca di Ochotsk e la placca delle Filippine. In particolare il vulcano si trova proprio sul punto in cui la placca delle Filippine si inabissa a grande profondit\u00e0 sotto quella euroasiatica, con un movimento tettonico che, fondendo le rocce, provoca la formazione di notevoli sacche magmatiche. \u00c8 tuttora in fase di quiescenza sin dal 1708; l'ultima eruzione documentata inizi\u00f2 il 16 dicembre 1707 e termin\u00f2 il 1\u00ba gennaio dell'anno successivo. Durante l'eruzione, nota con il nome di eruzione H\u014dei, l'attuale Tokyo venne ricoperta da uno spesso strato di cenere, mentre il vulcano vide la formazione di un nuovo cratere con un secondo picco, pi\u00f9 o meno a met\u00e0 della sua altezza, chiamato . Da allora le attivit\u00e0 vulcaniche sono ridotte a modeste manifestazioni solfatariche, bench\u00e9 alcuni studiosi avessero ipotizzato un possibile risveglio del vulcano entro il 2015. La prima eruzione documentata avvenne nell'anno 800 e da allora si sono susseguite diciotto eruzioni vulcaniche.\nLa base del Fuji ha un diametro compreso tra i 40 e i 50\u00a0km e una circonferenza di 125\u00a0km. Il cratere, i cui bordi frastagliati formano otto creste (Oshaidake, Izudake, Jojudake, Komagatake, Mushimatake, Kengamme, Hukusandake e Kukushidake), si estende per circa mezzo chilometro, raggiungendo una profondit\u00e0 massima di 250\u00a0m; il volume totale del vulcano \u00e8 di circa 500\u00a0km\u00b3.\nUna conseguenza delle attivit\u00e0 vulcaniche e della stratificazione della struttura del Fuji \u00e8 la presenza di pi\u00f9 di 150 flussi lavici solidificati, tra cui i pi\u00f9 importanti sono quello di Mishima e quello di Manno risalenti a circa 15.000 anni fa, oltre a quelli di Inusuzumi-yama (circa 5.000 anni fa), Kansu-yama (4.000 anni fa) e Aokigahara (864 d.C.). Questi flussi hanno a loro volta contribuito alla formazione di numerose di roccia lavica lungo le pendici del monte. Tra le grotte pi\u00f9 famose vi sono quella di Subashiri Tainai, la grotta posta a maggior altitudine in Giappone, quella di Mitsuike-ana (Fujinomiya) che raggiunge una lunghezza di 2.139\u00a0m, e quella di Saiko Komori-ana (Fujikawaguchiko, Yamanashi) considerata un monumento naturale. Oltre alle grotte \u00e8 possibile osservare anche i caratteristici \"alberi di lava\" (il rivestimento lavico intorno a un tronco d'albero, lasciato da un flusso di lava), tra cui i pi\u00f9 famosi sono quelli di Funatsu Tainai Jukei e Yoshida Tainai Jukei. Infine la superficie del monte \u00e8 caratterizzata dalla presenza di valli e gole, formatesi in seguito alla corrosione del vento, dell'acqua e della neve negli anni. La , la pi\u00f9 importante e ampia di queste gole, si estende sul lato ovest della cima a circa 2.200\u00a0m d'altezza e gli studiosi ipotizzano che possa essersi formata circa un migliaio di anni fa. \u00c8 lunga circa 2\u00a0km per una larghezza massima di 500\u00a0m, mentre la profondit\u00e0 massima \u00e8 di 150\u00a0m. \u00c8 stimato che circa 75 milioni di\u00a0m\u00b3 siano stati consumati dai fenomeni atmosferici e ogni anno circa 160.000\u00a0m\u00b3 di materiale viene eroso via dal pendio della montagna.\nIdrografia.\n\u00c8 stato stimato che le abbondanti piogge e nevicate che si verificano ogni anno sul Fuji contribuiscano alla formazione e alla persistenza di fiumi e sorgenti sotterranei per un volume di 5,3 milioni di tonnellate d'acqua al giorno. Grazie alla sua abbondanza, alla sua temperatura stabile e ai minimi livelli di impurit\u00e0, questa risorsa \u00e8 stata utilizzata fin dall'antichit\u00e0 per l'uso quotidiano dagli abitanti che vivevano nelle vicinanze del monte, mentre oggigiorno \u00e8 sfruttata in ambito industriale nel campo della produzione della carta, di prodotti chimici e di apparecchiature elettroniche. Sul lato ovest \u00e8 utilizzata anche per l'allevamento di trote. Le sorgenti e le oasi presenti sul Fuji costituiscono inoltre un'importante risorsa anche per piante e animali.\nUno dei luoghi pi\u00f9 caratteristici sono le , alte 20\u00a0m e larghe 200, in cui l'acqua fuoriesce dalle fessure tra la congiunzione di due strati di lava solidificata riversandosi nel fiume Shiba. Da un altro flusso di lava solidificato, quello di Mishima, fuoriesce acqua per una quantit\u00e0 pari a 1.135.000 litri al minuto, che va a formare varie sorgenti nella citt\u00e0 omonima di Mishima, per esempio gli stagni Komo e Kohama, facenti parte del parco Rakujuen. Infine il Kakita, fiume che vanta il maggior volume di acqua pura in tutto il Giappone viene rifornito dal Fuji di circa 1 milione di tonnellate d'acqua ogni giorno. Il fiume fornisce acqua potabile per 350.000 residenti delle regioni vicine.\nClima.\nData l'elevata altitudine del Fuji, si possono trovare differenti tipi di clima lungo le sue pendici. Secondo la classificazione dei climi di K\u00f6ppen gran parte della montagna gode di un clima alpino, caratterizzato da temperature molto fredde per quasi tutto l'anno al di sotto dello zero, e da forti venti che soffiano da direzione ovest-nordovest alla velocit\u00e0 media annuale di 12\u00a0m/s; la massima velocit\u00e0 mai registrata sulla vetta fu 91\u00a0m/s (328\u00a0km/h) il 5 ottobre 1964, mentre a livello del suolo fu di 84,5\u00a0m/s (304,2 km/h). Proprio a causa delle forti turbolenze che si formano in prossimit\u00e0 della cima del Fuji, il 5 marzo 1966 il Boeing 707\u00a0911 della British Overseas Airways Corporation si schiant\u00f2 sulla montagna causando la morte delle 124 persone a bordo.\nQuesto clima rigido non permette n\u00e9 lo scioglimento della neve caduta durante l'inverno, che permane fino a maggio, n\u00e9 lo sviluppo completo della vegetazione sopra i 1.500\u00a0m d'altitudine. L'unico momento in cui la vetta del monte Fuji non \u00e8 coperta di neve \u00e8 durante un breve periodo di tempo nei mesi estivi, bench\u00e9 delle nevicate improvvise si possano verificare anche nella stagione pi\u00f9 calda. Il periodo delle nevicate ha inizio solitamente durante la fine di settembre; nel mese di aprile si ha l'accumulo maggiore di neve sulla vetta. Trascorso questo periodo la neve a poco a poco si scioglie a causa delle temperature estive e dell'inizio della stagione delle piogge. La nevicata arrivata con maggiore anticipo rispetto alla media annuale fu registrata il 31 luglio 1963, mentre quella con maggiore ritardo il 16 ottobre 1943. Si stima che circa 2,2 miliardi di tonnellate di neve e pioggia cadano ogni anno sulla montagna.\nIl territorio del Fuji \u00e8 suddivisibile in tre principali regioni climatiche. La regione subalpina, dalla cima fino ai 2.500\u00a0m, \u00e8 caratterizzata da temperature che variano approssimativamente da sotto lo zero fino a 6\u00a0\u00b0C; nella zona alpina, dai 2.500 ai 1.600\u00a0m, la temperatura varia dai 6 ai 12\u00a0\u00b0C, mentre nella regione montuosa e in pianura, dai 1.600 m fino a valle, la temperatura pu\u00f2 raggiungere i 17-20\u00a0\u00b0C. Tra le pianure di Mishima e la cima del Fuji vi \u00e8 una differenza di 23\u00a0\u00b0C che perdura tutto l'anno. La temperatura media annuale si aggira sui -6 o -7\u00a0\u00b0C, mentre la temperatura pi\u00f9 alta mai registrata fu di 17,8\u00a0\u00b0C nel mese di agosto del 1942; la temperatura pi\u00f9 bassa invece fu registrata nel febbraio del 1981, quando il termometro tocc\u00f2 i -38\u00a0\u00b0C.\nLa tabella sottostante, compilata in base ai dati forniti dall'Agenzia meteorologica giapponese, riassume le varie temperature registrate nel periodo che va dal 1981 al 2010; per quanto riguarda la temperature assolute \u00e8 stato preso in considerazione il periodo che va dal 1932 al 2011.\nUn altro fenomeno meteorologico legato al Fuji, come in genere alle cime coniche, \u00e8 rappresentato dalle cosiddette nubi lenticolari: esse si formano quando l'aria calda e umida colpisce la montagna e sale lungo i suoi versanti: in questo modo si favorisce la concentrazione del vapore acqueo e la formazione delle nuvole. I giapponesi chiamano questo fenomeno quando la nube sosta sopra la cima del vulcano e una volta che la nube si allontana dalla montagna. Secondo la tradizione esse sono viste come un presagio del cambiamento del tempo.\nFlora e fauna.\nLa differenza di temperatura tra la vetta del monte e le regioni sottostanti si ripercuote anche sulla vegetazione presente sui suoi versanti. \u00c8 infatti possibile suddividere verticalmente il territorio del Fuji in diverse zone di vegetazione, le cui principali sono due: il deserto vulcanico che caratterizza la regione che va dai 1.500\u00a0m fino alla cima, dove la vegetazione \u00e8 costituita principalmente da muschi e licheni anche se sono presenti alcune specie autoctone di poligoni, artemisie, betulle e larici, e le foreste di conifere giapponesi (\"Abies veitchii\", \"Abies homolepis\" e \"Tsuga diversifolia\"), di faggi (\"Fagus crenata\"), cedri e aceri giapponesi, oltre a piante di bamb\u00f9 e alberi di querce (\"Quercus crispula\", \"Quercus mongolica\") che crescono nella regione subalpina e montuosa. Sotto i 700\u00a0m, con l'aumento della temperatura, la vegetazione assume connotati simili a quella tipica della prefettura di Shizuoka e di Yamanashi dove si possono osservare ciliegi e azalee. Alla base nord-est del monte \u00e8 situata la foresta di Aokigahara, formatasi in seguito all'eruzione J\u014dgan del Fuji nell'864. La sua vegetazione \u00e8 composta principalmente da boschi di conifere (\"Tsuga sieboldii\" e cipressi) o di alberi decidui come la quercia giapponese. Vi si possono trovare anche arbusti, come per esempio il fiore della neve giapponese. \u00c8 nota per essere teatro di leggende, racconti popolari e di numerosi suicidi. A causa della presenza nel sottosuolo di tefrite, la vegetazione del Fuji varia a seconda del periodo durante cui avvenne l'eruzione o dalla composizione del materiale piroclastico depositatosi sulla montagna. Inoltre anche l'inizio delle zone boschive, di solito sui 2.400\u00a0m, varia a seconda della posizione.\nLa fauna del Fuji conta pi\u00f9 di 37 specie di mammiferi, tra cui alcune specie autoctone come il capricorno giapponese. Annovera, tra le altre, specie animali quali l'orso tibetano, volpi e scoiattoli. Gli uccelli costituiscono una parte importante della fauna del Fuji: approssimativamente un quarto degli uccelli che vivono in Giappone sono stati avvistati nelle zone vicine alla montagna. Tra questi almeno cento specie fanno delle zone ai piedi del Fuji il loro habitat naturale. Inoltre tutti gli uccelli che abitano la regione di Ch\u016bbu, escluso il forcello, possono essere osservati sul monte. A causa della scarsa presenza di paludi, stagni e corsi d'acqua in superficie sono poche le specie di rettili e di anfibi presenti sul monte. Tra i pesci vi sono le trote che si possono trovare nel fiume Kikita trasportate dal fiume Kano. Infine le foreste di latifoglie presenti nella regione montuosa costituiscono l'habitat naturale per numerose specie di insetti. Tra queste vari tipi di farfalla quali \"fujimidorishijimi\" (\"Callophrys rubi\") e \"mesuakamidorishijimi\" (\"Chrysozephyrus smaragdinus\"), oltre alla cicala \"koezo\" (\"Tibicen bihamatus\"). Altre specie di farfalle, tra cui \"himeshirochou\" (\"Leptidea duponcheli\"), \"himeshijimi\" (\"Plebejus argus\"), \"gomashijimi\" (\"Phengaris teleius\") e \"uraginhyoumon\" (\"Fabriciana adippe\"), possono invece essere osservate nelle zone dell'altopiano di Asagiri. Inoltre alcune specie di libellule, tra cui \"aoitotonbo\" (\"Lestes sponsa\") e \"ruriboshiyanma\" (\"Aeschna juncea\"), vivono in prossimit\u00e0 del lago Tanuki e della palude di Odanuki.\nLa vegetazione e la fauna presente sul monte convivono insieme in un equilibrato e delicato ecosistema, che rischia di essere danneggiato a causa dell'indiscriminata raccolta delle piante autoctone che ne ha ridotto il loro numero complessivo, oltre all'introduzione di specie aliene da parte dei turisti.\nStoria.\nEtimologia.\nL'origine del nome \"Fuji\" \u00e8 incerta. Gli attuali \"kanji\" utilizzati per scrivere \"Fuji\" (\u5bcc e \u58eb) significano rispettivamente \"ricco\" o \"abbondante\" e \"uomo di un certo lignaggio\". Secondo quanto si legge in un racconto del X secolo, \"Taketori monogatari\", questa denominazione deriverebbe dalla parola o dalla frase \"montagna di che ne ascendono le pendici\".\nSecondo un'etimologia popolare \"fuji\" verrebbe da , nel senso di \"senza eguali\", \"incomparabile\" o \"secondo a nessuno\"; oppure da , nel senso di \"senza fine\" o \"qualcosa che supera ogni altra cosa in misura\". Atsutane Hirata (1776-1843), un erudito giapponese del periodo Edo, sosteneva che il nome derivasse dalla parola omofona avente il significato di \"montagna dalla forma di una spiga di riso\". John Batchelor (1854-1944), un missionario inglese, riteneva invece che il nome provenisse dalla parola Ainu \"fuchi\" o \"huchi\" (fuoco) della divinit\u00e0 del fuoco Kamui Fuchi, tesi contestata per\u00f2 dal linguista giapponese Kyosuke Kindaichi (1882-1971) sotto il profilo dell'evoluzione fonetica. D'altra parte l'esito di alcune ricerche sulla localizzazione dei toponimi contenenti la parola \"fuji\" suggerisce che essa appartenga alla lingua Yamato piuttosto che a quella Ainu. Kanji Kagami, un toponomastico giapponese, ha osservato che il nome ha la stessa radice delle parole e , poi variate in \"fuji\", il cui significato richiamerebbe la tipica forma curvilinea delle pendici del monte.\nUn altro significato possibile deriva invece dalla parola \"fushimi\" o \"fujimi\" (\"sotterraneo\"), intesa come \"acqua che scorre nel sottosuolo\" che si trova in abbondanza nelle zone vicine al monte Fuji e che era indispensabile per la creazione di insediamenti sicuri nel Giappone antico. In antichit\u00e0 era infatti pi\u00f9 probabile che i giapponesi dessero nomi propri alle sorgenti d'acqua piuttosto che ai monti. Con il passare del tempo tale zona ricca di sorgenti prese lei stessa il nome di \"Fuji\" e la montagna che vi sorgeva fu chiamata .\nIn alcuni testi occidentali il \"Fuji-san\" \u00e8 a volte riportato come \"Fujiyama\", poich\u00e9 il terzo \"kanji\" del suo nome, \u5c71, pu\u00f2 essere pronunciato anche \"-yama\". Tuttavia questa non \u00e8 la pronuncia corretta, come dimostra il detto \u00ab\"Fujiyama\", \"geisha\"!\u00bb, usato dai giapponesi per indicare il Giappone frainteso dagli occidentali. Il suffisso \u5c71, che significa \"montagna\", va dunque letto con la pronuncia \"on'yomi\" \"-san\", ma non va confuso con i diversi caratteri \u3055 e \u3093, pure letti \"-san\", utilizzati con riferimento alle persone nel significato di \"signore\" e \"signora\".\nAltri nomi giapponesi del monte Fuji, ormai obsoleti o aulici, sono , nome utilizzato per la prima volta nel racconto popolare \"Hitachi no kuni fudoki\" datato 713 circa, e , il primo carattere di e , nome utilizzato, per esempio, nell'opera \"Trentasei vedute del Monte Fuji\".\nIl Fuji come simbolo religioso.\nLe prime fonti che descrivono il risalgono a prima dell'inizio del periodo Heian (794-1185). Infatti la letteratura e i racconti mitologici di questo periodo narrano di un dio chiamato Miogi-no-Mikoto che, avendo chiesto inutilmente ospitalit\u00e0 per la notte al monte Fuji, fu costretto a cercare un'altra sistemazione presso il monte Tsukuba. In seguito il dio decise di vendicarsi, condannando il Fuji a essere sempre ricoperto di neve e a passare la sua esistenza in isolamento. Nella raccolta di poesie \"Man'y\u014dsh\u016b\" (seconda met\u00e0 dell'VIII secolo) si possono trovare invece i primi riferimenti alla montagna in qualit\u00e0 di \"kami\". Infatti il Fuji, essendo stato un vulcano attivo fino al 1708, ha suscitato fin dall'antichit\u00e0 timore e rispetto nei giapponesi finendo per essere venerato come una vera e propria divinit\u00e0. Secondo l'Associazione dei santuari shintoisti in Giappone vi sono pi\u00f9 di 1300 \"jinja\" dedicati all'adorazione dei \"kami\" legati alla montagna. Essi sono chiamati , bench\u00e9 l'origine certa della parola \"Asama\" sia oggetto di dibattito; si pensa che il suo significato originario possa essere collegato ai vulcani, alle eruzioni vulcaniche o alla presenza di sorgenti d'acqua sulle pendici della montagna stessa. La principale divinit\u00e0 \u00e8 Konohanasakuya-hime, manifestazione ultraterrena della vetta del Fuji. Secondo la tradizione \u00e8 la figlia di \u014cyamatsumi, dio della montagna, e sposa di Ninigi-no-Mikoto, dio del cielo. Per via della sua fedelt\u00e0 \u00e8 considerata un modello per le donne giapponesi, adorata come protettrice delle donne in gravidanza e dei navigatori, oltre a essere riconosciuta come la divinit\u00e0 della pesca, dell'agricoltura e della tessitura. Il principale santuario di Asama \u00e8 il Fujisan Hong\u016b Sengen Taisha, situato nella citt\u00e0 di Fujinomiya, prefettura di Shizuoka. Fu fatto costruire da Sakanoue no Tamuramaro nell'anno 806, su ordine dell'imperatore Heizei. In seguito all'eruzione dell'864 che colp\u00ec la regione di Kai (l'attuale prefettura di Yamanashi), il suo governatore si convinse a fondare un ulteriore sito adibito all'adorazione del Fuji nella sua giurisdizione, aumentando cos\u00ec la popolarit\u00e0 del culto. Nel corso dei secoli successivi numerose altre istituzioni dedicate al culto del Fuji sorsero non solo in prossimit\u00e0 della montagna, ma anche in altre regioni del Giappone.\nDalla fine del periodo Heian il culto shintoista legato al Fuji fin\u00ec per fondersi alle pratiche e le nozioni della fede buddhista, quando nel 1149 l'asceta di fede Shugend\u014d costru\u00ec il primo tempio dedicato a Dainichi Nyorai sulla vetta del monte, predicando il credo secondo il quale quest'ultimo si manifestasse sulla montagna in qualit\u00e0 di \"kami\" del Fuji. Nei successivi due secoli iniziarono le prime ascensioni al monte, considerate un atto di fede indispensabile nella venerazione della divinit\u00e0. Tuttavia solo dal periodo Muromachi (1336\u20131573) i pellegrinaggi al monte divennero davvero popolari, grazie soprattutto all'istituzione di numerose al capo delle quali vi era la figura dei cosiddetti , praticanti religiosi che facevano da tramite tra i santuari e il monte, e degli , figure semi-sacerdotali che fungevano da guida durante le scalate. Grazie a queste figure i pellegrini potevano raggiungere la vetta sacra del vulcano, pregare presso i templi dedicati alle divinit\u00e0 del Fuji e abbeverarsi presso le due sorgenti sacre di e di .\nNel periodo Edo (1603-1868) i credi e le pratiche relative al culto del Fuji furono riprese e unificate da che, secondo la tradizione, ricevette questo incarico da , leggendario fondatore della fede Shugend\u014d e uno dei primi a compiere l'ascensione al Fuji. In obbedienza alle rivelazioni divine egli dedic\u00f2 la propria vita al culto della montagna, predicando il credo secondo cui il Fuji era la fonte di nutrimento di tutte le cose, e tramite esso riavvicinare i fedeli e stabilizzare il Paese allora afflitto dalla guerra. Questi insegnamenti acquisirono notevole popolarit\u00e0 tra la gente di Edo nei secoli XVIII e XIX, in cui le confraternite raggiunsero il numero di 808. Inoltre la stessa citt\u00e0 fu dotata di ovvero colline, sia naturali sia costruite dai fedeli, che fungevano da surrogati del Fuji e quindi adorate allo stesso modo.\nDurante il periodo Meiji (1868-1912), con il diffondersi delle idee nativiste della scuola , si assistette a un'opera di , suddivisione che comport\u00f2 l'eliminazione di ogni riferimento ai rituali buddhisti dal culto del monte Fuji. Un ruolo importante in ci\u00f2 lo ebbe , del santuario Fujisan Sengen di Fujinomiya, che elev\u00f2 il Fuji a , ovvero oggetti fisici nei quali risiedono i \"kami\". Da ci\u00f2 Nakaba trasse ispirazione per la creazione di un nuovo movimento chiamato , basato sulle idee del Fuji-shink\u014d e attivo tuttora."}
{"id": "493418", "revid": "599013", "url": "https://it.wikipedia.org/wiki?curid=493418", "title": "Claudio Golinelli", "text": ""}
{"id": "493420", "revid": "767487", "url": "https://it.wikipedia.org/wiki?curid=493420", "title": "La stangata", "text": "La stangata (\"The Sting\") \u00e8 un film del 1973 diretto da George Roy Hill, con Paul Newman e Robert Redford, vincitore di 7 premi Oscar tra cui quello al miglior film. Secondo film in cui Paul Newman e Robert Redford recitano insieme, \u00e8 anche la seconda volta che vengono diretti da George Roy Hill e sempre portando ottimi incassi (il film precedente era stato \"Butch Cassidy\", del 1969).\nQuesto film si rivel\u00f2 un grande successo sia grazie al cast ricco di attori e di caratteristi talentuosi come Charles Durning, sia grazie al regista che, con una commedia ricca di colpi di scena e abili incastri narrativi, riusc\u00ec a vincere sette premi Oscar, sia grazie alla colonna sonora, costituita da una serie di celebri ragtime rielaborati da Marvin Hamlisch. Nel 2005 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nTrama.\nIllinois, settembre del 1936. Johnny Hooker e il suo amico Luther Coleman sono due truffatori di strada. Dopo aver inconsapevolmente raggirato un corriere al servizio del potente gangster Doyle Lonnegan, Luther viene ucciso per ritorsione e Hooker \u00e8 costretto a fuggire e a nascondersi per evitare la medesima sorte. Desiderando vendicare Luther, il giovane chiede aiuto ad un vecchio amico del defunto, Henry Gondorff, uno dei migliori truffatori degli Stati Uniti.\nInsieme organizzano una \"stangata\" ai danni di Lonnegan, creando una finta agenzia di scommesse diretta da Gondorff (sotto lo pseudonimo di mr. Shaw), in cui viene fatto credere al boss di poter vincere facilmente delle ingenti somme di denaro grazie a informazioni riservate fornitegli da Hooker, con l'obiettivo di fargli poi perdere l'ultima, altissima e decisiva scommessa.\nColonna sonora.\nLa colonna sonora del film \u00e8 costituita da una serie di brani ragtime, fra cui \"The Entertainer\", \"Maple Leaf Rag\", \"Gladiolous Rag\" e altri, composti da Scott Joplin agli inizi del novecento e riarrangiati per il film da Marvin Hamlisch.\nNonostante un certo anacronismo rispetto all'ambientazione del film (la vicenda narrata si svolge negli anni trenta, epoca in cui il ragtime era passato di moda ormai da una ventina d'anni), l'uso di tali brani ha rappresentato uno dei motivi del successo del film, tanto che negli anni immediatamente seguenti l'uscita del film si \u00e8 riscontrato anche un certo ritorno di interesse nei confronti del ragtime, che da decenni era stato quasi dimenticato.\nIn particolare, molto conosciuto \u00e8 il principale tema musicale del film, \"The Entertainer\", brano pubblicato da Scott Joplin nel 1902, che dopo l'uscita del film raggiunge la seconda posizione in Svizzera, la terza nella Billboard Hot 100, la quinta in Norvegia e la sesta in Olanda.\nLa colonna sonora raggiunge la prima posizione nella Billboard 200 per cinque settimane ed in Australia per sette settimane e la terza in Norvegia.\nProduzione.\nLe riprese si sono svolte tra Chicago, Pasadena e gli studi Universal in California tra il gennaio e marzo 1973. Il film \u00e8 uscito negli Usa il 25 dicembre 1973. In Italia \u00e8 uscito il 21 marzo 1974.\nSequel.\nNel 1983 \u00e8 stato girato un sequel dal titolo \"La stangata II\", tuttavia nessun membro del cast originale ha preso parte alla realizzazione della pellicola."}
{"id": "493421", "revid": "287204", "url": "https://it.wikipedia.org/wiki?curid=493421", "title": "Argillite", "text": "L'argillite \u00e8 una roccia sedimentaria detritica (detta anche clastica) che si forma per diagenesi di sedimenti argillosi. Pu\u00f2 contenere anche quantit\u00e0 variabili di particelle delle dimensioni granulometriche del silt, spesso \u00e8 caratterizzata da una tipica fissilit\u00e0. I suoi clasti o granuli hanno il diametro inferiore a 0,062\u00a0mm.\nLa sua composizione geochimica comprende tipicamente alti livelli di alluminio e silicio e quantit\u00e0 variabili di metalli alcalini ed alcalino-terrosi.\nDal metamorfismo delle argilliti si possono generare le filliti e gli scisti."}
{"id": "493438", "revid": "17351", "url": "https://it.wikipedia.org/wiki?curid=493438", "title": "Mirage III", "text": ""}
{"id": "493447", "revid": "16758", "url": "https://it.wikipedia.org/wiki?curid=493447", "title": "Premio autori da scoprire", "text": ""}
{"id": "493450", "revid": "307923", "url": "https://it.wikipedia.org/wiki?curid=493450", "title": "Bacillus", "text": "Con il nome Bacillus sono designati due diversi generi di forme di vita:"}
{"id": "493459", "revid": "1776051", "url": "https://it.wikipedia.org/wiki?curid=493459", "title": "Biezwil", "text": "Biezwil (toponimo tedesco) \u00e8 un comune svizzero di 323 abitanti del Canton Soletta, nel distretto di Bucheggberg."}
{"id": "493461", "revid": "73134", "url": "https://it.wikipedia.org/wiki?curid=493461", "title": "Capitalizzazione composta", "text": ""}
{"id": "493462", "revid": "73134", "url": "https://it.wikipedia.org/wiki?curid=493462", "title": "Interesse composto", "text": ""}
{"id": "493465", "revid": "1543377", "url": "https://it.wikipedia.org/wiki?curid=493465", "title": "Hubert H. Humphrey Metrodome", "text": "Il Mall of America Field at the Hubert H. Humphrey Metrodome, in precedenza ufficialmente noto come Hubert H. Humphrey Metrodome, o pi\u00f9 comunemente come Metrodome, era uno stadio situato a Minneapolis (MN).\nNato per sostituire il Metropolitan Stadium di Bloomington (MN), gi\u00e0 casa dei Minnesota Twins della Major League Baseball e dei Minnesota Vikings della National Football League, il Metrodome \u00e8 stato ininterrottamente sede degli incontri casalinghi dei Twins dal 1982 al 2009, e dei Vikings dal 1982 sino al 2013, con l'eccezione di una parentesi legata alla stagione 2010, quando per due partite i Vikings giocarono al Ford Field e al TCF Bank Stadium per il collasso della copertura, causa la pesante nevicata dei giorni precedenti. Ha inoltre ospitato i Minnesota Golden Gophers (squadra dell'Universit\u00e0 del Minnesota) (1985-2012, per il baseball, 1982-2008, per il football) oltre che per brevi periodi i Minnesota Timberwolves della National Basketball Association (1989-1990) ed i Minnesota Strikers della North American Soccer League (1984). Ha inoltre ospitato le partite inaugurali delle stagioni 2012 e 2013 del Minnesota United.\nCon la sua copertura in fibra di vetro, autoportante grazie alla pressione dell'aria fu, nella storia della NFL, il secondo \"air dome\" per capienza dietro il Pontiac Silverdome, ed il terzo stadio al coperto nella storia della MLB. Nel 1982 il Metrodome ha ricevuto il Premio come Miglior Struttura, assegnato dalla \"Structural Engineers Association of Illinois\". Il 18 gennaio 2014 ebbe inizio la sua demolizione, terminata il 16 aprile 2014, che culmin\u00f2 con l'edificazione sullo stesso sito del nuovo U.S. Bank Stadium.\nStoria.\nPremesse.\nI primi tentativi delle Twin Cities di portare nel Minnesota uno dei 4 grandi sport risalivano gi\u00e0 ad inizi anni 50, ma n\u00e9 Minneapolis n\u00e9 St. Paul furono scelte dal comitato della MLB che invece opt\u00f2 per la pi\u00f9 piccola citt\u00e0 di Bloomington nella quale venne in seguito edificato il Metropolitan Stadium. Tuttavia ben presto il Metropolitan Stadium, o Old Met come era affettuosamente chiamato dai tifosi di Twins e Vikings, cominci\u00f2 a star stretto alle due franchigie: per i Vikings 47900 posti a sedere erano pochi (o per meglio dire erano pochi per la NFL che dal 1970 richiedeva stadi con una capienza minima di 50000 posti a sedere) ed in pi\u00f9 volevano un nuovo campo d'allenamento in erba artificiale come salvaguardia dalle intemperie, i Twins invece desideravano tribune permanenti lungo la linea di fallo della terza base.\nIter progettuale.\nForte della voglia di cambiamento delle due franchigie, Minneapolis, che voleva a tutti i costi essere sede del nuovo stadio, cominci\u00f2 subito a muoversi in tale direzione, ma non da meno anche Bloomington, St. Paul, l'Universit\u00e0 del Minnesota, Eagan, e Brooklyn Center volevano in egual maniera ottenere la medesima investitura. Minneapolis, per rispondere alle varie esigenze delle due franchigie, avanz\u00f2 l'idea di uno stadio multi-uso con copertura. L'idea di uno stadio al coperto (\"dome\" o \"domed stadium\") non era nuova: gi\u00e0 sul finire degli anni sessanta un architetto di Minneapolis, Robert Cerny, aveva elaborato l'allora pionieristica teoria di \"domed stadium\" che in seguito sarebbe divenuta popolare tra le franchigie di football americano (prima del Metrodome difatti furono edificati il Silverdome, il Kingdome, il Louisiana Superdome, l'Astrodome, e tanti altri ne vennero dopo). Ciononostante la proposta fu bocciata per paura di nuove tassazioni necessarie alla municipalit\u00e0 per il finanziamento dello stadio.\nArchiviato questo insuccesso, nel corso degli anni successivi Minneapolis continu\u00f2 comunque a lavorare per la realizzazione del progetto e, in vista della scadenza dell'accordo per l'utilizzazione dell'Old Met, fissata per il 1975 tra Bloomington e le due franchigie, gi\u00e0 dell'ottobre del 1973 la Camera di Commercio di Minneapolis stabil\u00ec la formazione di una task force preposta alla realizzazione del nuovo stadio, ed altrettanto fece St. Paul. Insieme, nel settembre 1974, le due task forces pubblicarono un rapporto congiunto secondo il quale, posta la necessit\u00e0 della costruzione di un nuovo stadio, (a) una struttura di tipo multi-uso era la scelta pi\u00f9 idonea ai futuri usi, (b) il finanziamento pubblico era obbligatorio, (c) l'individuazione del sito era una scelta pubblica e pertanto sarebbe stata fatta da funzionari pubblici. E proprio il nodo del sito era quello pi\u00f9 intricato da sciogliere: Bloomington spingeva per un riammodernamento o sostituzione del Metropolitan, Minneapolis sosteneva che il suo centro fosse quello pi\u00f9 accessibile per spettatori non muniti di auto, tutti gli altri siti avevano dalla loro dei sostenitori. Data quindi questa situazione di equilibrio, nessun sito venne alla fine scelto.\nNel 1975 il Governatore del Minnesota Wendell Anderson afferm\u00f2 che Twins e Vikings avrebbero lasciato il Minnesota qualora la situazione stadio non si fosse sbloccata. E a conferma di ci\u00f2 arrivarono le dure parole del general manager e vicepresidente dei Vikings, Mike Lynn, sulla paventata possibilit\u00e0 di giocare nello stadio dei Gophers: \"L'idea di giocare nello stadio di un college \u00e8 persino pi\u00f9 ripugnante che continuare a giocare al Metropolitan Stadium\".\nNel 1977 fu approvato il disegno di legge del repubblicano Al Patton, che prevedeva la designazione di una commissione di 7 cittadini, nominati dal nuovo Governatore del Minnesota Rudy Perpich, il cui compito era quello di decidere circa sito e design del futuro stadio. Tale commissione aveva comunque alcuni paletti da rispettare: (a) tetto massimo di spesa fissato a 37,5 milioni di dollari qualora si fosse scelto di costruire un nuovo stadio da football a Bloomington e riammodernare il Metropolitan per il baseball, (b) tetto massimo di spesa fissato a 25 milioni di dollari qualora si fosse scelto di riammodernare il Metropolitan come stadio multiuso, (c) tetto massimo di spesa fissato a 55 milioni di dollari qualora si fosse scelto di costruire un nuovo stadio al coperto in qualsiasi altra citt\u00e0 (ci\u00f2 significava che la citt\u00e0 in oggetto avrebbe dovuto di conseguenza ottenere a costo zero il terreno su cui edificare).\nDefinite quindi, perlomeno a caratteri generali, le linee guida, Minneapolis ancora una volta si diede fare per arrivare a formulare una proposta vincente: la propria task force (guidata da John Cowles Jr., presidente della Minneapolis Star and Tribune Company) chiese la creazione della Industry Square Development Corporation (ISDC), che nel 1978 ottenne da compagnie locali i 14,5 milioni di dollari necessari per l'acquisto del terreno in cambio di diritti edificatori esclusivi nella Industry Square area, il sito su cui sarebbe dovuto nascere lo stadio. Con questa mossa, che di fatto consentiva a Minneapolis di ottenere a costo zero il terreno su cui edificare proprio come richiesto dalla commissione statale, la citt\u00e0 pi\u00f9 grande del Minnesota diveniva di fatto un competitor di primissimo livello nella corsa ad ottenere l'assegnazione. La commissione ricevette 8 proposte per il nuovo stadio: due da Minneapolis, una da Bloomington, una da St. Paul, un'altra congiunta dalle Twin Cities che interessava un'area comune ad entrambe Minneapolis e St. Paul, una da Brooklyn Center, una da Rapid Coon ed infine un'ultima da Eagan.. Il 1\u00ba dicembre del 1978 assegn\u00f2 in definitiva l'incarico di ospitare un nuovo stadio a Minneapolis, scegliendo con 4 voti a favore e 3 contro l'Industry Square area.\nStabilito il sito su cui sarebbe dovuto sorgere lo stadio, ebbero inizio i lavori per la costruzione (20 dicembre 1979). L'edificio venne dedicato alla memoria di Hubert Horatio Humphrey, gi\u00e0 sindaco della citt\u00e0 di Minneapolis, nonch\u00e9 senatore e vicepresidente degli Stati Uniti sotto la presidenza di Lyndon Johnson. I lavori furono terminati il 2 aprile e gi\u00e0 il giorno successivo vi fu la gara inaugurale, un match amichevole tra i Twins e i Phillies vinto dai padroni di casa per 5-0.\nAl 6 aprile 1982 risale invece il primo match ufficiale ospitato dal Metrodome, la prima giornata della MLB 1982, che vedeva i Twins opposti ai Mariners.\nIl primo match di football al Metrodome invece fu disputato il 21 agosto 1982 contro i Seahawks ed anche in questo caso furono i padroni di casa a prevalere sugli ospiti, per 7-3. Il primo match ufficiale di football fu disputato in data 12 settembre 1982 e vide i Vikings opposti ai Buccaneers nella prima giornata della NFL 1982.\nIl finanziamento.\nLa realizzazione del Metrodome \u00e8 costata, all'atto del termine dei lavori (aprile 1982), 55 milioni di dollari (123.7 totali per altre spese successive al battesimo dell'impianto), ed \u00e8 stata coperta al 70% da finanziamenti pubblici e per il restante 30% da finanziamenti privati ed altro. In particolar modo il grosso della spesa fu garantito da: tasse sui liquori, ricavi obbligazionali, tasse imposte da Minneapolis a liquori/motel/hotel, entrate sui parcheggi garantite da Minneapolis.\nStruttura.\nLa copertura.\nIl progetto della copertura fu curato dallo studio newyorkese Geiger Berger Associates (oggi Geiger Engineers), che pi\u00f9 di ogni altro studio aveva nutrita esperienza in fatto di progettazione di air dome, avendo gi\u00e0 curato il progetto strutturale della copertura del Silverdome, del Carrier Dome e del Padiglione degli U.S.A. all'Expo 1970. Ad aggiudicarsi l'appalto per la sua costruzione e per il conseguente montaggio, fu invece la Birdair Structures Inc. di Buffalo (NY).\nLa copertura era di tipo autoportante grazie alla pressione dell'aria presente al suo interno (era necessaria una quantit\u00e0 pari a 120\u00a0m\u00b3/s per tenerla costantemente gonfiata), ed era suddivisa in due strati. Lo strato esterno, in fibra di vetro rivestita in Teflon era spesso 1/32 pollici, quello interno, costituito da un tessuto con propriet\u00e0 acustiche, spesso 1/64 pollici.\nI crolli.\nIl 12 dicembre 2010 la copertura della struttura si squarci\u00f2 in tre punti causa la pesante nevicata dei giorni precedenti. Il costo di riparazione cost\u00f2 18 milioni di dollari e fu completato nel luglio 2011.\nLa demolizione.\nIl cantiere del nuovo stadio (e del conseguente smantellamento del Metrodome) fu ufficialmente inaugurato il 3 dicembre 2013, alla presenza di tutto il direttivo dei Minnesota Vikings e del giocatore pi\u00f9 rappresentativo della franchigia, il running back Adrian Peterson. Quasi un mese dopo, il 30 dicembre 2013, il giorno seguente l'ultima partita ufficiale disputata nell'impianto dai Vikings contro i Detroit Lions, la Albrecht Signs Company, un'azienda locale di Minneapolis, cominci\u00f2 a rimuovere i seggiolini messi poi in vendita al prezzo di 40$ per le associazioni comunitarie e gruppi no-profit, 60$ al pubblico ed 80$ per un seggiolino specifico.\nIl 18 gennaio 2014 inizi\u00f2 ufficialmente la progressiva demolizione del Metrodome, con lo sgonfiamento della copertura. L'operazione richiese circa 35 minuti per essere portata a termine ed ebbe inizio, sotto la supervisione degli ufficiali della Minnesota Sports Facilities Authority, alle 7:15 del mattino ore locali. La copertura verr\u00e0 riciclata dalla Frattalone Companies di St.Paul, che la taglier\u00e0 in pezzi pi\u00f9 piccoli da destinare a progetti di costruzioni future.\nIl 2 febbraio 2014 tra le 7:30 e le 7:45 del mattino, i cavi di supporto in acciaio, che da un'estremit\u00e0 all'altra dell'impianto tenevano assieme la copertura, furono recisi mentre una squadra del cantiere sistemava 42 cariche esplosive che avrebbero staccato i cavi dalla struttura in cemento armato. In merito a questa fase di demolizione, va segnalato che l'opinione pubblica non era stata informata di questa operazione e pertanto, a seguito delle numerose esplosioni, diverse furono le chiamate dei cittadini, preoccupati dei rumori che provenivano dal cantiere, al centralino della polizia. Questa fase, considerata come la parte preliminare dei lavori di demolizione, si concluse il 10 febbraio quando, alle 9:15 circa del mattino, inizi\u00f2 la fase di demolizione delle mura in cemento armato che dovrebbe durare non oltre la fine del mese di aprile 2014.\nVerso le 13:00 del 17 febbraio, mentre una squadra dell'impresa subappaltatrice Frattalone Companies stava lavorando alla demolizione di una sezione dell'anello in cemento armato dello stadio nella zona est-sudest, la sezione adiacente cadde senza preavviso, senza per fortuna arrecare danni a persone o cose. L'incidente tuttavia forz\u00f2 lo stop dei lavori di demolizione e costrinse le autorit\u00e0 ad incaricare una verifica strutturale per evitare di incorrere in altri rischi pericolosi durante il prosieguo dei lavori di demolizione.\nDopo 5 giorni di verifiche, che avevano accertato che il metodo pi\u00f9 sicuro per demolire l'anello superiore in cemento armato fosse quello della detonazione controllata, i lavori ripresero alle 7:30 circa del mattino del 23 febbraio, quando l'anello superiore fu buttato gi\u00f9 grazie all'utilizzo di 84 cariche di dinamite. Questa volta la popolazione fu avvertita per tempo dell'operazione con cariche di dinamite ed inoltre le strade limitrofe al Metrodome furono chiuse circa due prima della detonazione per formare un perimetro di sicurezza attorno alla struttura. Conclusasi in 11 secondi, la demolizione fu a detta di John Wood, vicepresidente della Mortenson Construction, portata a termine con successo. Egli inoltre ha affermato che nonostante l'inconveniente dei giorni precedenti, la tabella di marcia dei lavori non subir\u00e0 rallentamenti, con il completo smantellamento dello stadio che rimane preventivato per la fine di aprile 2014.\nIl 16 aprile 2014 i project manager dello U.S. Bank Stadium dichiararono formalmente terminati i lavori di demolizione del Metrodome.\nSuper Bowl ospitati.\nIl 24 maggio 1989 il comitato della NFL preposto alla scelta della sede del Super Bowl nomin\u00f2 il Metrodome come stadio del Super Bowl XXVI che ebbe luogo il 26 gennaio 1992. Il Metrodome riusc\u00ec vincitore al sesto ballottaggio sull'altro finalista, il Silverdome (gli altri due stadi finalisti erano l'RCA Dome di Indianapolis e il Kingdome di Seattle, entrambi, come i finalisti, stadi al coperto). Tale Super Bowl fu il secondo della storia ad essere giocato in una citt\u00e0 dal clima invernale gelido (la prima fu proprio Pontiac) ed \u00e8 a tutt'oggi, a livello geografico, quello giocato pi\u00f9 a Nord di sempre. La finale fu disputata tra i Washington Redskins e Buffalo Bills e termin\u00f2 37 a 24 appannaggio dei primi."}
{"id": "493482", "revid": "2224950", "url": "https://it.wikipedia.org/wiki?curid=493482", "title": "Principato di Pavia", "text": "Il Principato di Pavia fu una storica ripartizione territoriale della Lombardia, precursore dell'odierna Provincia di Pavia.\nStoria.\nPavia fu oggetto delle mire milanesi per lungo tempo, e con Galeazzo II Visconti gli attacchi si fecero fortemente risoluti tanto che dopo un fallito assedio nel 1356, la citt\u00e0 cadde definitivamente con un secondo assedio nel 1359.\nL\u2019importanza e il prestigio del centro urbano, antica capitale longobarda, si riflesse nell\u2019erezione comitale un anno dopo quella ducale di Milano, un privilegio che non ebbe nessuna altra localit\u00e0 nello Stato.\nNel 1499 il territorio pavese, passato con Milano agli Sforza, ebbe dall'imperatore la qualifica di \"Principato\", che lo poneva al secondo posto dopo il Milanese tra le province sforzesche. Il titolo di principe di Pavia sostituiva cos\u00ec quello di conte di Pavia che, dal 1396, era riservato all'erede al trono nel ducato di Milano. Nel 1535 pass\u00f2 con Milano alla Spagna. Nel 1564 il governo spagnolo, riconosciuta l'iniquit\u00e0 dei privilegi fiscali dei cittadini pavesi rispetto ai \"rurali\", promosse la costituzione di \"congregazioni\" con la finalit\u00e0 principale di distribuire equamente tra le comunit\u00e0 il carico fiscale. Le congregazioni ebbero pi\u00f9 in generale funzioni di coordinamento amministrativo e rappresentanza delle istanze locali di fronte al potere centrale. Non erano elette direttamente dalla popolazione, ma formate dai rappresentanti dei comuni principali; erano quattro, una per ognuna delle zone in cui era diviso il Principato; al di sopra si poneva la \"Congregazione generale del Principato\", formata da 21 rappresentanti (7 per l'Oltrep\u00f2, 7 per la Lomellina, 4 per la Campagna Sottana e 3 per la Campagna Soprana), da cui era eletta una giunta formata da cinque \"sindaci\", i quattro a capo delle congregazioni locali e il \"Sindaco generale\". Nel secolo XVII la congregazione della Lomellina si stacc\u00f2 da quella generale del Principato; quest'ultima ebbe 24 delegati (12 per l'Oltrep\u00f2 e 6 per ciascuna delle Campagne pavesi), e altrettanti ne ebbe la Congregazione della Lomellina.\nIl Principato di Pavia non aveva esattamente la stessa estensione dell'attuale Provincia. Comprendeva le seguenti zone:\nNon comprendeva invece \nNel XVIII secolo avvenne lo smembramento del territorio pavese: nel 1707 la Lomellina, e nel 1744 l'Oltrep\u00f2 con il Siccomario furono annessi al Piemonte, cui fu ceduto anche il Vigevanasco. La Lomellina, il Vigevanasco e l'Oltrep\u00f2 Pavese divennero province piemontesi con capoluoghi rispettivamente Mortara, Vigevano, Voghera e Bobbio. La provincia di Lomellina aveva per\u00f2 perso Valenza, Bassignana e cinque piccole \"terre\" lungo il Tanaro, unite ad Alessandria. A Pavia rimase un piccolo territorio, appartenente alla Lombardia austriaca, col nome di Principato prima e di Provincia dal 1786. Nel periodo napoleonico (1797 - 1814) l'unione del territorio pavese non venne ripristinata. \u00c8 significativo come, essendo stato richiesto agli abitanti dell'Oltrep\u00f2 con un referendum a quale territorio volessero essere uniti, e avendo essi risposto che volevano tornare con Pavia, la loro volont\u00e0 sia stata semplicemente ignorata dal governo francese. La divisione pertanto continu\u00f2: Pavia con le Campagne fu annessa al Dipartimento d'Olona, la Lomellina e il Siccomario al Dipartimento dell'Agogna, che furono parte della Repubblica Italiana e del Regno d'Italia; l'Oltrep\u00f2, aggregato prima al Dipartimento di Marengo (Alessandria) e poi al Dipartimento di Genova, fece parte della Repubblica e poi Impero Francese. I confini furono rettificati, e fatti coincidere con linee naturali (in particolar modo il Po divenne confine di Stato: cos\u00ec l'Oltrep\u00f2 perse Mezzana Bigli ma acquist\u00f2 Bastida Pancarana)."}
{"id": "493493", "revid": "767487", "url": "https://it.wikipedia.org/wiki?curid=493493", "title": "Gossliwil", "text": "Gossliwil (toponimo tedesco) \u00e8 una frazione di 177 abitanti del comune svizzero di Buchegg, nel Canton Soletta (distretto di Bucheggberg).\nStoria.\nFino al 31 dicembre 2013 \u00e8 stato un comune autonomo che si estendeva per 1,98\u00a0km\u00b2; il 1\u00ba gennaio 2014 \u00e8 stato accorpato agli altri comuni soppressi di Aetigkofen, Aetingen, Bibern, Br\u00fcgglen, Hessigkofen, K\u00fcttigkofen, Kyburg-Buchegg, M\u00fchledorf e Tscheppach per formare il nuovo comune di Buchegg."}
{"id": "493498", "revid": "729019", "url": "https://it.wikipedia.org/wiki?curid=493498", "title": "Martina Warren", "text": "Biografia.\nHa iniziato la carriera di modella dalla tenera et\u00e0 di 3 anni posando per cataloghi e pubblicit\u00e0 di numerosi marchi famosi. Dopo questa breve esperienza si \u00e8 concentrata sulla sua educazione studiando recitazione fino all'et\u00e0 di 16 anni, et\u00e0 in cui ha ripreso la carriera di modella firmando un contratto con una delle agenzie di modeling migliori di Londra, la \"Samantha Bond\".\nNel periodo dai 16 ai 18 anni \u00e8 apparsa in numerose campagne pubblicitarie, riviste (celebre una sua apparizione come ragazza copertina di SuperBike magazine nel 2000) e una apparizione nella serie \"Burnside\". Nel marzo del 2002 si trasferisce a Los Angeles in California per continuare come modella, iniziando ad apparire in svariati siti glamour, playboy-like e fetish fino alla consacrazione dopo qualche anno come Penthouse Pet nel 2003 diventando infine una delle pi\u00f9 sexy Pet of the Year nel 2005.\n lavora ancora come modella per servizi fotografici e video e si occupa principalmente del suo sito ufficiale acquisendo diversi consensi da parte dei suoi numerosi fans."}
{"id": "493500", "revid": "198277", "url": "https://it.wikipedia.org/wiki?curid=493500", "title": "J\u00fcrgen Kohler", "text": "Caratteristiche tecniche.\nGiocatore.\n\u00c8 ricordato come uno degli ultimi stopper \u00abvecchio stampo\u00bb del calcio europeo, ruolo di cui la stampa specializzata lo elesse a miglior interprete della sua generazione. Agli esordi, determinante nella sua impostazione in campo fu Klaus Schlappner, tecnico di Kohler al Waldhof Mannheim, il quale \u00abmi teneva in campo pi\u00f9 degli altri per insegnarmi a crossare in corsa. Voleva uno stopper capace di sganciarsi a sostegno delle punte. Gli devo molto per il mio perfezionamento tecnico\u00bb.\nDifensore forte e possente fisicamente, tra i pezzi forti del suo repertorio c'era il colpo di testa, fondamentale in cui eccelleva grazie a tempismo \u2014 la sua qualit\u00e0 migliore, da cui derivava un ottimo senso della posizione \u2014 ed elevazione, e con cui sapeva all'occorrenza rendersi pericoloso anche in fase offensiva. Nonostante la mole fisica, aveva dalla sua una grande agilit\u00e0 che gli consentiva di affrontare con egual successo sia classici arieti d'area di rigore, sia avversari pi\u00f9 brevilinei e scattanti: situazioni che permisero a Kohler di esibirsi in \u00abappassionanti duelli tecnici e agonistici\u00bb, dove adott\u00f2 come contromisure l'anticipo o, in seconda battuta, \u00abpoderosi recuperi\u00bb.\nIn tal senso rimane nella memoria il suo dualismo sportivo con Marco van Basten, sia in nazionale sia nelle squadre di club, che lo fece passare alla storia come uno dei pochi difensori capaci di arginare le giocate dell'attaccante olandese: proprio van Basten descrisse il tedesco come un difensore \u00abduro ma corretto\u00bb, rimarcandone l'agonismo rude ma sempre nei limiti del regolamento. Calciatore dal grande temperamento e con il piglio del \"leader\", mostrava altres\u00ec molta umilt\u00e0: Giovanni Trapattoni, suo allenatore alla Juventus, ricord\u00f2 come non avesse \u00abmai visto un campione del mondo che dopo l'allenamento si sottopone ad un lavoro specifico come un qualsiasi ragazzino del vivaio\u00bb.\nTra le pecche di Kohler, infatti, inizialmente vi era la carente tecnica di base \u2014 soprattutto per quanto riguardava l'uso del sinistro \u2014, tanto che agli esordi in patria si guadagn\u00f2 suo malgrado il soprannome di \"Eisenfuss\" (\"piede di ferro\"); in seguito, l'approdo nel calcio italiano gli permise di affinare questo fondamentale soprattutto nei passaggi, divenuti da qui in avanti \u00abprecisi anche dalla lunga distanza\u00bb, oltrech\u00e9 a disimpegnarsi discretamente con i piedi pure nelle sortite verso l'area avversaria. Per tutta la carriera continu\u00f2 invece a patire una certa incostanza di rendimento, anche alla luce di numerosi guai fisici.\nCarriera.\nGiocatore.\nClub.\nDopo gli inizi, tra gli anni 1970 e 1980, nei vivai di TB Jahn Lambsheim e , con questi ultimi esord\u00ec in prima squadra nel 1983, da neopromossi in Bundesliga, conquistando immediatamente un posto nell'undici titolare e rimanendo a Mannheim per i successivi quattro anni. Trasferitosi al , vi rimase per due stagioni sfiorando, nel 1989, il successo in Bundesliga che conquist\u00f2 invece l'anno seguente con la sua nuova squadra, il .\nLasci\u00f2 Monaco di Baviera nell'estate 1991 per approdare in Italia alla , acquistato per 8,5 miliardi di lire. Grazie al suo temperamento, divenne ben presto uno degli idoli della tifoseria bianconera, rimanendo a Torino per quattro anni in cui disput\u00f2 oltre 100 partite di Serie A in maglia juventina, conquistando nel 1993 la Coppa UEFA dopo aver superato nella doppia finale i connazionali del , e contribuendo nella stagione 1994-1995 al \"double\" nazionale formato dallo scudetto \u2014 assente in casa bianconera da nove anni \u2014 e dalla Coppa Italia; sempre nel 1995 raggiunse con i torinesi la sua seconda finale di Coppa UEFA, persa contro il .\nTornato in patria nell'estate seguente e accasatosi tra le file del Borussia Dortmund, nel 1996 trionf\u00f2 per la seconda volta in Bundesliga e, l'anno successivo, prese parte alla vittoria della prima e fin qui unica Champions League nella storia dei gialloneri, conquistata battendo in finale proprio la Juventus: ancora legato alla sua ex squadra, Kohler festegger\u00e0 quel successo con al collo una sciarpa bianconera, gesto ricordato con affetto dai tifosi italiani. A Dortmund si fregi\u00f2 inoltre, sempre nel 1997, del successo in Coppa Intercontinentale, seppur non scendendo in campo nella sfida contro i brasiliani del .\nCon i gialloneri chiuse la carriera agonistica nel 2002, dopo aver vinto in quell'anno il suo quarto titolo nazionale e sfiorato nuovamente la seconda Coppa UEFA, perdendo la finale contro gli olandesi del durante la quale venne espulso al 31'.\nNazionale.\nVest\u00ec per la prima volta la divisa della il 24 settembre 1986, in una partita contro la . Coi colori nazionali, sul finire degli anni 1980 disput\u00f2 il giocato proprio in Germania Ovest, dove nella semifinale contro i , per l'unica volta in carriera Marco van Basten riusc\u00ec a spuntarla su Kohler siglando, allo scadere, il gol che qualific\u00f2 gli olandesi alla finale. Il difensore fu poi tra i protagonisti della vittoriosa spedizione tedesca al mondiale di , giocando peraltro da titolare la finale di Roma contro l' di Diego Armando Maradona che diede ai teutonici il terzo titolo mondiale.\nCon la maglia della riunificata partecip\u00f2 poi, nel corso degli anni 1990, al in Svezia che vide i tedeschi finalisti, al mondiale di , chiusosi per i campioni uscenti ai quarti di finale, e al in Inghilterra, culminato con la terza affermazione continentale della nazionale tedesca, trionfatrice in finale al golden gol sulla ; Kohler, partito titolare nella spedizione oltremanica, si infortun\u00f2 tuttavia al 14' della partita d'esordio dei tedeschi nel torneo, il 9 giugno contro i cechi, cosa che lo costrinse ad assistere da spettatore al resto della competizione.\nLasci\u00f2 la nazionale dopo aver giocato il suo terzo mondiale, quello di , con un ruolino di 105 partite e 2 reti.\nAllenatore e dirigente.\nAppesi gli scarpini al chiodo, dal 1\u00ba luglio 2002 al 3 marzo 2003 siede sulla panchina della . Dal 1\u00ba aprile seguente al 29 giugno 2004 \u00e8 direttore sportivo del . Dal 17 dicembre 2005 al 4 aprile 2006 \u00e8 poi allenatore del . Il 28 agosto 2008 assume il doppio incarico di allenatore e direttore sportivo dell', dando le dimissioni da tecnico il 5 maggio 2009 dopo che gli sono stati riscontrati problemi cardiaci; il 15 novembre lascia anche la mansione dirigenziale.\nIl 1\u00ba gennaio 2012 diventa il tecnico della formazione Under-19 del Bonner SC, lasciando il club il 12 marzo seguente. Il 2 aprile 2013 diventa direttore sportivo del , lasciando tuttavia la squadra poco dopo, il 30 giugno. Il 14 ottobre dello stesso anno diventa allenatore dell'EGC Wirges, incarico mantenuto fino al 2015. Dopo una stagione al SC Hauenstein, ha guidato il Vfl Alfter nella Mittelrheinliga 2016-2017."}
{"id": "493501", "revid": "287204", "url": "https://it.wikipedia.org/wiki?curid=493501", "title": "Jurgen Kohler", "text": ""}
{"id": "493502", "revid": "1781005", "url": "https://it.wikipedia.org/wiki?curid=493502", "title": "Saab 9-3", "text": "La 9-3 (pronuncia: nove tre) \u00e8 un'autovettura prodotta dalla casa automobilistica svedese Saab. Il nome del modello \u00e8 un richiamo alla Saab 93 (novantatr\u00e9) del 1956. Presentata nel 1998, fu la prima automobile Saab a montare un propulsore Diesel. Nel 2002 la prima serie lascia il passo alla seconda con carrozzeria berlina a quattro porte (sedan); la versione Combi Coup\u00e9, pur essendo nella tradizione della casa svedese, esce di scena. Nel 2005 viene presentata la \"SportHatch (SportCombi)\".\nPrima serie (1998-2003).\nLa 9-3 deriva dalla 900 2\u00aa serie; sono state effettuate 1100 modifiche e migliorie mantenendo le principali caratteristiche.\nLe modifiche estetiche hanno interessato la calandra anteriore, i paraurti anteriore e posteriore, i fendinebbia; dal portellone posteriore \u00e8 stata rimossa la fascia centrale per far posto alla zona targa; per alcune versioni era disponibile il kit estetico sportivo (Full Sport Package). Internamente \u00e8 stato adottato un volante multifunzionale a quattro razze, SID (Saab Information Display) con un maggior numero di funzioni, infotainment e climatizzatore aggiornati, nuovi sedili e rivestimenti, nuovi cerchi in lega e nuovi optional a disposizione.\nNumerose modifiche e migliorie elettroniche e meccaniche: nuove combinazioni di molle ed ammortizzatori, avantreno modificato, nuovi assetti, frizione idraulica, nuove pinze dei freni, controllo di trazione TCS, rapporti cambio differenti. I motori turbo benzina, a seconda degli anni di produzione, sono gestiti dal Saab Trionic 5 o Trionic 7 con Direct Ignition (accensione diretta) ed APC (Automatic Performance Control) e presentano differenze anche dal punto di vista meccanico. La 9-3 era disponibile con carrozzeria Combi Coup\u00e9 (3 o 5 porte) e Cabriolet. Gli allestimenti disponibili venivano denominati \"S\", \"SE\" ed \"Aero\".\nViene presentato, come dotazione di serie, il \"Saab Active Head Restraints (SAHR)\", un dispositivo installato nei sedili capace di prevenire il colpo di frusta; dopo la sua attivazione, essendo completamente meccanico, esso ritorna automaticamente nella sua posizione pronto ad un nuovo uso. Nei test Euro NCAP effettuati nell'anno 2000, la versione cinque porte ha ricevuto 4 stelle nella sicurezza per i passeggeri adulti.\nNel 1999 venne presentata una versione sportiva speciale: \"9-3 Viggen\" (in onore dell'aereo Saab 37 Viggen). Caratterizzata da sedili specifici, interni bicolore blu/nero, arancione/nero oppure da due tonalit\u00e0 di grigio; esteticamente caratterizzata da cerchi specifici e da un nuovo \"body kit\" (utilizzato in seguito sulla versione Aero); meccanicamente dotata di assetto, freni, frizione specifici e del motore 2.3 turbo (utilizzato sulla 9-5 Aero) da 225-230 CV (a seconda dei mercati e del periodo di fabbricazione) con coppia di 350 Nm. \nMotorizzazioni.\nIn totale vennero prodotti 326.370 esemplari distribuiti fra vari tipi di motorizzazioni:\nSeconda serie (2002-2014).\nLa seconda serie della 9-3 venne presentata all'inizio del 2002 al Salone dell'automobile di Detroit con interventi radicali sia nell'estetica che nelle motorizzazioni. Le principali differenze che la distinguevano dalla serie precedente erano l'abbandono della carrozzeria a cinque porte con portellone posteriore e coda fortemente inclinata (Combi Coup\u00e9) in favore di una carrozzeria a tre volumi e quattro porte (con cofano motore in alluminio); successivamente venne introdotta la carrozzeria wagon denominata \"SportHatch\". Entrambe le carrozzerie presentano il tradizionale e distintivo design del montante \"C\" (Saab hockey stick). La 9-3 venne progettata sul pianale General Motors \"GM Epsilon,\" meccanicamente si tratta di una vettura a trazione anteriore o integrale (XWD) e motori a quattro cilindri in linea o V6 montati trasversalmente; le sospensioni sono a quattro ruote indipendenti, le anteriori seguono lo schema tipo MacPherson, le posteriori sono multi-link a quattro bracci con l'esclusivo sistema \"Saab ReAxs\" (ruote posteriori autosterzanti a dinamica passiva). Come da tradizione, la gestione dei propulsori 2.0 turbo benzina (quattro valvole per cilindro, due alberi a camme in testa e due alberi di bilanciamento) da 150, 175, e 210 cv \u00e8 affidata all'esclusivo sistema di gestione proprietario \"Saab Trionic\", in particolare alla versione evoluta Trionic 8. Curiosamente il motore da 150 cv viene denominato con la sigla 1.8 t ma in realt\u00e0 \u00e8 sempre un 2.0 L. La piccola t lo distingue dal 1.8 L aspirato da 122 cv denominato invece 1.8 i. Per quanto riguarda le motorizzazioni diesel, in un primo momento venne mantenuto il propulsore di derivazione Opel, sostituito in seguito dai motori di derivazione Fiat (prodotti ed assemblati in Germania a Kaiserslautern dalla Opel), motori in comune con altre vetture del gruppo General Motors. Le versioni disponibili per la SportSedan e la SportHatch sono: Linear, Arc, Artik, Vector ed Aero; mentre per la Cabriolet: Linear, Vector ed Aero.\nUn occhio di riguardo, come da tradizione Saab, \u00e8 stato dato alla sicurezza automobilistica con la presentazione di dispositivi proprietari come il \"Saab Active Head Restraints II (SAHR II)\" oltre ad ABS, EBD, TCS, ESP, CBC, BTC.\nNel 2005 venne presentata la 9-3 SportHatch. Nel 2006 \u00e8 stato ridisegnato il quadro strumenti prendendo spunto dal quadro strumenti ristilizzato della 9-5 ed entr\u00f2 in listino la 2.8 V6 60\u00b0 turbo capace di 250 cv. Nel 2007, per festeggiare i 60 anni Saab, fu resa disponibile la versione \"Anniversary\" con cerchi da 17\" e sedili sportivi in pelle specifici\",\" console e portiere con inserti in legno scuro. Nel 2008, in occasione di un restyling approfondito, venne presentata la 9-3 2.8 V6 da 280 cv. Anche la 9-3 Cabriolet, costruita in Austria, benefici\u00f2 di un restyling nel 2008. Al Salone dell'automobile di Parigi 2010 \u00e8 stata presentata la 9-3 ePower SportHatch, la prima station wagon elettrica al mondo a zero emissioni.\nRestyling 2008.\nPresentata nel giugno 2007 in Svezia e posta in vendita sul mercato nord europeo a settembre, la 9-3 restyling \u00e8 stata introdotta in Italia nel 2008. Caratterizzata da un frontale inedito ispirato al prototipo Aero X, spiccano i fari anteriori con tecnologia luminosa a LED ed i posteriori color ghiaccio. Tra i propulsori debutta il sei cilindri turbo da 280 cv ed i motori 2.0 L in versione BioPower (possono essere alimentati indifferentemente con benzina o combustibile E85). Viene reso disponibile il 1.9 TTiD BiTurbo 180 cv prodotto anch'esso come i precedenti 1.9 TiD a Kaiserslautern in Germania; la sovralimentazione mediante due turbocompressori di differente diametro posti in modo sequenziale \u00e8 stata progettata tramite il know-how di Saab dai tecnici Saab presso la GM Powertrain Torino. Per celebrare il trentesimo anno dall'adozione dell'innovazione della turbocompressione per le auto prodotte in serie su larga scala, cio\u00e8 a partire dalla Saab 99 turbo del 1977, venne presentato l'allestimento in serie limitata Turbo X: disponibile per la SportSedan e per la SportHatch, \u00e8 caratterizzato dal motore 2.8 T 280 cv, trazione XWD, assetto e freni specifici, cambio manuale o automatico, indicatore turbo ispirato alla Saab 900, vernice Jet Black Metallic e finiture grigio opaco. Un'ultima novit\u00e0 \u00e8 la trazione integrale XWD disponibile anche per il 2.0 T da 210 cv.\nSaab 9-3X.\nPresentata al Salone dell'automobile di Ginevra 2009, la 9-3X costituisce la variante crossover della 9-3 SportHatch. Il modello, presentato allo stand in veste bianca, \u00e8 stato proposto con le motorizzazioni 2.0 t BioPower da 200 cv e 300 N\u00b7m, 2.0 T da 210 cv e 300 N\u00b7m, 1.9 TTiD da 180 cv e 400 N\u00b7m. La trazione XWD disponibile solo per le motorizzazioni benzina e BioPower.\nMotorizzazioni.\nLe carrozzerie SportSedan e SportHatch dispongono delle seguenti motorizzazioni, alcune introdotte con il restyling del 2008:\nLa 9-3X dispone delle seguenti motorizzazioni:\nLa Cabriolet dispone delle seguenti motorizzazioni:\nAttivit\u00e0 sportiva.\nLe 9-3 Mk I sono state utilizzate per competere nei campionati rallycross ottenendo ottimi risultati, si ricordano le vittorie del 1999 con il pilota svedese Per Eklund.\nRiconoscimenti.\nLa vettura ha raccolto menzioni positive in tutto il mondo, soprattutto \u00e8 stata segnalata tra le automobili pi\u00f9 sicure dagli organismi di controllo europei (Euro NCAP) e statunitensi (American IIHS). Nei crash test Euro NCAP 2002 e 2004 la Cabriolet ha ricevuto 5 stelle di valutazione nella protezione dei passeggeri adulti.\nModelli derivati.\nLa 9-3 restyling \u00e8 stata la base della Cadillac BLS, completamente basata su di essa e prodotta nello stesso stabilimento a Trollh\u00e4ttan."}
{"id": "493503", "revid": "399", "url": "https://it.wikipedia.org/wiki?curid=493503", "title": "Universit\u00e0 degli Studi di Trento", "text": "L'Universit\u00e0 degli Studi di Trento \u00e8 una universit\u00e0 statale italiana fondata nel 1962.\nStoria.\nL'universit\u00e0 degli studi di Trento nacque nel 1962 come Istituto universitario superiore di scienze sociali, per opera di Bruno Kessler.\nNel 1968 \u00e8 il primo ateneo a essere occupato in Italia e diventa la culla del movimento studentesco del Sessantotto e della contestazione, tra i primi leader del movimento ci sono Mauro Rostagno e Marco Boato. In questo periodo sotto la direzione di Francesco Alberoni, prende vita l'universit\u00e0 \"critica\", un modello di universit\u00e0 basato sulla partecipazione diretta alle scelte didattiche.\nNell'ottica di ampliamento dell'offerta formativa, nel 1972 fu istituita la facolt\u00e0 di scienze e nel 1973 quella di economia; in quello stesso anno l'ateneo divenne libera universit\u00e0, permanendo tale sino al 1983, quando fu riconosciuta universit\u00e0 statale con uno statuto che garantisse competenze di autogoverno. Il progetto accademico fu rafforzato nel 1984 con le facolt\u00e0 di lettere e di giurisprudenza e nel 1985 con quella di ingegneria. Pi\u00f9 recentemente, nel 2004, \u00e8 stata istituita la facolt\u00e0 di scienze cognitive, la prima in Italia, con sede a Rovereto.\nNel 2016 l'ateneo ha inaugurato il Centro agricoltura, alimenti, ambiente con sede a San Michele all'Adige, mentre dal mese di agosto 2013 \u00e8 stato sottoscritto ad Alpbach, in occasione della Giornata del Tirolo al Forum europeo, un accordo tra le universit\u00e0 di Trento, Bolzano e Innsbruck. Il fine \u00e8 quello di creare una collaborazione strutturata, improntata alla ricerca e all'alta formazione, con progetti comuni, linee condivise di didattica, scambi a breve o lungo termine di professori e ricercatori, e la possibilit\u00e0 per gli studenti di mettere alla prova pi\u00f9 lingue.\nL'universit\u00e0 di Trento, inoltre, assieme ad altre realt\u00e0 del sistema trentino dell'alta formazione e della ricerca, \u00e8 coinvolta nel progetto \"IEEE smart cities \u2013 Trento\" la cui supervisione \u00e8 affidata alla sezione italiana della IEEE.\nStruttura.\nL'universit\u00e0 \u00e8 organizzata nei seguenti dipartimenti e centri:\nLe attivit\u00e0 didattiche e di ricerca ruotano attorno a tre poli: il \"polo di citt\u00e0\" con i dipartimenti di economia e management, sociologia e ricerca sociale, facolt\u00e0 di giurisprudenza, lettere e filosofia, scuola di studi internazionali; il \"polo di collina\" con i dipartimenti di matematica, fisica, il centro di biologia integrata, il dipartimento di ingegneria civile, ambientale e meccanica, il dipartimento di ingegneria e scienza dell'informazione e il dipartimento di ingegneria industriale; il \"polo di Rovereto\" con il dipartimento di psicologia e scienze cognitive, il centro interdipartimentale mente-cervello.\nSport.\nPer promuovere lo sport in ateneo \u00e8 stato creato UNITRENTO.Sport, una rete universitaria di servizi e strutture sportive dedicata specialmente agli studenti. L'iniziativa, che si propone come uno tra i primi progetti a livello nazionale per quanto riguarda lo sport in universit\u00e0, guarda allo sport non soltanto come occasione di svago e come strumento per la ricerca del benessere personale, ma anche come \"occasione di formazione e di crescita dal punto di vista delle relazioni\".\nSistema bibliotecario di ateneo.\nIl primo nucleo della biblioteca di ateneo nasce nel 1962 come struttura di supporto alla didattica e alla ricerca dell'istituto superiore di scienze sociali. Successivamente si sviluppa seguendo l'evoluzione dell'universit\u00e0. A partire dal 1984 la biblioteca aderisce al catalogo bibliografico trentino ed \u00e8 parte del sistema bibliotecario trentino. Nel novembre 2016 \u00e8 stata inaugurata la nuova sede della biblioteca universitaria centrale, progettata dall'architetto Renzo Piano.\nIl consorzio CosBi.\nL'universit\u00e0 ha fondato, con protocollo d'intesa siglato il 2 febbraio 2005, un consorzio no-profit paritetico con Microsoft Research per la ricerca bioinformatica orientata in particolare alla nutrizione, alla farmacologia dei sistemi e all'ecologia, con una particolare attenzione rivolta alla malattia di Alzheimer e alle connesse patologie dell'obesit\u00e0 e del diabete (settore della nutrizione molecolare e le relative correlazioni con la dieta e la salute). Il nome CoSBi \u00e8 l'acronimo di \"computational and systems biology\" (biologia computazionale e dei sistemi), derivante dalla denominazione del consorzio. Dal luglio 2011 il centro CoSBi \u00e8 situato nei locali dell'ex Manifattura Tabacchi a Rovereto.\nPer la realizzazione dei modelli informatici, il centro ha messo a punto il linguaggio di programmazione BlenX, appositamente concepito per consentire la simulazione e modellazione dei sistemi biochimici complessi, evitando l'esplosione dei modelli quale conseguenza dell'utilizzo di linguaggi non dedicati.\nSempre il Dipartimento di Scienze dell'Informazione ha avviato nel 2020 un progetto di acquisizione automatica degli esami ecografici per le polmoniti da COVID-19, integrato con l'analisi dei flussi video di un database condiviso.\nControversie.\nNegli anni '10 del XXI secolo alcuni docenti dell'ateneo sono stati coinvolti in un'inchiesta della Procura della Repubblica di Bari denominata \"Do ut des\" riguardante presunte irregolarit\u00e0 nei concorsi pubblici per professori ordinari. La stessa indagine, che complessivamente ha riguardato 35 docenti, ha visto coinvolti anche insegnanti di altre Universit\u00e0: l'Universit\u00e0 degli Studi di Bari Aldo Moro, l'Universit\u00e0 degli Studi di Sassari, l'Universit\u00e0 degli Studi di Milano-Bicocca, la Libera Universit\u00e0 Mediterranea, l'Universit\u00e0 della Valle d'Aosta, l'Universit\u00e0 degli Studi Roma Tre e l'Universit\u00e0 Europea di Roma. Nel 2018 la Guardia di Finanza di Trento ha indagato su presunti appalti truccati relativi a diverse strutture dell'Universit\u00e0 e che ha coinvolto diciassette persone dell'ateneo."}
{"id": "493511", "revid": "1776051", "url": "https://it.wikipedia.org/wiki?curid=493511", "title": "Oberwil bei B\u00fcren", "text": "Oberwil bei B\u00fcren (toponimo tedesco) \u00e8 un comune svizzero di 856 abitanti del Canton Berna, nella regione del Seeland (circondario del Seeland).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene comune."}
{"id": "493515", "revid": "1776051", "url": "https://it.wikipedia.org/wiki?curid=493515", "title": "Kyburg-Buchegg", "text": "Kyburg-Buchegg (toponimo tedesco) \u00e8 stato un comune svizzero del distretto di Bucheggberg (Canton Soletta), formato dalla localit\u00e0 di Kyburg e dal castello di Buchegg.\nIl 1\u00ba gennaio 2014 \u00e8 stato accorpato agli altri comuni soppressi di Aetigkofen, Aetingen, Bibern, Br\u00fcgglen, Gossliwil, Hessigkofen, K\u00fcttigkofen, M\u00fchledorf e Tscheppach per formare il nuovo comune di Buchegg."}
{"id": "493518", "revid": "697352", "url": "https://it.wikipedia.org/wiki?curid=493518", "title": "Seth Hazlitt", "text": ""}
{"id": "493520", "revid": "110157", "url": "https://it.wikipedia.org/wiki?curid=493520", "title": "Buchegg", "text": "Buchegg (toponimo tedesco) \u00e8 un comune svizzero di 2\u00a0507 abitanti del Canton Soletta, nel distretto di Bucheggberg del quale \u00e8 capoluogo. \u00c8 stato istituito il 1\u00ba gennaio 2014 con la fusione dei comuni soppressi di Aetigkofen, Aetingen, Bibern, Br\u00fcgglen, Gossliwil, Hessigkofen, K\u00fcttigkofen, Kyburg-Buchegg, M\u00fchledorf e Tscheppach; capoluogo comunale \u00e8 M\u00fchledorf."}
{"id": "493522", "revid": "111613665", "url": "https://it.wikipedia.org/wiki?curid=493522", "title": "Museo dell'Opera di Santa Croce", "text": ""}
{"id": "493523", "revid": "111373", "url": "https://it.wikipedia.org/wiki?curid=493523", "title": "R\u00fcti bei B\u00fcren", "text": "R\u00fcti bei B\u00fcren (toponimo tedesco) \u00e8 un comune svizzero di 846 abitanti del Canton Berna, nella regione del Seeland (circondario del Seeland).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nLingue e dialetti.\nLa maggioranza della popolazione () \u00e8 di lingua tedesca.\nReligione.\nLa maggioranza della popolazione \u00e8 di religione protestante.\nInfrastrutture e trasporti.\nR\u00fcti bei B\u00fcren \u00e8 situato sulla strada che unisce Soletta con Lyss ed \u00e8 stato servito sino al 1994 dall'omonima stazione sulla ferrovia Lyss-Soletta.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene comune."}
{"id": "493524", "revid": "484362", "url": "https://it.wikipedia.org/wiki?curid=493524", "title": "Maria Santissima della Visitazione", "text": ""}
{"id": "493525", "revid": "15756", "url": "https://it.wikipedia.org/wiki?curid=493525", "title": "Bobby Moore", "text": "Ha giocato in particolare per il West Ham United, capitanando il club per pi\u00f9 di dieci anni, ed \u00e8 stato il capitano della squadra nazionale inglese che ha vinto la Coppa del Mondo FIFA 1966. \u00c8 ampiamente considerato come uno dei pi\u00f9 grandi difensori nella storia del calcio ed \u00e8 stato citato da Pel\u00e9 come il pi\u00f9 grande difensore contro cui abbia mai giocato.\nAmpiamente considerato il pi\u00f9 grande giocatore di sempre del West Ham, Moore ha giocato oltre 600 partite per il club durante un mandato di 16 anni, vincendo la FA Cup nel 1963-64 e la Coppa delle Coppe UEFA nel 1964-65. Durante la sua permanenza al club ha vinto il FWA Footballer of the Year nel 1964 e il West Ham Player of the Year nel 1961, 1963, 1968 e 1970. Nell'agosto 2008, il West Ham United ha ufficialmente ritirato la sua maglia numero 6, 15 anni dopo la sua morte.\nMoore \u00e8 stato nominato capitano dell'Inghilterra nel 1964, all'et\u00e0 di 23 anni, vincendo il trofeo della Coppa del Mondo nel 1966. Ha conseguito un totale di 108 presenze per il suo paese, che al momento del suo ritiro internazionale nel 1973 era un record nazionale. Questo record \u00e8 stato successivamente battuto da Peter Shilton. Il totale di 108 presenze di Moore ha continuato a essere un record per un giocatore di movimento fino al 28 marzo 2009, quando David Beckham ha ottenuto la sua 109\u00aa presenza. Moore \u00e8 un membro del World Team of the 20th Century. Un'icona della squadra nazionale, una statua in bronzo di Moore \u00e8 posizionata all'ingresso dello stadio di Wembley.\nDifensore centrale composto, Moore era meglio conosciuto per la sua lettura di gioco e la capacit\u00e0 di anticipare i movimenti degli avversari, prendendo cos\u00ec le distanze dall'immagine del difensore impegnato unicamente nei contrasti e nei duelli aerei. Ricevendo la BBC Sports Personality of the Year nel 1966, \u00e8 stato il primo calciatore a vincere il premio ed \u00e8 rimasto l'unico per altri 24 anni. Moore ha ricevuto l'OBE nella New Year Honours List. \u00c8 stato nominato membro inaugurale della Hall of Fame del calcio inglese nel 2002 in riconoscimento del suo impatto sul gioco inglese come giocatore e nello stesso anno \u00e8 stato nominato nella lista della BBC dei 100 Greatest Britons.\nCarriera.\nMoore entr\u00f2 giovanissimo nelle giovanili del West Ham, esordendo a 17 anni con la prima squadra l'8 novembre 1958 contro il , diventando subito titolare della squadra londinese, mostrando la sua capacit\u00e0 di leggere la gara e il gioco d'anticipo, staccandosi cos\u00ec dallo stereotipo del difensore possente il cui gioco \u00e8 basato soprattutto sulla forza fisica. Fu definito perci\u00f2 da Pel\u00e9 come il difensore pi\u00f9 corretto che abbia mai affrontato.\nEsord\u00ec in nazionale il 20 maggio 1962 a Lima contro il , per poi disputare i successivi mondiali del Cile che videro l'eliminazione dell'Inghilterra ai quarti di finale contro il . Divenne capitano alla sua dodicesima presenza in nazionale, il 20 maggio 1963 contro la .\nDopo lo shock della diagnosi di un cancro ai testicoli, guid\u00f2 il West Ham al successo nella FA Cup a Wembley contro il Preston North End nel 1964. L'anno successivo, sempre a Wembley, il West Ham sconfisse il Monaco 1860, conquistando la Coppa delle Coppe.\n1966.\nAll'inizio del 1966, alla vigilia del suo pi\u00f9 grande trionfo, vennero resi noti alla stampa dei dettagli secondo cui Moore voleva lasciare il West Ham per il . Moore fece scadere il suo contratto e solo dopo l'intervento di Sir Alf Ramsey ed essersi reso conto che tecnicamente non era qualificato a giocare in quanto la FA non permetteva a calciatori senza contratto di giocare per la Nazionale, firm\u00f2 nuovamente con il West Ham per poter capitanare la squadra inglese del 1966. Moore fu il leader della squadra che diede al calcio inglese la sua finora unica vittoria mondiale e lo consacr\u00f2 come giocatore, gentiluomo e icona dello sport.\nNella finale l'Inghilterra and\u00f2 in svantaggio 0-1 contro la , ma un calcio di punizione rapidamente battuto da Moore fece s\u00ec che il suo compagno nel West Ham, Geoff Hurst, segnasse il primo gol della sua storica tripletta. Martin Peters segn\u00f2 per portare l'Inghilterra sul 2-1, ma la Germania pareggi\u00f2 nei minuti finali del tempo regolamentare, portando la partita ai supplementari. Ramsey si convinse che i tedeschi erano esausti, e dopo che Hurst segn\u00f2 quello che probabilmente \u00e8 il gol pi\u00f9 controverso e discusso del calcio mondiale, l'incontro sembr\u00f2 finito. Con pochi secondi rimasti da giocare e l'Inghilterra sotto la pressione dell'ennesimo attacco tedesco, la palla fin\u00ec a Moore sul limitare dell'area di rigore inglese. Jackie Charlton e Nobby Stiles urlarono a Moore di disfarsi della palla, ma lui con calma riusc\u00ec a metterla sul piede di Hurst a quasi 40 metri di distanza, per il gol del definitivo 4-2.\nDelle molte foto di quel giorno, una mostra Moore che si pulisce le mani dal fango sulla piattaforma di velluto dove era appoggiato il Trofeo Jules Rimet, prima di stringere la mano della regina Elisabetta II che gli consegnava la Coppa del Mondo.\n1970.\nMoore prosegu\u00ec fiducioso la sua carriera nel West Ham e nella nazionale, e venne ancora una volta chiamato ad essere il capitano dell'Inghilterra nella trasferta in Messico per difendere il titolo mondiale nel 1970. Ci fu una grave interruzione nella preparazione, comunque, quando venne fatto un tentativo di implicare Moore in un furto di un braccialetto da una gioielleria di Bogot\u00e0 (Colombia), dove la nazionale inglese si trovava per disputare alcune partite di preparazione, allo scopo di acclimatarsi all'altitudine elevata. Le accuse vennero successivamente lasciate cadere, Moore fu pienamente scagionato e gli fu permesso di raggiungere i suoi compagni di squadra in Messico. Nell'incontro del girone eliminatorio contro i favoriti del Brasile, ci fu un momento notevole per Moore, quando affront\u00f2 il grande Jairzinho con tale precisione e pulizia che molti citano quell'intervento come il contrasto che nessuno riuscir\u00e0 a migliorare. Il Brasile vinse comunque l'incontro, ma anche l'Inghilterra si qualific\u00f2 per la fase successiva. La sconfitta ai supplementari contro la Germania Ovest vide l'Inghilterra uscire ai quarti, e occorsero dodici anni prima che l'Inghilterra tornasse di nuovo alla fase finale di Coppa del Mondo.\nMoore disput\u00f2 la sua centesima partita con la nazionale inglese il 14 febbraio 1972, contro la Scozia. Termin\u00f2 la carriera con 108 presenze in nazionale, battendo il record detenuto dal compagno di trionfi del 1966 Bobby Charlton per sole due presenze. Solo Peter Shilton, con cui Moore gioc\u00f2 a livello internazionale tra il 1970 e il 1973, \u00e8 riuscito in seguito a fare meglio. L'ultima apparizione di Moore con la maglia dell'Inghilterra avvenne nel novembre 1973 nella storica amichevole contro l'Italia vinta dagli azzurri per 1 a 0 con gol di Capello. Salt\u00f2 invece la partita dell'ottobre 1973 contro la Polonia, nella quale l'Inghilterra pareggi\u00f2 per uno a uno, ma necessitava di una vittoria per qualificarsi ai mondiali del 1974.\nIn quanto alla nazionale, vanno anche ricordate le 8 presenze nell'Under 23 e le 18 nelle giovanili.\nDopo il West Ham e la nazionale inglese.\nIl 14 marzo 1974 a Moore venne permesso di lasciare il suo amato West Ham dopo pi\u00f9 di 15 anni, e di entrare a far parte dei rivali londinesi del Fulham, che giocavano in seconda divisione, per 25000 sterline. Durante la stagione 1974-75, la squadra raggiunse la finale dell'FA Cup, dove incontr\u00f2 proprio la ex squadra di Moore, il West Ham. Non ci fu per\u00f2 il lieto fine per Moore, il Fulham perse per due a zero.\nMoore gioc\u00f2 la sua ultima partita da professionista per il Fulham il 14 maggio 1977, contro il . Successivamente gioc\u00f2 per due squadre della North American Soccer League, i San Antonio Thunder nel 1977 (24 partite, 1 gol) e i Seattle Sounders nel 1978 (7 partite). Nel corso del 1976, ci fu anche un'ultima apparizione in campo internazionale per il Team USA, in incontri contro Italia, Brasile e un'Inghilterra capitanata da Gerry Francis. Seguirono un'esperienza presso i danesi dell' e un ritorno negli Stati Uniti in forza ai .\nDopo il calcio.\nDopo essersi ritirato dal calcio giocato nel 1978, Moore ebbe una breve parentesi come dirigente di Oxford City e Southend United, con risultati relativamente insoddisfacenti.\nLa sua vita dopo il calcio fu difficile e piena di eventi infausti, con affari andati male e la fine del suo matrimonio.\nNel 1990 Moore entr\u00f2 nell'organico di Capital Gold Radio come analista e commentatore calcistico. Ad ogni modo, la sua battaglia contro il cancro era tornata, ed egli venne operato per un sospetto tumore al colon, il 22 aprile 1991. Il 15 febbraio 1993 Moore annunci\u00f2 di soffrire per un cancro all'intestino. Cedette alla malattia solo sette giorni dopo aver commentato un incontro vinto a Wembley dalla nazionale inglese, per 6 a 0 contro il San Marino. Il suo funerale si svolse il 2 marzo 1993 nella chiesa del cimitero di Putney Vale; la salma venne in seguito tumulata nel cimitero-crematorio del borgo londinese di Newham.\nMoore fu tra i primi ad essere inseriti nella Hall of Fame del calcio inglese nel 2002, come riconoscimento del suo impatto sul calcio inglese come giocatore.\nLa tribuna che ha sostituito il south bank del campo del West Ham, il Boleyn Ground di Upton Park, \u00e8 stata intitolata a Bobby Moore poco dopo la sua morte.\nMoore fu sposato due volte. La prima con Christina Dean il 30 giugno 1962 - la coppia divorzi\u00f2 dopo 23 anni, il 6 gennaio 1986. In seconde nozze spos\u00f2 Stephanie Parlane-Moore (suo vero cognome da nubile) il 4 dicembre 1991.\nUna statua di bronzo di Bobby Moore venne commissionata per essere eretta fuori dall'ingresso principale del nuovo Stadio di Wembley, come omaggio al suo impatto sullo sport del calcio.\nNel 2008, in occasione del cinquantesimo anniversario del debutto di Bobby Moore con la maglia del West Ham, la societ\u00e0 ha comunicato di aver ritirato la sua maglia con il numero 6.\nVita personale.\nMoore incontr\u00f2 la sua prima moglie, Tina, nel 1957. Si sposarono il 30 giugno 1962. Vivevano in una casa a Chigwell, nell'Essex, che chiamavano \"Morlands\". Ebbero una figlia, Roberta, e un figlio, Dean.\nSi separarono nel 1984, e divorziarono nel 1986. Svilupp\u00f2 una relazione con Stephanie Parlane (di otto anni pi\u00f9 giovane di lui) - si sposarono il 4 dicembre 1991 ma Moore mor\u00ec il 24 febbraio 1993, 14+1\u20442 mesi dopo.\nSuo figlio, Dean, \u00e8 morto, all'et\u00e0 di 43 anni, nel suo appartamento il 28 luglio 2011, la morte \u00e8 stata attribuita a una condizione medica e a cause naturali."}
{"id": "493526", "revid": "88740", "url": "https://it.wikipedia.org/wiki?curid=493526", "title": "Mola", "text": ""}
{"id": "493527", "revid": "599013", "url": "https://it.wikipedia.org/wiki?curid=493527", "title": "Michael Thomas", "text": "\u00c8 ricordato principalmente per aver segnato nei minuti di recupero, nell'ultima giornata del campionato di calcio inglese 1988-1989, il gol del 2-0 (decisivo per l'assegnazione del titolo) con cui l'Arsenal vinse in casa del Liverpool. Questo episodio \u00e8 stato raccontato da Nick Hornby nel suo libro \"Febbre a 90\"'.\nCarriera.\n eppure, nel 1982, agli albori della sua carriera calcistica, entr\u00f2 a far parte delle giovanili del club rivale, l'.\nFu ceduto in prestito al nel 1987, giocando tre partite, prima di ritornare all'Arsenal. Debutt\u00f2 con i \"Gunners\" nella gara d'andata della semifinale di una League Cup proprio contro il Tottenham Hotspur l'8 febbraio 1987: l'Arsenal perse 1-0.\nConquist\u00f2 presto il posto da titolare nell'Arsenal e nella stagione 1987-1988 gioc\u00f2 37 partite. Nella stagione 1988-1989 vinse il suo primo scudetto e fu convocato per la prima volta in Nazionale con la quale debutt\u00f2 in un'amichevole contro l'Arabia Saudita.\nGioc\u00f2 per altre due stagioni nell'Arsenal vincendo un secondo scudetto nella stagione 1990-1991. In tutto gioc\u00f2 con la maglia dell'Arsenal 206 partite segnando 30 gol. Viene ceduto al Liverpool e segn\u00f2 il gol d'apertura nella finale di FA Cup 1992 contro il Sunderland poi vinta dalla sua nuova squadra. In seguito gioc\u00f2 nel Middlesbrough e nel 1997 fu comprato dalla squadra portoghese del Benfica. Si ritir\u00f2 nel 2001."}
{"id": "493529", "revid": "228587", "url": "https://it.wikipedia.org/wiki?curid=493529", "title": "OpenDocument Format Alliance", "text": "OpenDocument Format Alliance o ODF alliance in italiano Alleanza del formato OpenDocument (\"Documento Aperto\") \u00e8 un gruppo a favore di formati aperti per documenti di svariato tipo"}
{"id": "493531", "revid": "54354", "url": "https://it.wikipedia.org/wiki?curid=493531", "title": "ODF Alliance", "text": ""}
{"id": "493532", "revid": "110157", "url": "https://it.wikipedia.org/wiki?curid=493532", "title": "Schnottwil", "text": "Schnottwil (toponimo tedesco) \u00e8 un comune svizzero di 1\u00a0063 abitanti del Canton Soletta, nel distretto di Bucheggberg."}
{"id": "493534", "revid": "486946", "url": "https://it.wikipedia.org/wiki?curid=493534", "title": "San Ludovico d'Angi\u00f2", "text": ""}
