{"id": "466154", "revid": "1543377", "url": "https://it.wikipedia.org/wiki?curid=466154", "title": "Brian Joubert", "text": "Biografia.\nAll'et\u00e0 di undici mesi Joubert sub\u00ec l'asportazione di un rene a causa di un'infezione da stafilococco\n. Cominci\u00f2 a pattinare a quattro anni, seguendo le due sorelle maggiori che praticavano la danza su ghiaccio. Dapprima indeciso tra l'hockey e l'artistico, alla fine scelse quest'ultimo, attratto soprattutto dalla potenza e dalla bellezza dei salti.\nCarriera.\nStagione 2001-2002.\nDopo essersi classificato terzo ai campionati nazionali francesi, Joubert partecip\u00f2 ai Campionati europei di Losanna dove conquist\u00f2 a sorpresa la medaglia di bronzo,\nche gli apr\u00ec le porte per i Giochi olimpici invernali di Salt Lake City, dove si piazz\u00f2 quattordicesimo;\nai successivi Campionati mondiali di Nagano ottenne il tredicesimo posto\nStagione 2002-2003.\nJoubert vinse Skate America; questo suo primo successo in una tappa di Grand Prix coincise con il ritiro dalle competizioni del suo idolo Aleksej Jagudin\n. In seguito al quinto posto ottenuto al Troph\u00e9e Lalique, si qualific\u00f2 per la sua prima finale di Grand Prix, nella quale conquist\u00f2 la medaglia di bronzo\n. In dicembre si afferm\u00f2 per la prima volta ai campionati nazionali francesi, vinti poi per altre cinque edizioni consecutive. Ai Campionati europei del 2003 a Malm\u00f6 si riconferm\u00f2 sul podio con la medaglia d'argento\n, e ai mondiali di Washington ottenne il sesto posto\nStagione 2003-2004.\nJoubert lasci\u00f2 la sua prima allenatrice V\u00e9ronique Guyon per passare alla guida di Laurent Depouilly, avvalendosi inoltre dei consigli del campione olimpico Aleksej Jagudin. In gennaio conquist\u00f2 il titolo europeo a Budapest\n, davanti al russo Evgenij Plju\u0161\u010denko; alcune settimane dopo, ai Campionati mondiali di Dortmund, ottenne la sua prima medaglia mondiale, un argento dietro lo stesso Plju\u0161\u010denko\nStagione 2004-2005.\nDopo essere salito sul podio in due tappe di Grand Prix e aver ottenuto solo il quinto posto nella finale\n, Joubert torn\u00f2 ad allenarsi con V\u00e9ronique Guyon appena prima dei Campionati europei di Torino, dove fu di nuovo argento dietro Plju\u0161\u010denko\n. Ai mondiali di Mosca, in seconda posizione dopo il programma corto, precipit\u00f2 al sesto posto a causa di una controprestazione nel programma libero\n. Nel giugno successivo abbandon\u00f2 per la seconda volta V\u00e9ronique Guyon per passare ad allenarsi con il russo Andrej Berezintsev.\nStagione 2005-2006.\nJoubert cominci\u00f2 la stagione olimpica con due piazzamenti sul podio nel corso del Grand Prix, senza per\u00f2 qualificarsi per la finale; in gennaio, ai Campionati europei svoltisi a Lione, ottenne il bronzo alle spalle di Plju\u0161\u010denko e dello svizzero St\u00e9phane Lambiel\n. Alle Olimpiadi di Torino 2006 non riusc\u00ec a concretizzare le proprie ambizioni da podio: quarto dopo il programma corto, commise vari errori nel libero che lo portarono a un deludente sesto posto\n. Il mese successivo, ai Campionati mondiali di Calgary, Joubert decise di riproporre il programma libero della stagione 2003/2004, la colonna sonora del film \"Matrix\"\n. La scelta si rivel\u00f2 felice: terzo nel suo gruppo di qualificazione, Joubert vinse il programma corto e risult\u00f2 secondo nel libero, aggiudicandosi il secondo argento mondiale in carriera\nStagione 2006-2007.\nSotto la guida di un nuovo allenatore, Jean-Christophe Simond, e con un programma libero coreografato da Kurt Browning, Joubert vinse due tappe e la finale di Grand Prix. Dopo il quinto titolo nazionale ottenuto a dicembre, conquist\u00f2 per la seconda volta il titolo di campione europeo a Varsavia nel gennaio 2007\n. In febbraio riport\u00f2 una ferita al piede destro nel corso di un allenamento;\ndopo l'operazione d'urgenza contrasse i tempi di recupero per presentarsi ai Campionati mondiali di Tokyo, svoltisi a marzo. Joubert gest\u00ec bene la pressione di essere tra i favoriti nonostante l'incidente occorsogli: vinse con margine il programma corto\ne mantenne la prima posizione con il terzo libero. Ottenne cos\u00ec il titolo di campione del mondo davanti al giapponese Daisuke Takahashi e allo svizzero St\u00e9phane Lambiel\nNel corso di questa stagione Joubert rimase imbattuto\nStagione 2007-2008.\nJoubert vinse Skate Canada, ma dovette ritirarsi dal Troph\u00e9e Bompard a causa di un virus che lo debilit\u00f2 fortemente e ne compromise la preparazione\n. Ai Campionati europei di Zagabria, nel gennaio 2008, apparve in ritardo di condizione, e ottenne la medaglia di bronzo dietro al ceco Tom\u00e1\u0161 Verner e a Lambiel.\nIn marzo, ai Campionati mondiali svoltisi a G\u00f6teborg, commise un errore nel programma corto (caduta sul triplo lutz) e si ritrov\u00f2 in sesta posizione;\ncon un buon programma libero recuper\u00f2 fino alla medaglia d'argento alle spalle del canadese Jeffrey Buttle\nStagione 2008-2009.\nSolo quarto al Troph\u00e9e Bompard, Joubert vinse la Cup of Russia, qualificandosi per la finale di Grand Prix tenutasi a Goyang: tuttavia si ritir\u00f2 dopo il programma corto (era in terza posizione) per via di un infortunio alla schiena riportato in allenamento.\nA causa degli strascichi di questo problema fisico non prese parte ai campionati nazionali francesi in dicembre.\nNel gennaio 2009, ai Campionati europei di Helsinki, Joubert vinse il programma corto con un nuovo record personale di 86,90 punti;\npresent\u00f2 un nuovo programma libero che, nonostante qualche errore, gli permise di mantenere la posizione e di conquistare per la terza volta in carriera il titolo europeo.\nIn marzo, ai Campionati mondiali di Los Angeles, Joubert era in testa dopo il corto,\nma alcuni errori nel programma libero lo relegarono in terza posizione.\nIn seguito a ci\u00f2, si separ\u00f2 da Jean-Christophe Simond per tornare alla guida di Laurent Depouilly. In aprile, al World Team Trophy indetto a Tokyo, fu secondo nell'individuale maschile.\nStagione 2009-2010.\nLa stagione olimpica non ebbe un avvio brillante per Joubert, di nuovo quarto al Troph\u00e9e Bompard, ma poi il francese vinse l'NHK Trophy\ne pertanto si qualific\u00f2 per la finale di Grand Prix. Tuttavia il 25 novembre 2009 Joubert sub\u00ec un infortunio al piede destro in allenamento, analogo a quello occorsogli nel 2007.\nDopo una nuova operazione d'urgenza riprese in fretta la preparazione, nondimeno fu costretto a saltare la finale di Grand Prix, nonch\u00e9, per il secondo anno consecutivo, i campionati nazionali. Ai Campionati europei di Tallinn, Joubert fu secondo dietro Plju\u0161\u010denko nel programma corto, con un nuovo record personale di 88,55 punti; nel programma libero commise vari errori (in particolare, apr\u00ec a doppio un tentativo di quadruplo salchow), e fu superato anche da Lambiel.\nA distanza di quattro anni, il podio di Tallinn risult\u00f2 identico a quello di Lione 2006. In febbraio, alle Olimpiadi invernali di Vancouver, Joubert non nascondeva di puntare al podio (l'unico mancante al suo palmar\u00e8s): invece compromise la gara gi\u00e0 dal programma corto, mancando la combinazione col quadruplo toe-loop e cadendo sul triplo lutz.\nDiciottesimo, non riusc\u00ec a rimontare in maniera significativa con il programma lungo e chiuse la gara in sedicesima posizione, il suo peggior risultato nel corso delle nove stagioni disputate da senior.\nIn marzo, dopo essersi sottoposto a un test\nper poter partecipare ai Campionati mondiali di Torino, Joubert, come gi\u00e0 quattro anni prima, torn\u00f2 a competere in modo convincente dopo la delusione olimpica: con un programma corto privo di errori\ne un lungo caratterizzato da due quadrupli toe-loop si attest\u00f2 in terza posizione, conquistando il bronzo, la sua quinta medaglia mondiale consecutiva e sesta in carriera.\nStagione 2010-2011.\nTornato di nuovo ad allenarsi con V\u00e9ronique Guyon, Joubert si classific\u00f2 quarto alla Cup of China e si ritir\u00f2 dal Troph\u00e9e Bompard dopo un deludente programma corto a causa di una gastroenterite. In dicembre vinse per la settima volta il titolo di campione nazionale. Nel gennaio 2011, ai Campionati europei di Berna, Joubert, dopo un corto deludente che lo aveva relegato in settima posizione, fu autore di una buona rimonta vincendo il programma libero. Si aggiudic\u00f2 l'argento, la decima medaglia in altrettante partecipazioni ai Campionati europei: eguagli\u00f2 cos\u00ec il record di medaglie in una specialit\u00e0 di singolo detenuto dallo svedese Ulrich Salchow e poi raggiunto dall'austriaco Karl Sch\u00e4fer.\nI Campionati mondiali si sarebbero dovuti svolgere a Tokyo dal 21 al 27 marzo 2011, ma in seguito al terremoto di Sendai dell'11 marzo furono sospesi e poi indetti a Mosca dal 24 aprile al 1\u00ba maggio. Joubert si piazz\u00f2 nono dopo il programma corto, mancando la combinazione con il quadruplo toe-loop; realizz\u00f2 poi il quarto programma libero e chiuse all'ottavo posto.\nStagione 2011-2012.\nJoubert non partecip\u00f2 al Grand Prix a causa di un infortunio alla schiena. Rientrato alle competizioni per i campionati francesi in dicembre, riport\u00f2 l'ottavo titolo nazionale. Ai Campionati europei di gennaio Joubert si classific\u00f2 ottavo, con vari errori sia nel programma corto che nel libero (causati anche da un inconveniente con il costume). A marzo vinse la Challenge Cup all'Aia.\nAi Campionati mondiali di Nizza due programmi senza sbagli valsero a Joubert il quarto posto con un nuovo primato personale nel programma libero e nel punteggio totale. Il pattinatore si dichiar\u00f2 molto soddisfatto della propria prestazione di fronte al pubblico di casa. In aprile partecip\u00f2 al World Team Trophy indetto a Tokyo e si classific\u00f2 terzo nella gara maschile.\nStagione 2012-2013.\nIn seguito alla chiusura per lavori della pista di pattinaggio di Poitiers Joubert si trasfer\u00ec a Parigi sotto la guida di Annick Dumont. Joubert partecip\u00f2 alla Cup of China, ma si ritir\u00f2 dopo il programma corto a causa di problemi intestinali; fu poi quarto al Troph\u00e9e Bompard. In dicembre non partecip\u00f2 ai Campionati nazionali per via di un'influenza. Poco prima dei Campionati europei di Zagabria cambi\u00f2 il programma libero (la colonna sonora del film \"Il gladiatore\") e pass\u00f2 ad allenarsi con Katia Krier; termin\u00f2 la competizione al quarto posto. In febbraio conferm\u00f2 il titolo della Challenge Cup. Ai Campionati mondiali di London si classific\u00f2 nono.\nStagione 2013-2014.\nJoubert torn\u00f2 ad allenarsi a Poitiers sotto la guida di V\u00e9ronique Guyon; si ritir\u00f2 dai Master's di ottobre perch\u00e9 in ritardo con la preparazione. Non partecip\u00f2 alla prima tappa di Grand Prix assegnatagli, Skate America: Joubert sostenne di essere stato punito dalla propria federazione per non aver partecipato ai Master's, mentre la spiegazione ufficiale del ritiro adduceva motivi di salute. In seguito il pattinatore si ritir\u00f2 anche dalla Rostelecom Cup per un infortunio alla schiena. Joubert esord\u00ec al NRW Trophy di Dortmund, ottenendo il secondo posto. Ai Campionati nazionali fu secondo, piazzandosi secondo nel programma corto e vincendo il libero.\nCaratteristiche tecniche.\nJoubert \u00e8 apprezzato soprattutto per le sue doti di saltatore. In carriera ha effettuato pi\u00f9 di cento salti quadrupli in competizioni internazionali.\nNel programma libero della Cup of Russia 2006 ha eseguito un quadruplo salchow oltre a due quadrupli toe-loop (di cui uno in combinazione con un doppio toe-loop). \u00c8 il quarto pattinatore ad aver realizzato tre quadrupli in un programma (dopo lo statunitense Timothy Goebel, il cinese Min Zhang e il giapponese Takeshi Honda), il primo sotto il nuovo sistema di valutazione.\nJoubert ha spesso dichiarato che considera i salti quadrupli molto importanti per la sua disciplina, e ha deplorato il fatto che non siano maggiormente ricompensati dal regolamento.\nPer quanto riguarda le trottole, Joubert \u00e8 considerato molto pi\u00f9 carente; tuttavia si \u00e8 migliorato collaborando con l'esperta pattinatrice svizzera Lucinda Ruh."}
{"id": "466156", "revid": "1776051", "url": "https://it.wikipedia.org/wiki?curid=466156", "title": "Sembrancher", "text": "Sembrancher (toponimo francese; in tedesco \"Sankt Branschier\", desueto) \u00e8 un comune svizzero di 1\u00a0011 abitanti del Canton Vallese, nel distretto di Entremont del quale \u00e8 capoluogo.\nGeografia fisica.\nSembrancher si trova alla confluenza della Val d'Entremont con la Valle di Bagnes.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nSembrancher \u00e8 servito dall'omonima stazione sulla ferrovia Martigny-Orsi\u00e8res.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "466157", "revid": "54354", "url": "https://it.wikipedia.org/wiki?curid=466157", "title": "Isca sullo Jonio", "text": ""}
{"id": "466158", "revid": "124404188", "url": "https://it.wikipedia.org/wiki?curid=466158", "title": "Alla Borisovna Puga\u010d\u00ebva", "text": "\u00c8 una delle cantanti russe pi\u00f9 conosciute, nonch\u00e9 una delle pi\u00f9 longeve al mondo: la sua carriera \u00e8 iniziata nel 1965 e continua sino a oggi. Tra i musicisti sovietici e russi \u00e8 certamente quella che ha avuto pi\u00f9 successo in termini di vendite di dischi e popolarit\u00e0. \u00c8 anche la vincitrice di numerosi premi sovietici, russi ed europei. Durante la carriera, il suo stile ha subito un'evoluzione: le prime composizioni presentano melodie artistiche con arrangiamenti sofisticati, parole spiritose e canto quasi teatrale; dagli anni novanta in poi i suoi dischi sono divenuti pi\u00f9 convenzionali.\nEnormemente benvoluta in Russia e nelle altre repubbliche ex-sovietiche fra i meno giovani, ad alcuni \u00e8 pure sgradita per la quantit\u00e0 di tempo che le \u00e8 riservata dai canali televisivi federali e il continuo pettegolezzo attorno alla sua vita privata. Per qualcuno \u00e8 l'incarnazione della cultura popolare sostenuta dallo Stato, stantia e ripetitiva, propinata attraverso i mezzi di comunicazione. Anche l'aver aiutato molti artisti giovani e sconosciuti a divenire famosi \u00e8 oggetto di giudizi contrastanti.\nCarriera.\nAlla Puga\u010d\u00ebva nacque a Mosca da Boris Michailovi\u010d Puga\u010d\u00ebv e Zinaida Archipovna Odegova. All'et\u00e0 di cinque anni partecip\u00f2 ad un concerto tenuto al Kolonnyj Zal Doma Sojuzov (Sala delle colonne della Casa dei Sindacati), la sala concerti pi\u00f9 prestigiosa dell'Unione Sovietica. Nel 1956 si iscrisse alla scuola musicale n\u00b0 31, adiacente al collegio musicale \"Ippolitov-Ivanov\". Si diplom\u00f2 alla scuola secondaria n\u00b0 496 nel 1964. Quindi continu\u00f2 presso il dipartimento di direzione corale del collegio musicale \"Ippolitov-Ivanov\" e nel 1965 pubblic\u00f2 la sua prima canzone \"Robot\", registrata per la trasmissione \"S dobrym utrom\" (\"Buongiorno\") della Radio di Stato e ben accolta dal pubblico.\nNel 1966 fin\u00ec gli studi presso il collegio ed inizi\u00f2 un tour con il gruppo \"Junost'\" (\"Giovent\u00f9\") nella Siberia Occidentale. L'anno seguente inizi\u00f2 a lavorare come accompagnatrice al pianoforte presso il collegio circense-musicale di Stato. Fu la voce principale in numerosi complessi, compresi i \"Novyj elektr\u00f2n\" (parte della Societ\u00e0 Filarmonica di Stato) a Lipeck nel 1966, i \"Moskvi\u010di\" nel 1971, il gruppo di Oleg Lundstrem tra il 1972 ed il 1973 e i \"Ves\u00eblye Rebjata\" nel 1974-75. Durante quel periodo cant\u00f2 nelle colonne sonore di numerosi film.\nNel 1974 vinse il terzo premio alla quinta edizione del concorso per artisti musicali di tutti gli Stati dell'Unione Sovietica, rimanendo e un po' delusa. Comunque, la scalata alla celebrit\u00e0 fu rapida: nel 1975 vinse il prestigioso \"Orfeo d'Oro\" in Bulgaria per la canzone \"Arlekino\". Sull'onda del successo in Bulgaria, incise in quel paese un disco intitolato \"Canta Alla Puga\u010d\u00ebva\".\nTra il 1977 ed il 1980 lavor\u00f2 con il gruppo \"Ritm\" e recit\u00f2 come attrice protagonista nel film \"\u017den\u0161\u010dina, kotoraja po\u00ebt\" (\"Una donna che canta\"). Il film fu molto popolare, visto da circa 55 milioni di spettatori. Nel 1978 ricevette il premio \"Usignolo d'ambra\" al Festival Internazionale della canzone a Sopot, in Polonia, per la canzone \"Vs\u00eb mogut koroli\" (\"I re possono tutto\") tratta dal film omonimo. In quegli anni nacque la rivalit\u00e0 con la stella ucraina Sophia Rotaru. Nel 1987 si esib\u00ec in Italia come superospite al Festival di Sanremo duettando con V. Kuz'min la canzone \"Nado \u017ee...\" (\"Caspita...\").\nLa crescita della sua popolarit\u00e0 raggiunse l'apice nel 1991 quando le venne conferito il titolo di \"Artista del popolo dell'Unione Sovietica\", la pi\u00f9 grande onorificenza che possa essere riconosciuta a un artista musicale. Dopo lo scioglimento dell'Unione Sovietica, Alla espanse le proprie attivit\u00e0 in campi non direttamente legati al canto, lanciando una rivista chiamata \"Alla\", un profumo con il medesimo nome ed una linea di scarpe, \"Alla Puga\u010d\u00ebva\". Ricevette ulteriori premi governativi, attribuiti dall'allora presidente Boris El'cin, tra i quali il \"Premio del Governo per i traguardi conseguiti nell'ambito artistico e letterario\" nel 1990, e la pi\u00f9 grande onorificenza civile nella Federazione Russa, ordine di II classe \"Per i servizio alla Madre Patria\", nel 1999. Nel 1994 le fu dedicata la targa con il suo nome nella \"Piazza delle Stelle\" nella citt\u00e0 di Jalta in Russia. Nel 1997 rappresent\u00f2 la Russia all'Eurovision Song Contest a Dublino e fin\u00ec ottava con \"Primadonna\". Negli anni pi\u00f9 recenti ha partecipato al talk show televisivo \"Fabrika zv\u00ebzd\" (\"La fabbrica delle stelle\") finalizzato a scoprire nuovi talenti canori.\nVita privata.\nA causa della sua popolarit\u00e0 la vita personale di Alla Puga\u010d\u00ebva \u00e8 sempre stata di pubblico dominio ed \u00e8 spesso discussa su giornali scandalistici, sovente per pettegolezzi su sue relazioni extraconiugali. Comunque, la cantante ha mantenuto un atteggiamento positivo al riguardo, e in diverse occasioni ha dimostrato autoironia, scherzando lei stessa su fatti della propria vita privata.\nNel 1969 spos\u00f2 il circense Mykolas Orbakas, e nel 1971 diede alla luce sua figlia Kristina Orbakajte, anche lei divenuta una nota cantante. Dopo quattro anni di matrimonio, nel 1973 divorzi\u00f2 da Mykolas.\nNel 1976 spos\u00f2 il regista Aleksandr Stefanovi\u010d e recit\u00f2 in alcuni suoi film. Il matrimonio si sciolse nel 1980 dopo un lungo procedimento legale per la divisione dei beni, con la lussuosa residenza di Alla, al centro del procedimento legale.\nNel 1985, dopo diversi anni di convivenza, spos\u00f2 il produttore Evgenyj Boldin con il quale ebbe diverse collaborazioni professionali. Nel 1993 divorziarono perch\u00e9, a loro dire, le loro vite professionali interferivano troppo nelle vicende private.\nNel 1994 spos\u00f2 uno dei cantanti pi\u00f9 noti in Russia, Filipp Kirkorov, della met\u00e0 dei suoi anni e di origine bulgara, la cui carriera ha tratto giovamento dal matrimonio. Nel novembre 2005 i due hanno annunciato il divorzio.\nLa successiva frequentazione con il popolare commediografo Maksim Gal'kin \u00e8 stata fonte di pettegolezzi per la stampa scandalistica, visti i ventisette anni di differenza tra i due. Il 24 dicembre 2011 sono convolati a nozze, e la stessa \"prima donna\", come viene chiamata in patria, ha dichiarato che questo matrimonio sarebbe stato quello definitivo, scatenando ulteriormente l'ironia dei giornali scandalistici. I coniugi lavorano insieme in spettacoli affollati di celebrit\u00e0, come quelli per il Capodanno, ed hanno anche collaborato per alcuni musical.\nAlla Puga\u010d\u00ebva \u00e8 pubblicamente amica e sostenitrice di Julija Tymo\u0161enko."}
{"id": "466159", "revid": "14691", "url": "https://it.wikipedia.org/wiki?curid=466159", "title": "John Henry Bonham", "text": ""}
{"id": "466167", "revid": "322321", "url": "https://it.wikipedia.org/wiki?curid=466167", "title": "Pontificio consiglio per la promozione dell'unit\u00e0 dei cristiani", "text": "Il Pontificio consiglio per la promozione dell'unit\u00e0 dei cristiani \u00e8 un dicastero della Santa Sede.\nStoria.\nPapa Giovanni XXIII aveva creato il 5 giugno 1960 il Segretariato per la promozione dell'unit\u00e0 dei cristiani, che era una delle commissioni preparatorie del concilio; il cardinale Augustin Bea, S.I., ne fu il primo presidente.\nAlla fine del concilio, nel 1966, papa Paolo VI conferm\u00f2 il Segretariato per la promozione dell'unit\u00e0 dei cristiani come un dicastero permanente della Curia romana. La costituzione apostolica \"Pastor Bonus\" di papa Giovanni Paolo II (28 giugno 1988) cambi\u00f2 il nome del segretariato in \"Pontificio consiglio per la promozione dell'unit\u00e0 dei cristiani\", nome che divenne effettivo a partire dal 1\u00ba marzo dello stesso anno.\nFunzioni.\nla cui funzione \u00e8 duplice:\nAttualmente, il Pontificio consiglio \u00e8 impegnato nel dialogo teologico internazionale con le seguenti chiese:\nIl Pontificio consiglio cerca di promuovere l'unit\u00e0 anche con gli evangelici.\nNell'ambito del Pontificio consiglio \u00e8 istituita anche la Commissione della Santa Sede per i rapporti religiosi con l'ebraismo."}
{"id": "466170", "revid": "767487", "url": "https://it.wikipedia.org/wiki?curid=466170", "title": "Jeezy", "text": "Inizialmente in contratto con la Bad Boy Records come membro del quartetto hip hop Boyz N Da Hood, ha poi intrapreso una carriera da solista con la Def Jam Records..\nBiografia.\nJay Jenkins nasce a Columbia (Carolina del Sud) e cresce nella citt\u00e0 di Macon (Georgia) nei quartieri di Duncan Blocc e Unionville. Successivamente si trasferisce ad Atlanta. Poich\u00e9 i suoi genitori sono divorziati, i vari membri della sua famiglia si alternano frequentemente la sua custodia. In un'intervista con la rivista XXL, Jeezy ha descritto la sua giovent\u00f9 come \"vuota\".\n2001-2005: Gli inizi.\nAd Atlanta, viene influenzato dai cugini maggiori e fonda la \"Corporate Thugz Entertainment\".\nInveste il denaro proveniente da altre attivit\u00e0 e lo guadagna arrivando a promuovere i dischi della \"Cash Money Records\". Inizia a rappare, realizzando dischi underground e mixtapes di vario genere.\nNel 2001 auto-produce il suo primo disco \"Thuggin' Under the Influence\", con lo pseudonimo di Lil J, al disco hanno partecipato artisti come Kinky B, Fidank e Lil Jon, che ha anche prodotto alcuni brani. Nel 2003 autoproduce ed autodistribuisce il suo secondo disco, \"Come Shop Wit' Me\". Nel mercato underground il prodotto arriva a vendere oltre 50.000 copie, determinando il successo di Jeezy.\nLe sue rappate sono caratterizzate da esclamazioni come: \"yeeeeeah!\" (s\u00ec!), \"that's riiiight!\" (\u00e8 cos\u00ec!), \"heeeeeey!\" (ehi!), \"daaaaaaamn!\" (dannazione!), \"ah aaaaah!\".\nPreso sotto protettorato di Diddy della \"Bad Boy Records\", diventa membro del gruppo Boyz N Da Hood.\n2005-2008: I successi dei suoi tre album.\nNell'estate del 2005 inizia a lavorare sul suo LP solista, \"\", arrivato in testa alle classifiche di vendita degli LP's per qualche settimana dopo la sua uscita. Al disco collaborarono svariati artisti: Young Buck, T.I., Trick Daddy, Akon, Mannie Fresh, Lil Scrappy, Bun B, Lloyd, Slick Pulla e Lil Will.\nIn svariate interviste e su diversi nastri, Jeezy afferm\u00f2 la sua ostilit\u00e0 verso la musica commerciale nei suoi brani, ed afferm\u00f2 inoltre che la sua street credibitly era la sua unica preoccupazione.\nSempre nel 2005 Young Jeezy collabor\u00f2 a diverse hit fra le quali vanno ricordate \"Icy\" di Gucci Mane col rapper Boo e \"Dem Boyz\" creata insieme ai Boyz N da Hood.\nNel 2006 collabora al singolo \"Say I\" di Christina Milian. Il 12 dicembre 2006 \u00e8 la volta del suo disco \"\", che gode della partecipazione di artisti come: T.I., Keyshia Cole, R. Kelly, Timbaland, Bloodraw e Slick Pulla (Bloodraw e Slick Pulla sono i due membri della sua neofita crew U.S.D.A.). Il primo singolo di questo disco \u00e8 \"I Luv It\", prodotta da DJ Toomp e posizionatasi al n\u00ba 14 della Billboard Hot 100. Il secondo singolo \u00e8 \"Bury Me a G\", il terzo \"Go Getta\", con la collaborazione di R. Kelly. Nel marzo 2007 prende inizio il tour del rapper \"I Am the Street Dream\" (ed in seguito il suo mixtape con DJ Drama assumer\u00e0 lo stesso titolo). Il 2 maggio prende parte al programma su \"BET\", \"Access Granted\" per la sua canzone con Keyshia Cole, \"Dreamin\". Il 22 maggio arriva il primo disco del collettivo rap U.S.D.A., \"Young Jeezy Presents USDA: Cold Summer (The Authorized Mixtape)\". Partecipa al remix del brano di Gorilla Zoe, \"Hood Nigga\", contenuto nel mixtape della serie \"Gangsta Grillz\" con DJ Drama \"Hood Nigga Diaries: American Gangsta Part 2\", insieme a Big Boi, Block, Jody Breeze e Rick Ross. Nello stesso anno il rapper ha partecipato al brano del cantante R&amp;B Usher, \"Love in This Club\".\nIl 2 maggio 2008 Jeezy con la partecipazione di Kanye West e la produzione di Drumma Boy, ha pubblicato il primo singolo estratto dal suo terzo disco sotto Def Jam, \"The Recession\", col titolo di \"Put On\". A \"Put On\" sono seguiti i brani \"Vacation\", \"Crazy World\", \"My President\" (in collaborazione con Nas) e \"Who Dat\", che hanno completato la serie di singoli estratti dal nuovo disco. Finito il lavoro con \"The Recession\", Jeezy ha iniziato una serie di collaborazioni con diversi artisti R&amp;B, tra cui Akon, col quale ha realizzato il singolo \"I'm So Paid\", insieme a Lil Wayne. Nel contempo, \"Love in this Club\" raggiunge la vetta della classifica \"Billboard Hot 100\".\nIn seguito ha collaborato con Ciara nel singolo \"Never Ever\", estratto dall'album \"Fantasy Ride\".\n2013\u20132015: \"Boss Yo Life Up Gang e Seen It All: The Autobiography\".\nIl 13 agosto 2013 Young Jeezy ha pubblicato un mixtape di compilation intitolato \"Boss Yo Life Up Gang\" con Doughboyz Cashout e YG. Il mixtape ha due singoli, \"My Nigga\" di YG e \"Mob Life\" di Doughboyz Cashout. Il 17 settembre 2013 Jeezy ha presentato in anteprima il primo singolo \"In My Head\" prodotto da Childish Major, dal suo mixtape \"Its Tha World 2\". Il giorno seguente ha annunciato di voler pubblicare il suo prossimo album.\nIl 30 maggio 2014 ha pubblicato il primo singolo \"Me Ok\" dal suo prossimo album in studio, \"Seen It All: The Autobiography\". Il 1\u00ba luglio 2014 ha pubblicato il secondo singolo, \"Seen It All\" con Jay-Z. Il 31 agosto 2015, Jeezy ha annunciato un nuovo progetto intitolato \"Church in These Streets\". Sono stati pubblicati quattro singoli e il progetto \u00e8 uscito il 13 novembre 2015, debuttando al numero 4 della Billboard 200.\n2016-oggi: \"Trap or Die 3\", \"Pressure e TM104: The Legend of the Snowman\".\nIl 28 ottobre 2016 Jeezy ha pubblicato il suo nuovo album \"Trap or Die 3\". Ha debuttato al numero uno della \"Billboard\" 200, diventando il suo terzo album in cima alla classifica.\nIl 15 dicembre 2017 ha pubblicato il suo ottavo album in studio \"Pressure\" (originariamente intitolato Snow Season).\nIl 25 luglio 2019 ha annunciato che il suo ultimo album \"TM104: The Legend of the Snowman\" sarebbe uscito il 23 agosto.\nQuestioni legali.\nL'11 marzo 2005 Jeezy \u00e8 stato arrestato dopo una presunta sparatoria che ha coinvolto alcuni dei suoi amici a Miami Beach, in Florida. Fu accusato di aver portato un'arma senza permesso; tuttavia le accuse sono cadute per mancanza di prove.\nNelle prime ore del 29 settembre 2007 Jeezy distrusse la sua Bugatti Veyron a seguito di un incidente con un taxi che attraversava Peachtree Street, fuori da Justin, il club di Sean Combs ad Atlanta.\nIl 18 giugno 2008 \u00e8 stato arrestato ad Atlanta per guida in stato di ebbrezza.\nIl 16 aprile 2013, Brian Smith ha presentato un reclamo per violazione del copyright contro Jay W. Jenkins e Young Jeezy Music e altri presso la Corte distrettuale degli Stati Uniti per il distretto settentrionale della Georgia, relativa all'opera \"Jizzle\", pubblicata nel luglio 2010.\nIl 27 agosto 2013 Leroy Hutson, alias Lee Hutson, Sr., ex cantante del gruppo R&amp;B degli anni '70, The Impressions, ha presentato una denuncia contro Young Jeezy e altri sostenendo che la canzone \"Time\" di Young Jeezy incorporasse in modo inappropriato la parte strumentale di \"Getting it On\", registrato presso il Copyright Office degli Stati Uniti nel 1973.\nIl 4 gennaio 2014, Jeezy \u00e8 stato arrestato per falsa prigionia e minacce terroristiche, dopo una presunta rissa con suo figlio nel settembre 2012.\nIl 24 agosto 2014 \u00e8 stato nuovamente arrestato prima di esibirsi all'Irvine, in California, durante il tour Under The Influence in connessione con le sparatorie mortali due giorni prima nell'area del backstage, in un'altra fermata del tour a Mountain View, in California. Quando la polizia ha fatto irruzione nell'autobus turistico di Jeezy, ha trovato un AK-47. In totale sono state arrestate sei persone, tra cui Jeezy, perch\u00e9 \"nessuno ha ammesso di possedere il fucile d'assalto\". La sua cauzione era fissata a un milione di dollari. Il 26 agosto Jeezy, cos\u00ec come gli altri cinque uomini con cui fu arrestato, entrarono in possesso di un fucile d'assalto illegale. Secondo quanto riferito, agli ufficiali fu ripetutamente detto che il proprietario registrato dell'AK-47 era il capo della sicurezza del tour, che all'epoca era ricoverato in ospedale.\nAltre vicende.\nSnowman.\nJeezy col suo appellativo \"Snowman\", fa un chiaro riferimento alla spaccio di cocaina, in quanto egli in giovane et\u00e0 fu uno spacciatore della medesima sostanza. Inoltre avvi\u00f2 la produzione di una linea di T-shirt popolare negli USA, raffiguranti un semplice pupazzo di neve. Tali magliette in diverse scuole superiori statunitensi sono state vietate per la loro connotazione di incitamento all'uso degli stupefacenti.\nControversie.\nYoung Jeezy scrisse e collabor\u00f2 parzialmente alla hit del rapper Gucci Mane \"Icy\", col rapper Boo. Con molte probabilit\u00e0 il rapper non fu mai propriamente pagato per il suo lavoro. I membri del gruppo di Gucci Mane avevano asserito che i membri della gang provenienti dall'area di Mechanisville avessero attaccato Gucci Mane per difendere l'onore di Young Jeezy. Jeezy fece uscire un brano intitolato \"Stay Strapped\", un dissing indirizzato a Mane, il brano fu realizzato sulla base della canzone di T.I. \"A.S.A.P.\". In un recente mixtape, \"The Hood News Page 3: Jay-Z Boycotts Cristal\", Mane ha attaccato Jeezy con Jay-Z sul suo brano \"745\". Jeezy si \u00e8 rivolto a Mane nello stesso mixtape col brano \"Break It Down\" in collaborazione con Cmillz.\nNas cit\u00f2 il rapper Young Jeezy (ed anche altri rapper del sud degli Stati Uniti), per essere uno dei responsabili della morte dell'hip hop. Jeezy rispose con un dissing indirizzato a Nas.\nToyz n da Hood.\nYoung Jeezy nella settimane precedenti il Natale ha presentato una serie di giocattoli insieme alla sua label Corporate Thugz Entertainment. La serie di giocattoli era composta da 1000 pezzi per 1000 bambini nelle varie zone di Atlanta. La distribuzione dei giocattoli cominci\u00f2 il 17 dicembre 2007 con l'apertura del \"CTE Christmas Kickoff from 10PM to 5AM at Club Miami\". I giochi vennero distribuiti al centro \"Old Fourth Ward Community\" di Atlanta."}
{"id": "466172", "revid": "125735681", "url": "https://it.wikipedia.org/wiki?curid=466172", "title": "Lingua kirghisa", "text": "La lingua kirghisa o chirghisa (nome nativo \u043a\u044b\u0440\u0433\u044b\u0437 \u0442\u0438\u043b\u0438, traslitterato \"k\u0131rg\u0131z tili\" [\u02ccq\u026f\u027e\u0281\u026fztili]) \u00e8 una lingua turca parlata in Kirghizistan, Cina, Tagikistan e in altri Stati dell'Asia.\nDistribuzione geografica.\nSecondo \"Ethnologue\", il kirghiso \u00e8 parlato da circa tre milioni di persone. Si contano 2,45 milioni di locutori in Kirghizistan, 160.000 in Cina e 64.000 in Tagikistan. La lingua \u00e8 attestata anche in Afghanistan, Kazakistan, Russia, Turchia e Uzbekistan. \nLingua ufficiale.\nIl kirghiso \u00e8 lingua ufficiale del Kirghizistan.\nClassificazione.\nSecondo \"Ethnologue\", la classificazione della lingua kirghisa \u00e8 la seguente:\nGrammatica.\nLa tipologia \u00e8 Soggetto Oggetto Verbo. \nSistema di scrittura.\nA seconda dei paesi e delle epoche storiche, per la scrittura del kirghiso sono stati utilizzati l'alfabeto arabo, l'alfabeto cirillico e l'alfabeto latino.\nAttualmente, l'alfabeto arabo viene utilizzato in Cina, mentre in Turchia si usa l'alfabeto latino. \nLa lingua kirghisa si scrive in Kirghizistan con una forma modificata dell'alfabeto cirillico. Fra il 1928 e il 1940 si usava in Kirghizistan l'alfabeto latino; dopo la fine dell'Unione Sovietica e l'indipendenza ottenuta dal paese nel 1991, alcuni politici kirghisi hanno proposto che si tornasse all'alfabeto latino, ma il progetto non \u00e8 stato mai realizzato.\nL'alfabeto cirillico modificato comprende queste aggiunte: "}
{"id": "466175", "revid": "767487", "url": "https://it.wikipedia.org/wiki?curid=466175", "title": "Contabilit\u00e0 pubblica", "text": "Per contabilit\u00e0 pubblica si intende lo studio della disciplina della contabilit\u00e0 di Stato.\nCaratteristiche.\nPu\u00f2 essere suddivisa in cinque grandi aree:\nEmergono dunque, gi\u00e0 in prima battuta, alcune basilari divergenze fra la nozione di contabilit\u00e0 pubblica e quella di contabilit\u00e0 delle imprese: mentre quest'ultima fa specifico riferimento alla funzione di rilevazione dei fatti gestori e al sistema informativo di cui si dota l'azienda, la contabilit\u00e0 nel settore pubblico allude ad un concetto pi\u00f9 esteso, di natura mista (giuridico-economica), corrispondente all'attivit\u00e0 di gestione finanziaria e patrimoniale degli enti pubblici, agli strumenti adoperati per effettuarla (contratti) e ai controlli di regolarit\u00e0, efficacia ed efficienza di tali gestioni, oltre che alle responsabilit\u00e0 giuridiche che gravano su coloro che gestiscono le risorse pubbliche.\nLa vigente Costituzione contiene alcuni principi fondamentali in materia di contabilit\u00e0 e gestione finanziaria pubblica: in particolare prevede, all'art. 81, il principio di \"annualit\u00e0\" del bilancio (comma 4); la possibilit\u00e0 dell\"'esercizio provvisorio\" nell'ipotesi di mancata approvazione del bilancio entro il termine dell'esercizio precedente (comma 5); il divieto di istituire nuove entrate tributarie o nuove spese mediante la legge di approvazione del bilancio, che ha carattere puramente formale ; ed infine l'obbligo di \"copertura finanziaria\" di ogni spesa prevista con legge (comma 3). Inoltre di recente \u00e8 stato introdotto l'obbligo gravante sullo Stato di assicurare \"l'equilibrio tra le entrate e le spese del proprio bilancio tenendo conto delle fasi avverse e delle fasi favorevoli del ciclo economico\" (comma 1).\nDa tali principi si desume la centralit\u00e0 del bilancio (preventivo) nell'attivit\u00e0 finanziaria dello Stato e delle altre organizzazioni pubbliche, strumento avente funzione: 1) \"giuridica\", in quanto vincola le amministrazioni pubbliche a spendere solo le somme di denaro in esso previste e per gli scopi da esso determinati; \"politico-economica\", dato che consente al Governo di organizzare e pianificare le attivit\u00e0 e i servizi pubblici in modo da raggiungere determinati obiettivi in ambito economico-sociale; \"informativa\", poich\u00e9 consente di conoscere preventivamente (e nel corso della gestione) le disponibilit\u00e0 finanziarie delle pubbliche amministrazioni e stabilire l'entit\u00e0 dell'eventuale \"disavanzo di bilancio\" (differenziale negativo tra entrate e spese) da coprire attraverso il ricorso all'indebitamento.\nSi pu\u00f2 dunque asserire che la gestione del bilancio dello Stato si presenta tradizionalmente come gestione finanziaria, intesa in senso lato come realizzazione dei flussi monetari in entrata ed in uscita nel rispetto delle previsioni di bilancio. Il processo di attuazione di entrate ed uscite viene rilevato in ogni sua fase, cos\u00ec come prevista dall'ordinamento contabile (accertamento-riscossione-versamento per le entrate, impegno-liquidazione-ordinazione-pagamento per le spese), seguendo il metodo della cosiddetta \"rilevazione semplice\". Ci\u00f2 differenzia fortemente il sistema di rilevazione pubblico tradizionale da quello delle imprese, ove le rilevazioni concomitanti alla gestione: a) non si presentano come attuazione di previsioni anticipate; b) vengono effettuate secondo il metodo contabile della \"partita doppia\" che, attraverso la rilevazione di valori numerari e non numerari in conti a due sezioni, consente di mettere in evidenza, accanto alle entrate ed uscite monetarie (aspetto finanziario), anche le variazioni del patrimonio e del reddito (aspetto economico-patrimoniale).\nL'attivit\u00e0 finanziaria dei soggetti pubblici \u00e8 anche strumento di politica economica, che persegue due scopi:\nIl bilancio, la finanza funzionale ed il debito.\nIl bilancio dello Stato e degli enti pubblici non economici si presenta come un articolato di voci corrispondenti alle diverse entrate e spese che l'ente prevede di realizzare nel corso della gestione. La spesa pubblica viene cos\u00ec disaggregata per consentirne una migliore gestione da parte delle amministrazioni pubbliche e un pi\u00f9 efficace controllo da parte del Parlamento.\nLe dimensioni del bilancio pubblico si sono progressivamente ampliate in corrispondenza dell'aumento dei flussi finanziari che transitano nelle casse statali e con i sempre pi\u00f9 numerosi compiti che lo Stato si \u00e8 assunto nel corso del tempo, specie a partire dalla seconda met\u00e0 del XX secolo (cosiddetto \"modello del Welfare State\").\nSi \u00e8 cos\u00ec affermata una concezione funzionale della finanza pubblica, quale strumento economico per il perseguimento delle funzioni e dei fini sociali che contraddistinguono lo Stato contemporaneo.\nPeraltro, l'accumulazione del debito pubblico - in particolar modo dagli anni Settanta del secolo scorso - \u00e8 stata in larga misura determinata proprio dall'incremento della spesa per servizi e per trasferimenti, cui non ha sempre corrisposto un aumento del reddito nazionale e del gettito tributario, con conseguente necessit\u00e0 dell'indebitamento pubblico. Gli Stati contemporanei hanno quindi agito come imprese private in crisi di liquidit\u00e0, costretti financo a cedere, talora, titoli di debito assai rischiosi a tassi d'interesse molto elevati (si veda il caso della crisi greca del 2010). In tal modo, la crescita esponenziale dello stock di debito ha condotto diversi Stati occidentali, ed in particolare europei, a rivedere le proprie politiche di bilancio, al fine di contenere la crescita del debito e cercare di ridurne l'entit\u00e0, scongiurando in tal modo il rischio di default finanziario.\nOggetto.\nL'oggetto della Contabilit\u00e0 pubblica, oltre al bilancio e alla gestione finanziaria e patrimoniale, comprende anche i controlli - amministrativi e giurisdizionali - sul corretto uso delle risorse finanziarie pubbliche (v. voci specifiche su controlli di gestione e responsabilit\u00e0 amministrativo-contabile), nonch\u00e9 l'attivit\u00e0 principale con la quale la P.A. provvede ad impegnare le spese previste in bilancio, ossia la stipulazione di contratti passivi (v. voce su contratti dello Stato).\nNell'ordinamento positivo non vi sono norme che definiscono l'oggetto della Contabilit\u00e0 pubblica: la dottrina ne ha evidenziato alcune interconnessioni con il diritto pubblico dell'economia, poich\u00e9 entrambe le discipline hanno fonti dinamiche e fluide e molti altri punti di contatto.\n\u00c8 opinione comune che l'oggetto della Contabilit\u00e0 pubblica vada identificato a seconda dell'espandersi o del contrarsi dell'intervento pubblico in campo economico: lo Stato pu\u00f2 assumere o dismettere compiti legati al settore economico a seconda degli indirizzi politici, sicch\u00e9 fasi di nazionalizzazione e di privatizzazione vengono ad incidere sull'ampiezza dell'espressione \"Contabilit\u00e0 pubblica\".\nDi conseguenza, l'oggetto della materia ha una portata dinamica ed elastica, ed \u00e8 dotato di capacit\u00e0 espansiva verso forme sempre pi\u00f9 articolate e complesse della finanza pubblica.\nNazionalizzazione e privatizzazione.\nL'analisi storico-economica di Francesco Saverio Nitti e Luigi Einaudi ha posto in rilievo due alterne tendenze, la cui analisi contribuisce a chiarire la capacit\u00e0 espansiva della materia in esame:"}
{"id": "466177", "revid": "767487", "url": "https://it.wikipedia.org/wiki?curid=466177", "title": "Procession", "text": "I Procession sono un gruppo musicale, nato a Torino nel 1971.\nLa Storia.\n1971-1975: Gli anni del prog.\nIl gruppo si form\u00f2 nel 1971 a Torino ed in origine era composto da Gianfranco Gaza cantante (morto a met\u00e0 degli anni '80) e da Marcello Capra chitarra, Angelo Girardi basso elettrico e Ivan Fontanella alla batteria.\nNel 1972 partecipano al Festival di Gualdo dove vengono segnalati positivamente dalla critica. Nello stesso anno entrano nella formazione, Roby Munciguerra chitarra e Giancarlo Capello batteria e incontrano il produttore Pino Tuccimei e la moglie Marina Comin, autrice, con i quali viene realizzato il primo album, \"Frontiera\", inciso presso i Globe Studios di Roma e realizzato dall'etichetta Help!, con distribuzione della RCA Italiana. L'album viene ufficialmente presentato al Piper di Roma nella stessa serata di un altro artista emergente, Franco Battiato; segue la partecipazione a diversi \"festival pop\" tra cui Villa Pamphili, Travagliato BS, Civitanova Marche.\nAlla fine del 1973 Capra \u00e8 costretto a lasciare i Procession per la leva militare e Gianfranco Gaza e Roby Munciguerra inseriscono nel gruppo, con un cambio di direzione musicale, Paolo D'Angelo [basso], Maurizio Gianotti sassofono e flauto e Francesco Froggio Francica batteria e percussioni: nasce cos\u00ec il secondo album dei Procession \"Fiaba\", registrato nel 1974 negli studi di via Bertola a Torino della Fonit Cetra, completamente differente dal primo.\nSuccessivamente entra a far parte del gruppo Roberto Balocco, favoloso batterista, che imprime al gruppo nuova linfa ritmica e insieme a Paolo D'Angelo, bassista dotato di feeling e tecnica notevolissimi, trasforma la rock band in uno strepitoso gruppo fusion (influenze: Mahavishnu Orchestra, Chick Corea). Purtroppo di queste performance non vi \u00e8 alcuna traccia.\nAlla fine del 1974 il gruppo si scioglie e Gaza entra come cantante negli Arti e Mestieri, con cui incide l'album Giro di valzer per domani nel 1975.\n2006: La reunion.\nI Procession si sono riformati per iniziativa di Munciguerra nell'aprile del 2006, con Samuele Alletto alla voce, ed hanno ripreso l'attivit\u00e0 concertistica; nel 2007 \u00e8 stato pubblicato il nuovo disco, intitolato Esplorare, registrato e mixato da Dario Todesco, e pubblicato dalla casa discografica Electromantic Music di Beppe Crovella degli Arti e Mestieri.\nAlla fine del 2012 il panorama della discografia progressive riceve una grande notizia: Marcello Capra ritrova alcuni vecchi nastri sui quali era incisa una lunga performance dei Procession, un vecchio concerto registrato il 9 gennaio 1972 al Lio Club di Chieri (TO), esattamente un anno dopo la costituzione del gruppo. Il materiale \u00e8 composto da cover di estrazione rock-blues (Free, Led Zeppelin, Atomic Rooster etc.) e la band si presenta in quintetto con Capra, Gaza, Girardi, Mario Bruno all'organo hammond e Nico Spallino alla batteria. Il 18 dicembre 2012 la Electromantic pubblica in distribuzione nazionale e internazionale \u201c9 gennaio 1972\u201d: la testimonianza di quel seminale concerto, rimasterizzata da Beppe Crovella.\nProgetti Paralleli.\nNel 1978 Marcello Capra incide il suo primo album solista Aria Mediterranea con alcuni elementi degli Arti e Mestieri e dei Procession; in seguito dagli anni '90 in avanti, incide diversi album solisti alla chitarra acustica e partecipa a convention internazionali A.D.G.P.A."}
{"id": "466179", "revid": "247222", "url": "https://it.wikipedia.org/wiki?curid=466179", "title": "Reloaded - Lo spettacolo \u00e8 finito Pt. 2", "text": "Reloaded - Lo spettacolo \u00e8 finito Pt. 2 \u00e8 il secondo album in studio del rapper italiano Rischio, pubblicato nel 2006 dalla Relief Records EU.\nIl disco.\n\"Reloaded - Lo spettacolo \u00e8 finito Pt. 2\" \u00e8 stato prodotto da Shablo e da J-Falla ed \u00e8 caratterizzato da una lista tracce formata da vari titoli di importanti film, come \"8\u00bd\" di Federico Fellini. All'interno dell'album Rischio ha collaborato con diversi artisti quali Club Dogo, Word, Primo Brown dei Cor Veleno, Royal Mehdi, Gianni KG, Nunzio, Marracash, Co'Sang ed Esa. Da notare la presenza di alcuni talento canori come Sabrina Kabua e Ricardo."}
{"id": "466187", "revid": "1318658", "url": "https://it.wikipedia.org/wiki?curid=466187", "title": "Milena Gabanelli", "text": "Ha collaborato come freelance con la Rai in programmi televisivi di inchiesta e successivamente con il \"Corriere della Sera\", dove cura \"Dataroom\", e LA7.\nBiografia.\nHa vissuto fino a 19 anni a Desio, in Brianza, si \u00e8 poi trasferita a Bologna, dove si \u00e8 laureata al DAMS con una tesi in Storia del cinema.\nCollabora con la Rai dal 1982, iniziando con la realizzazione di programmi di attualit\u00e0 per la terza rete regionale. Sempre nel 1982 partecipa al Festival del Cinema di Venezia con il documentario \"A Jean Eustache\" sul regista francese Jean Eustache.\nNei primi anni novanta Milena Gabanelli partecipa alla introduzione in Italia dei nuovi canoni del videogiornalismo, lavorando da sola con una videocamera portatile, che crea uno stile pi\u00f9 diretto nelle interviste e in generale nel modo di fare programmi televisivi.\n\"Speciale Mixer\".\nNel 1989 inizia la collaborazione per la trasmissione di Giovanni Minoli \"Speciale Mixer\". Il suo primo lavoro \u00e8 la Cina delle zone economiche speciali (1989), poi c'\u00e8 il Vietnam, la Cambogia. Nel 1990 realizza un reportage sull'isola Pitcairn, dove vivono tuttora i discendenti degli ammutinati del Bounty, dove risiede per un mese. Poi c'\u00e8 l'India dei venditori di reni, i deformi di Semipalatinsk (in Kazakistan, dove per 40 anni si sono fatti i test atomici), la yakuza giapponese.\nInviata di guerra.\nCome inviato di guerra Milena Gabanelli si \u00e8 recata in varie regioni del mondo dove vi erano conflitti armati per documentare le atrocit\u00e0 commesse e la vita difficile dei sopravvissuti. Tra queste: ex Jugoslavia, Cambogia, Vietnam, Birmania, Sudafrica, Nagorno Karabakh, Mozambico, Somalia, Cecenia. Sua \u00e8 una biografia del generale V\u00f5 Nguy\u00ean Gi\u00e1p, raccontata da lui medesimo nel 1998.\n\"Professione Reporter\".\nNel 1994 Giovanni Minoli le offre di occuparsi di un programma sperimentale su Rai 2 \"Professione Reporter\", che fino al 1996 manda in onda i servizi realizzati dai neo-videogiornalisti. Il programma ha metodi produttivi particolari: usa in parte mezzi interni (per la progettazione e l'edizione del programma) e mezzi esterni, cio\u00e8 l'acquisto dei servizi da autori freelance, che si pagano le spese e lavorano in modo autonomo, pur sotto la supervisione di responsabili della Rai.\n\"Report\".\nNel 1997 nasce \"Report\", in onda su Rai 3, all'epoca diretta da Giovanni Minoli, di cui \u00e8 autrice e conduttrice. Negli anni il programma \u00e8 diventato il pi\u00f9 noto format di giornalismo investigativo in Italia. Affronta soprattutto temi di carattere economico, ma anche argomenti legati alla salute, alla giustizia, inefficienze dei servizi pubblici, e di questioni legate al crimine organizzato: ecomafia, servizi segreti, etc.\nLa trasmissione \u00e8 stata anche soggetta a querele a causa dei delicati argomenti trattati.\nI giornalisti di \"Report\" sono Sabrina Giannini, Bernardo Iovene, Sigfrido Ranucci, Stefania Rimini, Giuliano Marrucci, Paolo Mondani, Giovanna Boursier, Michele Buono, Emilio Casalini, Luca Chianca, Emanuele Bellano, Claudia di Pasquale, Giorgio Mottola, Giulio Valesini.\nTra i problemi pi\u00f9 grandi che ha avuto per le sue inchieste giornalistiche con \"Report\" vi fu la polemica con le Ferrovie dello Stato, che le chiesero danni per 60 miliardi di lire.\nIl 28 novembre 2016 conduce la sua ultima puntata di \"Report\" e, congedandosi con il pubblico, annuncia che dall'anno seguente sar\u00e0 il suo co-autore Sigfrido Ranucci a condurre il programma.\nLa conduzione di Report per molti anni le ha dato molta popolarit\u00e0. Nell'aprile del 2013 \u00e8 stata la pi\u00f9 votata nella consultazione interna agli iscritti del Movimento 5 Stelle al fine di individuare il loro candidato alla Presidenza della Repubblica Italiana. Ritenendosi inadeguata al ruolo di capo dello Stato, decide perci\u00f2 di rinunciare alla candidatura.\nCollaborazione col \"Corriere della Sera\" e LA7.\nNel 2017 si dimette dalla RAI per disaccordo sul suo ruolo di giornalista per l'azienda. Inizia una collaborazione col \"Corriere della Sera\", per il quale cura una rubrica intitolata \"Dataroom\", ed \u00e8 editorialista di Sette.\nNel settembre 2018 inizia la sua collaborazione con il TG LA7 condotto da Enrico Mentana: ogni luned\u00ec viene ripresa una puntata di \"Dataroom\" e il conduttore le fa alcune domande sul tema affrontato; i due media fanno parte dello stesso gruppo editoriale controllato da Urbano Cairo."}
{"id": "466189", "revid": "6923", "url": "https://it.wikipedia.org/wiki?curid=466189", "title": "Viaggi apostolici di papa Benedetto XVI", "text": "Papa Benedetto XVI ha compiuto vari viaggi apostolici. Nel continente europeo \u00e8 stato tre volte in Germania, poi in Polonia, terra di papa Giovanni Paolo II, in Spagna (tre volte), in Turchia, in Austria, in Francia, in Repubblica Ceca, a Malta, in Portogallo, a Cipro, nel Regno Unito, in Croazia e a San Marino. Sette i viaggi apostolici intercontinentali: in Brasile, negli Stati Uniti d'America, in Australia, in Messico e a Cuba, in Africa (due volte), in Terra Santa e in Libano.\nViaggi apostolici compiuti.\nGermania I (18 agosto - 21 agosto 2005).\nIl Papa si \u00e8 recato nella sua terra natale per celebrare la XX Giornata Mondiale della Giovent\u00f9. Il Pontefice \u00e8 giunto al duomo di Colonia attraverso un'imbarcazione salutato da migliaia di giovani stipati sulle rive del Reno. Di rilevanza storica la visita alla sinagoga della citt\u00e0, dove ha parlato del forte legame che unisce ebrei e cattolici, condannando ogni forma di antisemitismo. \u00c8 stato il terzo pontefice nella storia, dopo Pietro apostolo e papa Giovanni Paolo II a visitare una sinagoga.\nIl Pontefice ha partecipato alla veglia notturna e ha celebrato la messa sulla spianata di Marienfeld (ex miniera di lignite), presso T\u00fcrnich e Kerpen, dove si sono radunati un milione di giovani.\nPolonia (25 maggio - 28 maggio 2006).\nIl 25 maggio 2006, nel primo giorno di permanenza in Polonia, si \u00e8 recato a Varsavia dove ha pregato nella cattedrale di San Giovanni Battista sulla tomba del cardinale Stefan Wyszy\u0144ski, il primate polacco, scomparso nel 1981. In quest'occasione Benedetto XVI si \u00e8 rivolto ai cattolici che devono \u00abguardarsi dalla pretesa di impancarsi con arroganza a giudici delle generazioni precedenti, vissute in altri tempi e in altre circostanze\u00bb.\nIl 26 maggio 2006 il Papa partecipa alla prima celebrazione di massa in terra polacca officiando la messa solenne in piazza della Vittoria a Varsavia, luogo simbolo della storia del Paese. Durante l'omelia pronunciata nel corso della messa ha detto: \u00abOggi come nei secoli passati c'\u00e8 chi vuole negare la verit\u00e0 di Cristo e non bisogna cadere nella tentazione del relativismo. Si cerca di creare l'impressione che tutto sia relativo: anche le verit\u00e0 della fede dipenderebbero dalla valutazione umana. Ogni cristiano \u00e8 tenuto a confrontare continuamente le proprie convinzioni con i dettami del vangelo e della tradizione della Chiesa nell'impegno di rimanere fedele alla parola di Cristo, anche quando essa \u00e8 esigente e umanamente difficile da comprendere\u00bb. Nel pomeriggio si \u00e8 recato a Cz\u0119stochowa, al santuario mariano di Jasna G\u00f3ra dov'\u00e8 venerata la Madonna nera. In serata si \u00e8 trasferito a Cracovia alloggiando nel palazzo arcivescovile, negli ambienti in cui Giovanni Paolo II esercit\u00f2 il suo ministero di vescovo.\nIl 27 maggio 2006 papa Benedetto XVI ha infatti visitato alcuni dei luoghi simbolo della vita del suo predecessore. A Wadowice (citt\u00e0 natale di papa Wojty\u0142a), ha visitato la basilica dell'Immacolata Concezione e la casa natale di Giovanni Paolo II, oggi trasformata in un museo. Ha anche esternato la sua preghiera affinch\u00e9 il suo predecessore venga presto canonizzato. Sulla via di ritorno a Cracovia, si \u00e8 recato al Santuario della Madonna di Kalwaria Zebrzydowska, che fu meta di numerosi pellegrinaggi di Giovanni Paolo II negli anni della sua giovinezza, e al Santuario della Divina Misericordia di Lagiewniki, consacrato da Giovanni Paolo II nel suo ultimo viaggio in patria nel 2002. Nel pomeriggio dopo una visita alla cattedrale del Wawel di Cracovia, dove sono venerate le spoglie di santo Stanislao, patrono della Polonia, ha incontrato centinaia di migliaia di ragazzi nel parco di Blonie, una immensa distesa verde sulle rive del fiume Vistola. Qui, Benedetto XVI ha pregato con loro e ha consegnato loro la \u00abfiamma della misericordia\u00bb, affidando loro la missione di portare la luce della fede al mondo.\nIl 28 maggio 2006 papa Benedetto XVI davanti a un milione di persone ha celebrato la messa nel parco di Blonie. Nel pomeriggio si \u00e8 tenuta la visita storica al campo di concentramento di Auschwitz, dove ha pregato per onorare la memoria degli ebrei, dei polacchi, dei russi, dei rom, e dei rappresentanti di venticinque nazioni uccisi dall'odio nazista. Il Papa \u00e8 entrato a piedi e da solo nel campo di concentramento di Auschwitz passando sotto l'inquietante scritta \"Arbeit macht frei\" (\"Il lavoro rende liberi\"), sotto la quale sono passati milioni di ebrei destinati allo sterminio. Dopo aver pregato davanti al \"muro della morte\", dove vennero fucilati 20.000 detenuti, ha salutato un gruppo di ex deportati di Auschwitz. La visita \u00e8 poi continuata con l'omaggio alla cella di san Massimiliano Kolbe, il frate francescano polacco (canonizzato nel 1982) che si offr\u00ec per essere ucciso al posto di un altro prigioniero, un padre di famiglia, il 14 agosto 1941.\nSi \u00e8 poi trasferito al vicino campo di Birkenau dove si trova il monumento internazionale alle vittime dell'Olocausto, composto da 22 lapidi che in varie lingue ricordano tutti i morti nei campi di Auschwitz. Qui si \u00e8 anche tenuto un incontro di preghiera interconfessionale con un gruppo di ex prigionieri, nel corso del quale \u00e8 stato cantato il Kaddish, un cantico funebre ebraico.\nIl Papa dopo aver trascorso qualche minuto di preghiera, soffermandosi in particolare davanti alla lapide in ricordo delle vittime tedesche, ha pronunciato il suo discorso, in italiano, rimarcando quanto, in quella circostanza, senta come un peso essere un tedesco e, da teologo, ha cercato risposte all'inquietante silenzio divino davanti al male nazista. Queste sono state le sue parole: \u00abIn un luogo come questo vengono meno le parole, in fondo pu\u00f2 restare soltanto uno sbigottito silenzio che \u00e8 un interiore grido verso Dio: Signore, perch\u00e9 hai taciuto? Perch\u00e9 hai potuto tollerare tutto questo? Non possiamo scrutare il segreto di Dio, vediamo solo frammenti e ci sbagliamo se vogliamo farci giudici di Dio e della storia\u00bb.\nRatzinger ha indicato come scopo della sua visita al campo \u00abla grazia della riconciliazione - da Dio innanzitutto che, solo, pu\u00f2 aprire e purificare i nostri cuori; dagli uomini poi che qui hanno sofferto, e infine la grazia della riconciliazione per tutti coloro che, in quest'ora della nostra storia, soffrono in modo nuovo sotto il potere dell'odio e sotto la violenza fomentata dall'odio\u00bb. In un passaggio del discorso ha poi di fatto discolpato il popolo tedesco dalle colpe collettive, accusando i \u00abcriminali nazisti\u00bb di aver ingannato il suo popolo che fu usato come strumento della loro smania di dominio in nome di prospettive di grandezza, di recupero dell'onore della nazione e della sua rilevanza.\nIl punto principale del discorso \u00e8 stato l'interpretazione del tentativo di annientamento degli ebrei come un progetto per uccidere Dio, della cui esistenza il popolo ebraico sarebbe testimonianza: cancellando Israele gli autori dello sterminio \u00abvolevano strappare anche la radice su cui si basa la fede cristiana, sostituendola definitivamente con la fede fatta da s\u00e9, la fede nel dominio dell'uomo, del forte\u00bb.\nMolti polacchi si sono mobilitati per la prima visita del papa succeduto a Giovanni Paolo II. In suo onore sono state organizzate donazioni straordinarie di sangue, sono stati vietati gli alcolici ed una pubblicit\u00e0 televisiva sui Mondiali di calcio 2006 in cui si vede una coppia mentre copula, inoltre giovani cattolici gli hanno consegnato un libro in cui affermano il proprio impegno contro la droga.\nMentre veniva cantato il Kaddish, un canto per i morti della Shoah, \u00e8 spuntato sopra il campo di Birkenau un arcobaleno, simbolo della pace e dell'Olocausto. Il rabbino capo di Roma Riccardo Di Segni dopo aver definito la visita del pontefice \u00abun momento storico, con un discorso grande all'inizio e alla fine problematico nel suo contenuto\u00bb ha aggiunto: \u00abSi deve riflettere su un segno spettacolare: quell'arcobaleno che spunta nel cielo mentre il Papa compie la sua visita. L'arcobaleno \u00e8 il segno biblico dell'impegno divino a non distruggere l'umanit\u00e0: Dio non distrugge l'uomo, ma lascia agli uomini il libero arbitrio di farlo\u00bb.\nSpagna I (8 luglio - 9 luglio 2006).\nIl Papa si \u00e8 recato nella citt\u00e0 spagnola di Valencia in occasione del V Incontro mondiale delle famiglie.\nSubito dopo l'atterraggio, Benedetto XVI \u00e8 giunto alla stazione Jesus della metropolitana di Valencia dove ha pregato per le 42 vittime dell'incidente del 3 luglio, causato da un guasto dei treni. Ad accoglierlo i principi ereditari Felipe e Letizia. Il Papa si \u00e8 raccolto in preghiera davanti all'entrata della stazione del metro leggendo un passaggio del vangelo. Dopo la breve cerimonia si \u00e8 diretto con la papamobile alla cattedrale della Virgen de los Desamparados e ha rivolto un messaggio ai vescovi. Nel pomeriggio \u00e8 andato a far visita di cortesia ai reali di Spagna, re Juan Carlos e la consorte Sofia al Palazzo della Generalitat. Successivamente Ratzinger ha ricevuto per un breve scambio di saluti il presidente del governo spagnolo Jos\u00e9 Luis Rodr\u00edguez Zapatero nel palazzo arcivescovile. Il Premier spagnolo all'ingresso dell'arcivescovado \u00e8 stato fischiato dai gruppi di pellegrini a seguito dei provvedimenti promossi dal suo governo (legge sui matrimoni omosessuali, divorzio breve, sperimentazione sugli embrioni, declassamento dell'ora di religione).\nIn serata il Pontefice si \u00e8 recato all'incontro festivo e testimoniale per la conclusione del V Incontro mondiale delle famiglie nella Citt\u00e0 delle Arti e delle Scienze.\nNello stesso luogo nella prima mattinata di domenica 9 luglio Ratzinger ha celebrato la messa e recitato l'Angelus. Ha fatto discutere la decisione del premier Zapatero di non assistere alla funzione religiosa (il portavoce vaticano Joaqu\u00edn Navarro-Valls ha sottolineato che neanche Fidel Castro aveva disertato la messa durante la visita di Giovanni Paolo II a Cuba).\nGermania II (9 settembre - 14 settembre 2006).\nPer il suo quarto viaggio apostolico il papa si \u00e8 recato nella sua terra natale, la Baviera.\nIl 9 settembre 2006 Ratzinger \u00e8 giunto a Monaco di Baviera esprimendo la sua gioia per la possibilit\u00e0 di rivedere almeno una volta la sua patria e i luoghi in cui \u00e8 vissuto da giovane.\nDopo i discorsi di benvenuto si \u00e8 recato sulla Marienplatz, la piazza principale della citt\u00e0 dove lo hanno accolto migliaia di persone. In questo stesso luogo trent'anni prima i fedeli di Monaco lo accolsero come loro nuovo arcivescovo e sempre da qui, cinque anni dopo, Ratzinger era partito per andare a Roma chiamato dal Papa. Il Papa ha ricordato che prima di partire per il Vaticano rivolse una preghiera alla \"Patrona Bavariae\", per affidare alla sua protezione la sua citt\u00e0 e la sua patria.\nNel discorso alla piazza ha anche ricordato la leggenda di San Corbiniano e dell'orso, raffigurato nello stemma papale, da cui si fece aiutare nel viaggio verso Roma, lasciandolo poi libero una volta raggiunta la meta. \u00abL'orso di San Corbiniano a Roma \u00e8 stato lasciato libero. Nel mio caso il padrone ha deciso diversamente\u00bb ha aggiunto.\nDopo la preghiera in Marienplatz, Benedetto XVI si \u00e8 recato alla Residenz, uno dei palazzi reali pi\u00f9 grandi d'Europa che ospita la Cancelleria dove in rapida successione ha incontrato, unico momento politico della visita, il presidente della Repubblica Federale di Germania Horst K\u00f6hler, la cancelliera Angela Merkel e il ministro presidente della Baviera Edmund Stoiber.\nIl Papa ha visitato anche il santuario mariano di Alt\u00f6tting, la citt\u00e0 di Frisinga dove fu ordinato sacerdote e Marktl (suo paese natale), con varie celebrazioni e momenti di preghiera. In tale occasione, don\u00f2 il proprio anello episcopale, portato fino all'elezione al soglio pontificio, alla Madonna Nera venerata nella locale Cappella delle Grazie, incastonato nello scettro di Maria, Regina degli Angeli.\nIl 13 settembre, il papa ha compiuto una tappa privata a casa del fratello Georg Ratzinger e, all'Universit\u00e0 di Ratisbona tenendo una vera e propria lezione sul rapporto tra fede e ragione in un discorso davanti ai cattedratici (discorso divenuto poi celebre perch\u00e9 inizialmente male interpretato da alcuni leader religiosi musulmani), ha anche ribadito la sua ferma condanna dell'uso della violenza per scopi religiosi,: \u00abLa violenza\u00bb ha detto Ratzinger, \u00ab\u00e8 in contrasto con la natura di Dio\u00bb e \u00abnon agire secondo ragione \u00e8 contrario alla natura di Dio\u00bb.\nPrima di lasciare la Baviera il Papa ha anche visitato le tombe della sorella e dei genitori al cimitero di Pentling, lasciando ancora viva l'eco delle parole con cui aveva aperto la sua visita a Monaco, in risposta alla domanda di un giornalista che gli chiedeva se sarebbe tornato nella sua terra per visitare Berlino: \u00abSono un uomo vecchio e non so quanto tempo mi dar\u00e0 ancora il Signore\u00bb.\nL'ira del mondo islamico.\nAlcuni passaggi del discorso tenuto a Ratisbona sono stati duramente contestati da gran parte delle comunit\u00e0 musulmane: la massima autorit\u00e0 religiosa turca, Ali Bardokoglu, ha chiesto al pontefice di scusarsi per quanto affermato dichiarando che \u00abse le parole di Ratzinger mostrano un odio nel suo cuore, allora siamo davanti ad una situazione pericolosa\u00bb e chiedendo l'annullamento del previsto viaggio apostolico in Turchia. Reazioni anche dalla comunit\u00e0 palestinese che, per bocca del portavoce di Al-Fatah in Cisgiordania ha affermato che \u00abil suo discorso non riflette i principi di tolleranza del Cristianesimo, veicolati dal messaggero palestinese della Cristianit\u00e0\u00bb.\nIn risposta alle polemiche, il portavoce della sala stampa vaticana, padre Federico Lombardi ha rilevato in una nota che \u00abnon era certo nelle intenzioni del Papa svolgere uno studio approfondito sulla jihad e sul pensiero musulmano in merito, e tanto meno offendere la sensibilit\u00e0 dei credenti musulmani\u00bb e che \u00abci\u00f2 che sta a cuore al papa \u00e8 un chiaro e radicale rifiuto della motivazione religiosa della violenza\u00bb.\nNumerose poi sono state le manifestazioni di protesta in alcuni paesi islamici, come il Pakistan, che hanno preso di mira il Pontefice, anche condite da minacce di morte.\nBenedetto XVI, vista la portata delle polemiche suscitate, ha sentito la necessit\u00e0 di intervenire personalmente affermando di essere \u00abvivamente rammaricato\u00bb per la crisi provocata e che le sue intenzioni erano quelle di incoraggiare \u00abun dialogo franco e sincero con grande rispetto reciproco\u00bb. Il Papa ha preso inoltre le distanze dal contenuto delle citazioni contro Maometto pronunciate che, ha detto, \u00abnon riflettono in alcun modo il mio pensiero\u00bb.\nTurchia (28 novembre - 1\u00ba dicembre 2006).\nIl 28 novembre, su invito del presidente della repubblica turco Ahmet Necdet Sezer, il Papa \u00e8 giunto in Turchia in visita ufficiale.\nBenedetto XVI, dopo aver sottolineato ai giornalisti presenti sull'aereo papale, che il suo \u00abnon \u00e8 un viaggio politico ma un viaggio pastorale\u00bb, giunto ad Ankara ha incontrato, per un breve colloquio in aeroporto, il premier turco Recep Tayyip Erdo\u011fan, trasmettendogli i suoi sentimenti positivi riguardo l'adesione della Turchia all'Unione europea e, nella sede della nunziatura, i membri del Corpo diplomatico, ai quali ha ricordato il problema della Terra Santa.\nNel secondo giorno di visita il Papa \u00e8 stato (terzo pontefice dopo Paolo VI e Giovanni Paolo II) nella storica citt\u00e0 di Efeso dove ha visitato il santuario della \"Casa di Maria\", luogo di culto sia per i cattolici sia per i musulmani; qui, nel suo discorso tenuto davanti a qualche centinaio di fedeli cattolici, ha invocato ancora \u00abpace e riconciliazione per coloro che abitano nella Terra che chiamiamo 'santa' e che tale \u00e8 ritenuta sia dai cristiani che dagli ebrei e dai musulmani\u00bb.\nIl 30 novembre, il patriarca di Costantinopoli Bartolomeo I ha accolto il Papa ad Istanbul nella chiesa di San Giorgio; qui il Pontefice ha assistito alla liturgia secondo il rito ortodosso, pronunciando poi parole di apertura verso il dialogo ecumenico, affermando tra l'altro che \u00abla Chiesa cattolica \u00e8 pronta a fare tutto il possibile per superare gli ostacoli e per ricercare, insieme con i nostri fratelli e sorelle ortodossi, mezzi sempre pi\u00f9 efficaci di collaborazione pastorale a tale scopo\u00bb. Il Papa e il Patriarca hanno prodotto poi una dichiarazione congiunta di condanna della violenza esercitata in nome di Dio.\nDopo la visita alla basilica di Santa Sofia, principale monumento di Istanbul, il Papa si \u00e8 recato nella Moschea Blu, forse il momento pi\u00f9 suggestivo dell'intero viaggio pastorale; a piedi scalzi ha percorso il tempio assieme al Gran Mufti con cui si \u00e8 raccolto in un momento di raccoglimento. In seguito dir\u00e0 di aver pregato con i \"fratelli musulmani\" l'unico Dio. Successivamente ha visitato anche la cattedrale armena apostolica di Istanbul, incontrando il patriarca Mesrob II.\nIl 1\u00ba dicembre, nel suo ultimo giorno di visita, Ratzinger ha celebrato la messa nella cattedrale dello Spirito Santo, altro momento di incontro con la comunit\u00e0 cattolica turca alla quale il Papa ha dedicato parte della sua omelia, sottolineando le difficili condizioni in cui vivono i fedeli e affermando che \u00abla Chiesa non vuole imporre nulla a nessuno e che chiede semplicemente di poter vivere liberamente per rivelare colui che essa non pu\u00f2 nascondere, Cristo Ges\u00f9 che ci ha amati fino alla fine sulla croce e che ci ha dato il suo Spirito, presenza viva di Dio in mezzo a noi e nel pi\u00f9 profondo di noi stessi\u00bb.\nMinacce e sicurezza.\nLa visita del Papa in Turchia, nata in un clima difficile nei rapporti con una parte delle comunit\u00e0 islamiche anche in seguito al discorso di Ratisbona che aveva suscitato irritazione, si \u00e8 svolta senza particolari intoppi.\nNumerose erano state le minacce all'incolumit\u00e0 di Ratzinger, fatte pervenire per lo pi\u00f9 via internet, da parte di gruppi integralisti islamici turchi; ma, una manifestazione di protesta indetta ad Istanbul, alcuni giorni prima del viaggio papale, non aveva avuto l'esito sperato dagli organizzatori, vedendo la partecipazione di poche migliaia di persone, confermando cos\u00ec la moderazione di gran parte del popolo turco e la marginalizzazione delle frange estremiste.\nA viaggio pastorale in corso tuttavia sono pervenute pesanti minacce firmate dal gruppo terroristico Al-Qaida e pervenute tramite un sito web in cui si affermava che \u00abla visita di Benedetto XVI ha lo scopo di preparare una campagna crociata contro i paesi islamici\u00bb.\nImponenti sono state le misure di sicurezza prese dalle autorit\u00e0 turche per questo viaggio pastorale: oltre dodicimila poliziotti hanno garantito la sicurezza del Papa ad Istanbul, mentre tiratori scelti sono stati collocati sulle terrazze degli edifici, dando alla storica citt\u00e0 turca l'aspetto da citt\u00e0 in stato di assedio; la polizia turca ha inoltre compiuto 18 arresti di presunti esponenti di Al-Qaida.\nInoltre i nazionalisti turchi conosciuti per le loro posizioni intransigenti sono stati posti sotto stretta sorveglianza dalle autorit\u00e0; una manifestazione di protesta organizzata da esponenti dei Lupi grigi, gli islamo-nazionalisti del Partito della Grande Unione (Bbp), si \u00e8 svolta durante la visita di Benedetto XVI alla basilica di Santa Sofia, ma non ha visto una nutrita partecipazione, anche per l'intervento della polizia che ha impedito ai facinorosi di avvicinarsi alla piazza Beyazid.\n\u00c8 emerso, anche secondo quanto riportato da tutta la stampa locale, che la visita di Benedetto XVI in Turchia \u00e8 stata un successo sia per quanto riguarda i rapporti interreligiosi, sia anche per l'immagine che il Papa ha dato di s\u00e9, riuscendo a conquistare il popolo turco con i suoi gesti e le sue parole di distensione (durante una celebrazione il Papa ha sventolato anche la bandiera turca). Soddisfazione per il successo della visita \u00e8 stato espresso da gran parte del mondo politico: l'incidente accaduto con Ratisbona pu\u00f2 considerarsi chiuso.\nBrasile (9 maggio - 14 maggio 2007).\nIn occasione della V Conferenza generale dell'Episcopato Latinoamericano e dei Caraibi (CELAM), il Papa ha iniziato il suo primo viaggio extraeuropeo giungendo il 9 maggio a San Paolo del Brasile, accolto dal presidente della repubblica Luiz In\u00e1cio Lula da Silva. Durante il viaggio in aereo che lo ha portato nel continente latino-americano, il Papa ha tenuto la sua prima conferenza stampa lasciando qualche strascico polemico per le sue dichiarazioni di commento ad un provvedimento ipotizzato dai vescovi messicani nei confronti di politici che votano leggi a favore dell'aborto.\nRispondendo alla domanda di un giornalista il Papa ha affermato che \u00abl'uccisione di un innocente, di un bambino \u00e8 incompatibile con l'essere in comunione con il corpo di Cristo\u00bb, ribadendo come legittimo un provvedimento di scomunica, in quanto previsto dal Codice di diritto canonico. Il portavoce della sala stampa vaticana ha successivamente precisato che il Papa intendeva affermare l'autoesclusione dal corpo della Chiesa di chi vota leggi abortiste.\nIl 10 maggio, Benedetto XVI ha avuto un colloquio con il presidente Lula; quest'ultimo ha ribadito le sue convinzioni circa la salvaguardia della laicit\u00e0 dello Stato facendo anche rimarcare posizioni distanti tra la Chiesa ed il Brasile in tema di aborto. Nel pomeriggio il Papa ha incontrato circa 70.000 giovani allo stadio Pacaembu di San Paolo (pi\u00f9 di altri 100.000 hanno dovuto seguire l'evento dall'esterno dell'impianto per ragioni di sicurezza), esortandoli a essere \u00abcostruttori di una societ\u00e0 pi\u00f9 giusta e solidale, riconciliata e pacifica\u00bb.\nL'11 maggio, nel suo terzo giorno di permanenza nel paese che ha il maggior numero di cattolici al mondo, Benedetto XVI ha celebrato la messa solenne al \"Campo di Marte\" di San Paolo dove, davanti a un milione di fedeli, ha elevato agli onori degli altari il francescano Frei Galv\u00e3o, gi\u00e0 beatificato da Giovanni Paolo II, rendendolo cos\u00ec il primo santo brasiliano della storia. Nella cattedrale della citt\u00e0 ha poi incontrato i vescovi brasiliani, mettendo ancora una volta l'accento sull'\"attacco\" cui sarebbe sottoposta l'istituzione della famiglia e parlando in termini molto chiari di aborto e unioni civili (che il papa ha definito come \"ferite della societ\u00e0\") ed accennando anche ai problemi dei sacerdoti che fanno politica, della povert\u00e0 e delle ingiustizie sociali, della piaga della pedofilia esortando la Chiesa ad essere pi\u00f9 \"missionaria\" per contrastare l'ascesa delle sette e dell'agnosticismo.\nParlando alla \"Fazenda della Speranza\" (una comunit\u00e0 di ex-tossicodipendenti ed ex-alcolisti), il 12 maggio, toccando il delicato tema della droga, il Papa ha lanciato un duro monito ai narcotrafficanti: \u00abdico a coloro che commerciano con la droga che riflettano sul male che stanno facendo a una moltitudine di giovani e adulti di tutti gli strati sociali: Dio chieder\u00e0 loro conto di ci\u00f2 che hanno fatto\u00bb. In serata il Pontefice \u00e8 giunto al Santuario dell'Aparecida (patrona del Brasile) per la recita del Rosario assieme ai religiosi del santuario tra i pi\u00f9 visitati dell'America latina.\nIl 13 maggio, ha celebrato la messa all'aperto sulla spianata del santuario, dove centinaia di migliaia di fedeli hanno accolto il suo arrivo a bordo della papamobile. Dopo la celebrazione il Papa ha aperto la V Conferenza generale dei vescovi latinoamericani e, nel suo discorso ai prelati ha evidenziato, pur senza mai nominarla, una certa freddezza nei confronti della Teologia della liberazione, ribadendo ancora una volta le critiche sia verso il marxismo che verso il capitalismo e sottolineando che la politica \u00abnon \u00e8 competenza immediata della Chiesa\u00bb e che \u00abil rispetto di una sana laicit\u00e0, compresa la pluralit\u00e0 delle posizioni politiche, \u00e8 essenziale nella tradizione cristiana autentica\u00bb.\nAustria (7 settembre - 9 settembre 2007).\nPer il settimo viaggio apostolico Benedetto XVI si \u00e8 recato in Austria. Il pellegrinaggio (e non visita pastorale, come precisato dalla Conferenza episcopale austriaca, e dallo stesso pontefice, durante il volo papale) \u00e8 stato compiuto in occasione dell'850\u00ba anniversario della fondazione del Santuario di Mariazell. Il 7 settembre il Pontefice \u00e8 giunto a Vienna e ha visitato la piazza Am Hof e reso omaggio al monumento per le vittime austriache della Shoah nella Juden Platz, incontrando poi il presidente della repubblica Heinz Fischer e il Corpo diplomatico e toccando, nel suo discorso, temi spinosi come l'eutanasia, l'aborto e le radici cristiane del continente europeo. A proposito dell'aborto il Papa ha affermato che esso \u00bbnon pu\u00f2 essere un diritto umano, ma \u00e8 il suo contrario\u00bb, mentre al riguardo dell'eutanasia ha espresso i timori che \u00abpossa essere esercitata una pressione non dichiarata o anche esplicita sulle persone gravemente malate o anziane, perch\u00e9 chiedano la morte o se la diano da s\u00e9\u00bb.\nL'8 settembre il Papa si \u00e8 recato a Mariazell, sede del santuario mariano dove ha celebrato una messa per l'anniversario della fondazione della chiesa; il 9 settembre ha celebrato alla Stephansdom, la cattedrale della capitale austriaca, ha incontrato il mondo del volontariato presso la \"Wiener Konzerthaus\" e si \u00e8 recato nella vicina Abbazia di Heiligenkreuz, per visitare l'antico convento dei cistercensi.\nStati Uniti d'America (15 aprile - 21 aprile 2008).\nL'ottavo viaggio apostolico del Papa \u00e8 iniziato il 15 aprile dalla capitale americana. Sull'aereo che lo conduceva a Washington, Benedetto XVI, parlando con i giornalisti ha affrontato lo spinoso argomento dello scandalo dei preti pedofili che ha particolarmente interessato il clero statunitense, esprimendo profonda vergogna e assicurando che la Chiesa \u00abfar\u00e0 di tutto per sanare le ferite\u00bb ed esprimendo la certezza che \u00abvicende del genere non accadranno pi\u00f9\u00bb. Accogliendolo con tutti gli onori riservati ai capi di Stato, il presidente George Bush e la sua famiglia hanno incontrato il Papa al suo arrivo alla base aerea di Andrews.\nIl 16 aprile Benedetto XVI \u00e8 stato ricevuto ufficialmente alla Casa Bianca, secondo pontefice romano a varcare la soglia della residenza dei presidenti americani (il primo era stato Giovanni Paolo II nel 1979). Dopo una solenne cerimonia di benvenuto, condita da festeggiamenti e cori per il suo 81\u00ba compleanno, il Papa \u00e8 stato a colloquio con Bush nello Studio Ovale per un incontro a quattr'occhi che, come confermato dal comunicato ufficiale, ha riguardato svariati argomenti sia di natura morale che religiosa (\u00abil rispetto della dignit\u00e0 della persona umana; la difesa e la promozione della vita, del matrimonio e della famiglia; l'istruzione delle generazioni future; diritti umani e libert\u00e0 religiosa; sviluppo sostenibile e la lotta alla povert\u00e0 ed alle malattie epidemiche, specialmente in Africa\u00bb) che di natura politica (Medio Oriente, situazione in Iraq, in Libano e in America Latina). In serata il Papa ha incontrato nella pi\u00f9 grande chiesa d'America, la basilica del santuario nazionale dell'Immacolata Concezione, i 400 vescovi americani, affrontando temi \"caldi\" che interessano gli Stati Uniti, come il secolarismo, l'individualismo, il materialismo, il \u00abdeclino della famiglia\u00bb, l'aborto, tornando anche, con toni netti e duri, sulla questione della pedofilia nella Chiesa.\nAccolto da 45.000 persone assiepate nel nuovo impianto del baseball, da poco inaugurato (il Nationals Stadium), il Papa ha celebrato la messa nel suo terzo giorno di permanenza a Washington (17 aprile). Concelebrando assieme a 14 cardinali, 250 vescovi, e 1.300 sacerdoti, Ratzinger si \u00e8 rivolto in particolare a quei cattolici \u00abinclini ad abbracciare atteggiamenti contrari alla verit\u00e0 del vangelo\u00bb, risultato di un \u00abcrollo preoccupante di valori\u00bb. Il Papa ha poi ricevuto alcuni fedeli di Boston, accompagnati dall'arcivescovo Sean Patrick O'Malley, vittime di abusi sessuali di preti pedofili, riunendosi con loro in preghiera ed ascoltando le loro tristi vicende. A concludere la giornata \u00e8 stato l'incontro ecumenico con i leader di alcune comunit\u00e0 di altre confessioni religiose nordamericane (islamica, ebraica, buddista, induista e giainista), durante il quale \u00e8 stato posto un forte accento sulla necessit\u00e0 di garantire a tutti piena libert\u00e0 di fede.\nIl 18 aprile Benedetto XVI si \u00e8 recato a New York e, accogliendo l'invito fattogli dall'ONU in occasione del 60\u00ba anniversario della Dichiarazione universale dei diritti dell'uomo, ha parlato davanti all'Assemblea generale, davanti a 3.000 delegati di 192 paesi del mondo. Ratzinger \u00e8 stato il terzo pontefice a parlare all'ONU, dopo Paolo VI nel 1965 e Giovanni Paolo II nel 1979 e nel 1995; il discorso \u00e8 durato 29 minuti e il papa si \u00e8 rivolto ai presenti prima in francese, poi in inglese, dopo l'introduzione del segretario generale Ban Ki-moon (vedere riquadro a lato). Prima di lasciare il Palazzo di Vetro, il Papa si \u00e8 raccolto in preghiera nella cosiddetta \"stanza della meditazione\", una sala dell'ONU adibita come tempio per tutte le fedi, sebbene laico. Il Papa ha poi fatto visita alla Sinagoga di New York, citt\u00e0 con significativa presenza ebraica (oltre 1 milione e mezzo di ebrei), dove si \u00e8 intrattenuto con il rabbino capo e numerosi fedeli e, successivamente alla chiesa di Saint Joseph, per l'incontro con le altre confessioni cristiane della citt\u00e0. In serata, acclamato dai fedeli che sostavano sotto la sua \"residenza\" newyorchese (l'abitazione del nunzio apostolico), ha dato luogo ad un fuori programma, scendendo in strada a salutare la folla.\nIl momento culminante del viaggio apostolico statunitense del Pontefice, per emozione e simbolismo, \u00e8 stato raggiunto il 20 aprile, quando Benedetto XVI si \u00e8 recato a Ground Zero, il luogo dove sorgevano le Torri Gemelle del World Trade Center abbattute dall'attentato dell'11 settembre 2001, in cui perirono quasi 3.000 persone. Il Papa si \u00e8 inginocchiato in preghiera, auspicando \u00abun mondo cui pace e amore autentici regnino tra le Nazioni e nei cuori di tutti\u00bb e ha incontrato alcuni dei sopravvissuti, intrattenendosi con loro ed ascoltando le loro storie. Forte \u00e8 stato poi il richiamo alla cultura della vita in contrapposizione a quella dell'aborto, nel suo ultimo bagno di folla newyorchese allo Yankee Stadium (circa 57.000 i fedeli presenti); durante l'omelia della messa, il Papa ha sottolineato che \u00absolo le verit\u00e0 della fede possono garantire il rispetto della dignit\u00e0 e dei diritti di ogni uomo, donna, e bambino nel mondo, compresi i pi\u00f9 indifesi tra gli esseri umani, i bimbi non ancora nati nel grembo materno\u00bb.\nAl suo rientro a Roma, il 21 aprile, il Papa ha ricevuto il telegramma del capo dello Stato Giorgio Napolitano che ha sottolineato l'importanza del viaggio americano del Pontefice, con particolare riferimento al discorso alle Nazioni Unite (cos\u00ec si \u00e8 espresso Napolitano, in un passaggio del messaggio inviato al Papa: \u00abElla ha trovato nel corso della sua visita e dell'incontro alle Nazioni Unite piena condivisione dei valori irrinunciabili del rispetto della dignit\u00e0 umana e della pacifica convivenza fra tutti gli uomini e donne\u00bb.)\nAustralia (12 luglio - 21 luglio 2008).\nGiunto in terra australiana il 12 luglio, dopo alcuni giorni di riposo, il 17 luglio il Papa \u00e8 giunto, in battello sul fiume, nella grande area di 22 ettari di Sidney, dove \u00e8 avvenuta la cerimonia dell'accoglienza e successivamente si \u00e8 recato a Town Hall per l'incontro ufficiale con le autorit\u00e0. Il 18 luglio ha partecipato alla Via Crucis nel centro di Sydney, con i principali palazzi e monumenti cittadini utilizzati come stazioni della passione e morte di Cristo. Il giorno seguente, per gli eventi conclusivi dell'evento Benedetto XVI si \u00e8 recato all'ippodromo di Randwick per presiedere la tradizionale grande veglia e per celebrare, la mattina del 19 luglio la messa di chiusura.\nForte \u00e8 stato il monito del Papa, rivolto durante il periodo della Giornata della Giovent\u00f9 in Australia, ai sacerdoti resisi responsabili di atti di pedofilia. Il Papa ha parlato duramente di \u00abmisfatti, che costituiscono un cos\u00ec grave tradimento della fiducia che devono essere condannati in modo inequivocabile\u00bb. Il Papa ha anche voluto incontrare i familiari di alcune vittime della pedofilia, affermando che esse \u00abdevono ricevere compassione e cura e i responsabili di questi mali devono essere portati davanti alla giustizia\u00bb.\nFrancia (12 settembre - 15 settembre 2008).\nIl 12 settembre, il Papa, giunto a Parigi per una visita di quattro giorni in Francia, \u00e8 stato accolto dal presidente della repubblica Nicolas Sarkozy, con il quale ha colloquiato all'Eliseo per venti minuti; al termine dell'incontro, nei discorsi ufficiali, mentre Sarkozy ha parlato di \u00ablaicit\u00e0 positiva\u00bb, Benedetto XVI ha rilanciato il tema della \u00abriflessione sul vero significato e sull'importanza della laicit\u00e0\u00bb. Successivamente ha incontrato il clero francese, riunito nella cattedrale di Notre-Dame, da lui definita, durante il discorso ai presuli, come \u00abinno vivente di pietre e di luce\u00bb.\nIl 13 settembre, davanti a circa 260.000 persone assiepate nella grande spianata parigina dell'H\u00f4tel des Invalides, il Papa ha celebrato la messa solenne durante la quale ha lanciato un chiaro monito: \u00abA tutti gli uomini di buona volont\u00e0 che mi ascoltano, io ridico con san Paolo: fuggite il culto degli idoli, non smettete di fare il bene\u00bb. Nel pomeriggio, la partenza per Lourdes, la meta centrale del viaggio apostolico. Giunto nella cittadina pirenaica il Pontefice ha presieduto in serata la tradizionale processione delle fiaccole.\nIl 14 settembre ha celebrato la messa davanti a 170.000 fedeli e, nel pomeriggio ha pronunciato un discorso di fronte ai vescovi francesi, prima di concludere la processione eucaristica.\nIl 15 settembre ha celebrato una messa per gli ammalati sulla \"Spianata del Rosario\", prima di ripartire per Roma, salutato dal primo ministro francese, Fran\u00e7ois Fillon.\nCamerun e Angola (17 marzo - 23 marzo 2009).\nCamerun.\nPer la prima volta in terra africana, Benedetto XVI \u00e8 giunto il 17 marzo a Yaound\u00e9, capitale del Camerun, accolto dal presidente Paul Biya e dall'arcivescovo di Yaound\u00e9 Simon-Victor Tony\u00e9 Bakot. Parlando con i giornalisti a bordo dell'aereo che lo ha condotto nel continente nero il Papa ha affrontato il dramma dell'AIDS con dichiarazioni molto forti sul tema che hanno avuto ampio risalto nei media (\u00abL'epidemia di AIDS non si pu\u00f2 superare con la distribuzione dei preservativi che, anzi aumentano i problemi\u00bb) e non hanno mancato di suscitare forti critiche (tra gli altri, Francia, Germania ed Unione europea hanno preso posizione contro le dichiarazioni del Papa). Nel suo primo discorso ufficiale nel Paese africano il Papa, riferendosi all'impegno della Chiesa nel continente ha ricordato che \u00abin Camerun, dove oltre un quarto della popolazione \u00e8 cattolica la Chiesa \u00e8 ben piazzata per portare avanti la sua missione per la salute e la riconciliazione\u00bb.\nIl 18 marzo il Papa ha avuto un incontro ufficiale con il presidente Bya e ha parlato ai vescovi camerunesi riuniti nella chiesa Christ-Roi nel quartiere Tsinga di Yaound\u00e9 esortando l'episcopato a vigilare sulla moralit\u00e0 dei sacerdoti. Alla Nunziatura apostolica di Yaound\u00e9 il Papa ha affrontato il tema dell'ecumenismo, rivolgendosi, durante un incontro a porte chiuse, ai rappresentanti dei musulmani del Paese africano (in Camerun i musulmani sono il 22% di una popolazione di circa 17 milioni di persone, i cattolici rappresentano il 27%).\nIl 19 marzo, durante la messa celebrata nello stadio delle capitale camerunese, Benedetto XVI ha consegnato l\"Instrumentum Laboris\", documento recante le linee guida per il Sinodo speciale africano previsto per ottobre 2009 in Vaticano sul tema \"Riconciliazione, pace e giustizia\". Il documento contiene, tra l'altro, un richiamo alle responsabilit\u00e0 delle multinazionali che, si legge, \u00abcontinuano a invadere gradualmente il continente per appropriarsi delle risorse naturali, schiacciano le compagnie locali, acquistano migliaia di ettari espropriando le popolazioni dalle loro terre con la complicit\u00e0 dei dirigenti africani\u00bb. La messa papale \u00e8 stata seguita da 60.000 fedeli (secondo fonti della locale polizia) che hanno assistito ad una celebrazione che ha mescolato il rito latino a canti e balli tradizionali africani. In serata ha incontrato i malati ribadendo la vicinanza della Chiesa ai sofferenti e a fianco \u00abdi tutte le vittime di AIDS, malaria, tubercolosi\u00bb. Prima di lasciare il Camerun, il Papa ha incontrato un gruppo di Pigmei dai quali ha ricevuto in regalo una tartaruga.\nAngola.\nIl 20 marzo ha lasciato il Camerun, per raggiungere la seconda ed ultima m\u00e8ta del suo viaggio africano: l'Angola. Accolto da una cerimonia di benvenuto all'aeroporto della capitale Luanda, dal presidente Jos\u00e9 Eduardo dos Santos, il Papa ha incentrato il suo discorso sul tema del dialogo tra gli uomini come strumento per superare ogni forma di conflitto, richiamando l'esperienza della guerra nella sua Germania, per riportarla all'attualit\u00e0 dell'Angola, in cui una guerra civile durata oltre vent'anni e da poco cessata, ha funestato il paese. Ha quindi tenuto un discorso alle autorit\u00e0 politiche e civili e al Corpo diplomatico nel salone d'onore del palazzo presidenziale di Luanda, davanti ai quali ha espresso critiche al trattato sui diritti delle donne in Africa adottato dall'Unione Africana nel 2003, che autorizza, in taluni casi, l'aborto terapeutico. Ultimo impegno ufficiale della giornata \u00e8 stato l'incontro con i vescovi di Angola e S\u00e3o Tom\u00e9 presso la Nunziatura apostolica. In serata il Papa si \u00e8 affacciato dal balcone della nunziatura di Luanda, che lo ha ospitato durante il suo soggiorno, per salutare e ringraziare la folla ivi radunata.\nLa mattina del 21 marzo ha celebrato la messa nella parrocchia di S\u00e3o Paulo con il clero angolano, cui ha affidato la missione di convertire chi crede nella stregoneria. Nel pomeriggio ha incontrato i giovani nello Stadio dos Coqueiros, ai quali ha rivolto un forte appello. Riferendosi al matrimonio, \u00abGiovani non abbiate paura di prendere decisioni definitive\u00bb ha detto il Papa. \u00abLa generosit\u00e0 non vi manca ma di fronte al rischio di impegnarsi per tutta la vita, sia nel matrimonio che in una vita di speciale consacrazione, provate sgomento\u00bb. L'evento \u00e8 stato funestato dalla morte di due giovani angolani, rimasti uccisi (altre 40 persone sono rimaste ferite) nella calca umana creatasi in attesa di accedere allo stadio.\nIl 22 marzo, davanti ad un milione di persone, ha celebrato la messa sulla spianata di Cimangola, elencando le tragedie del continente africano \u00abdal flagello della guerra, ai frutti feroci del tribalismo e delle rivalit\u00e0 etniche, alla cupidigia che corrompe il cuore dell'uomo, riduce in schiavit\u00f9 gli uomini e priva le generazioni future delle risorse di cui hanno bisogno per creare una societ\u00e0 pi\u00f9 solidale e pi\u00f9 giusta, una societ\u00e0 veramente e autenticamente africana nel suo genio e nei suoi valori.\u00bb Ultimo impegno papale, a conclusione del viaggio apostolico africano, \u00e8 stato l'incontro con i movimenti cattolici per la promozione della donna nella parrocchia di Santo Ant\u00f4nio di Luanda.\nIl 23 marzo Benedetto XVI \u00e8 ripartito per Roma; prima di lasciare l'Africa si \u00e8 nuovamente rivolto ai leader africani con un appello alla \u00absolidariet\u00e0 tra generazioni, solidariet\u00e0 fra le nazioni e i continenti che generi una sempre pi\u00f9 equa distribuzione delle risorse della terra tra tutti gli uomini.\u00bb\nGiordania, Israele e Autorit\u00e0 Nazionale Palestinese (8 maggio - 15 maggio 2009).\nAlla vigilia del suo primo viaggio in Terra Santa dopo l'elezione a pontefice, Ratzinger \u00e8 stato destinatario di un duro e violento attacco via internet da parte dei Talebani che hanno condannato l'attivit\u00e0 della Chiesa in Afghanistan, parlando di \"proselitismo dei crociati\" e lanciando minacce di ritorsioni nei confronti dei cristiani. D'altro canto la maggior parte della stampa araba ha presentato positivamente il viaggio papale cogliendone gli intenti di pace e di stimolo al dialogo interreligioso.\nGiordania.\nIl Papa \u00e8 giunto ad Amman, capitale del Regno hascemita di Giordania, l'8 maggio. Durante il discorso ufficiale all'aeroporto Queen Alia (tradotto anche in latino), il Papa ha detto \u00absono venuto in Giordania come pellegrino\u00bb e ha lodato la strada perseguita dal Paese arabo moderato definendo la Giordania \u00abavanguardia a favore della pace nella religione\u00bb. Il re Abd Allah II di Giordania ha accolto il Papa ricordando, tra l'altro, il \"Messaggio di Amman\" del 2004 a favore dell'unit\u00e0 del mondo musulmano, parlando di \u00abmissione dell'Islam per la compassione, la misericordia e la tolleranza\u00bb.\nBenedetto XVI ha quindi incontrato i giovani disabili (sia cristiani che musulmani) nel centro \"Regina Pacis\" e, in serata, ha reso una visita di cortesia al Re e alla sua consorte Rania, presso il palazzo reale.\nIl 9 maggio, dopo la celebrazione della messa presso la Nunziatura apostolica di Amman, presso cui il Papa ha alloggiato durante la sua visita, Benedetto XVI si \u00e8 recato sul Monte Nebo, in visita presso l'antica basilica che ricorda il memoriale di Mos\u00e8, accolto da Fouad Twal, guida del Patriarcato di Gerusalemme dei Latini e successivamente sul luogo deputato alla costruzione della prima Universit\u00e0 cristiana giordana, a Madaba. Il Papa ha quindi visitato la moschea Al-Hussein (la pi\u00f9 grande di Giordania), fermandosi in raccoglimento ed incontrando i capi religiosi musulmani, il Corpo diplomatico ed i rettori delle universit\u00e0. \u00c8 la seconda volta che Benedetto XVI \u00e8 entrato in una moschea (la prima volta fu in occasione del suo viaggio in Turchia)..Circa ventimila persone hanno assistito alla messa celebrata dal papa nello stadio di Amman, il 10 maggio, terzo giorno di visita in Giordania; durante l'omelia il Papa ha chiesto ai cristiani \u00abil coraggio di sostenere quotidianamente gli sforzi di dare testimonianza della fede cristiana e di mantenere la presenza della Chiesa nel cambiamento del tessuto sociale di queste antiche terre\u00bb e ha salutato i presenti con un augurio in arabo, \"Assala'mu La'kum\" (la pace sia con voi). Nel pomeriggio Benedetto XVI si \u00e8 recato a Betania, luogo indicato come sito del battesimo di Ges\u00f9 e ha benedetto le prime pietre delle chiese dei latini e dei greco-melkiti.\nIsraele e Autorit\u00e0 Nazionale Palestinese.\nL'11 maggio il Papa ha lasciato la Giordania ed \u00e8 giunto a Tel Aviv per iniziare la sua visita in Israele. Nel suo primo discorso ufficiale in terra israeliana, davanti al presidente israeliano Shimon Peres e al premier Benjamin Netanyahu, giunti ad accoglierlo all'aeroporto, ha subito posto l'accento sul tema della pace tra israeliani e palestinesi, auspicando che si possa \u00abesplorare ogni via possibile per raggiungere una soluzione giusta al conflitto, cosicch\u00e9 entrambi i popoli possano vivere in pace in una patria che sia la loro, all'interno di confini sicuri e riconosciuti internazionalmente\u00bb. Il Papa si \u00e8 poi recato a Gerusalemme per una visita di cortesia presso la residenza del presidente Peres; qui ha incontrato Noam e Aviva Shalit, genitori del soldato Noam Shalit, prigioniero di Hamas a Gaza dal giugno del 2006. Ha poi reso omaggio al memoriale dell'Olocausto, Yad Vashem e ha condannato il negazionismo, lanciando un forte appello affinch\u00e9 \u00abil nome delle vittime possa non morire mai e che le loro sofferenze non vengano mai dimenticate, sminuite o negate\u00bb. Gran parte della stampa israeliana non ha mancato tuttavia di sottolineare la delusione per alcune cose non dette dal Papa, come ad esempio la citazione esplicita del nazismo. In serata, a chiusura della sua prima giornata in Israele, Benedetto XVI ha preso parte ad un incontro interreligioso presso il centro di Nostra Signora di Gerusalemme. Durante l'incontro uno sgradito fuori programma ha messo in imbarazzo il Papa ed i presenti all'incontro: lo sceicco Taysir Tamimi ha preso la parola, pur non essendo stato invitato a parlare, per lanciare un duro attacco, in arabo, contro Israele accusato apertamente di genocidio verso il popolo palestinese e provocando il risentimento dei rabbini presenti che hanno lasciato la sala per protesta; il Papa \u00e8 apparso sorpreso da ci\u00f2 che stava accadendo.\nIl 12 maggio il Pontefice ha visitato la Cupola della Roccia, luogo sacro all'Islam, dove \u00e8 entrato, assieme al Gran Mufti di Gerusalemme, togliendosi le scarpe, come richiedono i precetti musulmani. Al Muro del Pianto, dove ha deposto una preghiera e ha pregato assieme ai rabbini ebraici, ha elevato al Dio comune un'accorata preghiera per la pace (\u00abDio di Abramo, di Isacco e Giacobbe, ascolta il grido degli afflitti, dei timorosi e dei deprivati; manda la tua pace sulla Terrasanta, su tutto il Medio oriente e sull'intera famiglia umana: smuovi i cuori di tutti coloro che invocano il tuo nome perch\u00e9 camminino umilmente sulla via della giustizia e della compassione\u00bb). Al centro Hechal Shlomo ha poi incontrato le massime autorit\u00e0 religiose ebraiche, i gran rabbini di Israele Shlomo Amar e Yona Metzger. Il Papa \u00e8 stato poi al Cenacolo per presiedere la preghiera del Regina Coeli con gli ordinari di Terra Santa e alla concattedrale dei Latini di Gerusalemme prima di pranzare assieme agli ordinari di Terra Santa e agli Abati nel Patriarcato dei Latini di Gerusalemme. Nel pomeriggio ha celebrato una messa nella Valle di Josafat.\nIl 13 maggio \u00e8 stata la giornata dedicata a Betlemme e ai Territori palestinesi occupati. Al mattino \u00e8 stato accolto a Betlemme sul piazzale antistante il palazzo presidenziale e si \u00e8 recato a celebrare la messa nella piazza della Mangiatoia. Nel pomeriggio la grotta della Nativit\u00e0, il \"Caritas Baby Hospital\" ed il campo profughi palestinese di Aida. Qui ha ricordato, tra l'altro che \u00abincombente su di noi, mentre siamo riuniti qui \u00e8 la dura consapevolezza del punto morto a cui sembrano giunti i contatti tra israeliani e palestinesi, il muro\u00bb e ancora che in \u00abun mondo in cui le frontiere vengono sempre pi\u00f9 aperte... \u00e8 tragico vedere che vengono tuttora eretti dei muri'\u00bb. In serata il Pontefice ha reso visita al presidente Abu Mazen, presso il palazzo presidenziale.\nIl 14 maggio ha celebrato la messa sul \"Monte del precipizio\" nella citt\u00e0 di Nazaret, incontrando poi il premier israeliano Netanyahu nel convento dei francescani. Il Papa ha poi salutato i religiosi della Galilea nell'auditorium del santuario dell'Annunciazione, prima di visitare la grotta dell'Annunciazione dove ha celebrato i vespri.\nNell'ultimo giorno della sua vista in Medio Oriente, Benedetto XVI \u00e8 tornato a Gerusalemme per un incontro ecumenico nella sede del Patriarcato grecortodosso della citt\u00e0; ha poi visitato il Santo Sepolcro e la chiesa patriarcale armena di San Giacomo. Alle 13,30 si \u00e8 svolta la cerimonia di congedo all'aeroporto Ben Gurion, prima della partenza per Roma.\nRepubblica Ceca (26 - 28 settembre 2009).\nIl Papa \u00e8 giunto a Praga, capitale ceca, il 26 settembre. Al suo arrivo all'aeroporto Star\u00e1 Ruzyn\u011b il Papa ha fatto un discorso in cui ha auspicato per il popolo ceco la riscoperta delle radici cristiane dopo la \u00abliberazione dal comunismo\u00bb. Il Papa ha poi visitato il \"Bambino Ges\u00f9 di Praga\" nella chiesa di Santa Maria della Vittoria e quindi si \u00e8 recato in visita al palazzo del presidente della repubblica V\u00e1clav Klaus, prima dell'incontro con il clero nella cattedrale dei Santi Vito, Venceslao e Adalberto.\nIl 27 settembre Ratzinger ha fatto tappa a Brno, seconda citt\u00e0 del paese e capoluogo della Moravia, dove ha celebrato la messa nella spianata dell'aeroporto \"Tu\u0159any\". Davanti a centomila fedeli il Pontefice \u00e8 ritornato sull'esperienza comunista del paese ceco, affermando che \u00abl'esperienza della storia mostra a quali assurdit\u00e0 giunge l'uomo quando esclude Dio dall'orizzonte delle sue scelte e delle sue azioni e come non \u00e8 facile costruire una societ\u00e0 ispirata ai valori del bene, della giustizia e della fraternit\u00e0, perch\u00e9 l'essere umano \u00e8 libero e la sua libert\u00e0 permane fragile\u00bb. Benedetto XVI \u00e8 stato il primo papa a visitare la diocesi della citt\u00e0 morava dall'anno della sua fondazione (1777). Rientrato a Praga, durante l'incontro ecumenico all'arcivescovado, Benedetto XVI ha parlato contro tutti i \u00abtentativi tesi a marginalizzare l'influsso del cristianesimo della vita pubblica\u00bb. Il Papa ha poi incontrato il mondo accademico nel \"Salone di Vladislav\" del Castello di Praga.\nIl 28 settembre, terzo ed ultimo giorno del sui viaggio apostolico, il Papa si \u00e8 recato a Star\u00e1 Boleslav, luogo della morte violenta del martire-patrono, San Venceslao, che ha ricordato celebrando la messa alla spianata sulla strada di Melnik, davanti a una folla di giovani, reduci da una veglia di preghiera notturna sulle spoglie del santo patrono della nazione ceca. Dopo il pranzo con i vescovi cechi all'arcivescovado di Praga, il Papa \u00e8 ripartito per Roma.\nMalta (17 - 18 aprile 2010).\nIl viaggio apostolico nell'isola mediterranea (il terzo di un pontefice dopo i due viaggi di Giovanni Paolo II), \u00e8 avvenuto in occasione del 1950\u00ba anniversario del naufragio di Paolo di Tarso nell'arcipelago. Il Papa \u00e8 giunto sabato 17 aprile alla Valletta e ha compiuto, nel Palazzo dei Gran Maestri, un incontro di cortesia al presidente della repubblica, George Abela. Subito dopo si \u00e8 recato alla Grotta di San Paolo a Rabat.\nIl 18 aprile il Papa ha concelebrato la messa nella citt\u00e0 di Floriana, al termine della quale ha inaspettatamente incontrato alcune vittime di abusi sessuali perpetrati da sacerdoti. A proposito dell'incontro, una nota vaticana ha informato che il Papa \u00abera profondamente commosso dalle loro storie e ha espresso la sua vergogna e il suo dolore per quello che le vittime e le loro famiglie hanno sofferto\u00bb e ancora che \u00abha pregato con loro e ha garantito loro che la Chiesa sta facendo e continuer\u00e0 a fare tutto quello che \u00e8 in suo potere per indagare le accuse, assicurare alla giustizia coloro che sono responsabili degli abusi e applicare effettivamente le misure tese a salvaguardare i giovani in futuro\u00bb.\nNel pomeriggio ha attraversato il Porto Grande da Calcara alla banchina della Valletta, dove ha incontrato i giovani, prima di ripartire in serata per Roma.\nPortogallo (11 - 14 maggio 2010).\nIn occasione del decimo anniversario della beatificazione di Giacinta e Francesco Marto (due dei tre veggenti della Madonna di F\u00e1tima), Benedetto XVI ha compiuto il suo quindicesimo viaggio apostolico in terra portoghese. Giunto l'11 maggio a Lisbona si \u00e8 recato prima al Monastero dos Jer\u00f3nimos per una breve visita, quindi al Palazzo di Bel\u00e9m per l'incontro con il presidente An\u00edbal Cavaco Silva, prima della celebrazione della messa al Terreiro do Pa\u00e7o durante la quale ha pronunciato l'omelia con un messaggio commemorativo per il 50\u00ba anniversario della fondazione del Santuario di Cristo Re ad Almada. Il 12 maggio il Papa ha incontrato il mondo della cultura al Centro Cultural di Bel\u00e9m e successivamente il primo ministro portoghese, Jos\u00e9 S\u00f3crates, prima di partire in elicottero alla volta di Fatima. Il Papa ha pregato nella \"Cappellina delle Apparizioni\" del celebre Santuario di F\u00e1tima, ha incontrato il clero nella chiesa della Santissima Trinit\u00e0 e ha partecipato in serata alla fiaccolata sulla spianata del santuario.\nIl 13 maggio, anniversario della prima apparizione mariana, Benedetto XVI ha celebrato la messa davanti a 500\u00a0000 fedeli; durante l'omelia ha cos\u00ec ricordato il mistero dei \"segreti\":\n\u00abSi illuderebbe chi pensasse che la missione profetica di Fatima sia conclusa. Qui rivive quel disegno di Dio che interpella l'umanit\u00e0 sin dai suoi primordi: \"Dov'\u00e8 Abele tuo fratello?... La voce del sangue di tuo fratello grida a me dal suolo!\"\u00bb ed ancora \u00abL'uomo ha potuto scatenare un ciclo di morte e di terrore, ma non riesce ad interromperlo\u00bb. Dopo l'incontro con le organizzazioni della pastorale sociale, il pontefice ha tenuto un discorso davanti ai vescovi portoghesi, atto ufficiale conclusivo della visita a Fatima.\nIl Papa \u00e8 giunto a Porto, seconda citt\u00e0 del Portogallo, il 14 maggio, per la quarta ed ultima giornata nel paese lusitano. Giunto in elicottero da Fatima, Benedetto XVI ha celebrato la messa nella \"Avenida dos Aliados\"; nell'omelia, facendo riferimento al momento difficile vissuto dalla Chiesa, il Papa ha ricordato che \u00abnonostante l'abbandono di molti, alla fine, dallo stesso amore che ha creato il mondo, la novit\u00e0 del Regno \u00e8 spuntata come piccolo seme che germina dalla terra\u00bb.\nCipro (4 - 6 giugno 2010).\nPer la prima volta un Papa ha visitato l'isola del Mediterraneo. Benedetto XVI inizia il suo 16\u00ba viaggio apostolico internazionale benedicendo un albero d'ulivo all'aeroporto cipriota. Il dialogo ecumenico cattolico-ortodosso \u00e8 stato il filo conduttore del viaggio papale sin dalle sue prime battute; il Papa ha infatti partecipato alla celebrazione ecumenica nell'area archeologica della chiesa di Agia Kiriaki Chrysopolitissa di Pafo, incontrando l'arcivescovo della Chiesa ortodossa di Cipro, Chrysostomos II.Il 5 giugno, secondo giorno di visita, il Papa si \u00e8 recato nella capitale Nicosia, dove ha incontrato le autorit\u00e0 politiche e ha incontrato la comunit\u00e0 cattolica dell'isola, nel campo sportivo della scuola di San Marone, prima di rendere nuovamente visita all'arcivescovo Chrysostomos nelle sede dell'arcivescovado di Nicosia, a testimonianza della profonda vicinanza tra le due Chiese cristiane. Dopo il momento comunitario con il clero cipriota, Benedetto XVI ha celebrato la messa nella chiesa parrocchiale latina di Santa Croce.\nDomenica 6 giugno \u00e8 stata la volta del momento sinodale, con la messa presieduta nel palazzo dello sport Elefteria, in occasione della pubblicazione dell\"Instrumentum laboris\" dell'Assemblea speciale per il Medio Oriente. Prima di congedarsi, ripartendo per Roma dall'aeroporto di Larnaca, il Papa ha visitato la cattedrale maronita dell'isola.\nRegno Unito (16 - 19 settembre 2010).\nLa visita nel Regno Unito compiuta dal Papa nel settembre del 2010 \u00e8 stata la prima visita di Stato effettuata da un pontefice (da sottolineare come la visita compiuta da Giovanni Paolo II nel 1982, fu una visita pastorale). La visita segue un cammino ecumenico iniziato cinquant'anni prima con la storica udienza di Giovanni XXIII all'arcivescovo Geoffrey Fisher.\nIl 16 settembre il Pontefice \u00e8 giunto a Edimburgo, capitale scozzese, per l'incontro ufficiale con la regina Elisabetta II al castello di Holyroodhouse. All'aeroporto, caso unico nel protocollo reale, \u00e8 stato accolto dal principe Filippo, consorte di Elisabetta II. Dopo il colloquio privato con la Regina, il pontefice ha incontrato le autorit\u00e0 nel Parco reale di Holyroodhouse. Il 16 settembre stesso a Glasgow, il Papa ha celebrato la messa al Bellahouston Park di fronte a molte migliaia di persone.\nIn serata l'arrivo a Londra dove il 17 settembre in mattinata incontra nella cappella e nel campo sportivo del St. Mary's University College a Twickenham (London Borough of Richmond) il mondo dell'educazione cattolica. Poi, poco dopo, si svolge l'incontro con i leader di altre religioni nel Waldegrave Drawing Room del St Mary's University College a Twickenham. Nel pomeriggio lo storico incontro con l'arcivescovo di Canterbury, Rowan Williams: mai un papa era stato nel Lambeth Palace e aveva parlato alla Conferenza di Lambeth che riunisce tutti i vescovi anglicani. Alle ore 17.00 del 17 settembre l'incontro con esponenti della societ\u00e0 civile, del mondo accademico, culturale e imprenditoriale, con il Corpo diplomatico e con autorit\u00e0 religiose nella Westminster Hall. Nella Westminster Hall, la sala pi\u00f9 antica del Parlamento inglese, nella quale 475 anni prima fu processato e condannato a morte Tommaso Moro, pronuncia un discorso sulla parit\u00e0 e complementarit\u00e0 di fede e ragione, sul ruolo della religione nella vita pubblica e sull'esigenza di un fondamento della politica su principi etici razionali.\nPrimo pontefice non solo ad entrare nella Westminster Hall, ma anche all'abbazia di Westminster e a recitare i vespri ecumenici con l'arcivescovo di Canterbury.\nSabato 18 settembre, dopo l'incontro con David Cameron, premier inglese, Nick Clegg, vicepremier, e il capo dell'opposizione, c'\u00e8 la messa nella cattedrale cattolica del Preziosissimo Sangue di Westminster dove il pontefice condanna nuovamente gli abusi sessuali del clero. Nel pomeriggio visita alla casa per anziani St. Peter's Residence e veglia di preghiera ad Hyde Park per la beatificazione del Venerabile Servo di Dio cardinale John Henry Newman, sacerdote anglicano convertitosi al cattolicesimo e diventato cardinale. Alla veglia partecipano oltre 100.000 giovani.\nA Cofton Park nella mattinata di domenica 19 settembre si tiene la messa di beatificazione del cardinale Newman a Birmingham e recita dell'Angelus. Subito dopo c'\u00e8 stata la visita privata all'Oratorio di San Filippo Neri di Edgbaston a Birmingham. Nel pomeriggio l'incontro con le conferenze episcopali di Inghilterra, Galles e Scozia e poi con i seminaristi e la partenza, salutato da David Cameron all'aeroporto. Durante la sua visita nella capitale del Regno Unito, Benedetto XVI ha accostato le vittime di abusi sessuali commessi da religiosi, ai martiri della chiesa, in quanto parte di quella schiera di fedeli \u00abche quotidianamente uniscono i loro sacrifici a quelli del Signore\u00bb\nNonostante le molte critiche e i veri e propri attacchi dei mass-media britannici e non alla vigilia della partenza, rovesciando i pronostici la visita \u00e8 stata ritenuta un vero e proprio successo dalla stampa britannica sia dalla Chiesa locale.\nSpagna II (6 - 7 novembre 2010).\nNel suo secondo viaggio in Spagna, Benedetto XVI ha compiuto il pellegrinaggio al santuario di Santiago di Compostela in occasione dell'anno giubilare compostelano, per poi trasferirsi a Barcellona per consacrare e dedicare la chiesa della Sagrada Fam\u00edlia, che contestualmente \u00e8 stata elevata a basilica minore.\nIl 6 novembre il Pontefice \u00e8 partito da Fiumicino per l'aeroporto internazionale di Santiago de Compostela. All'arrivo \u00e8 stato accolto dai principi delle Asturie, Felipe e Letizia, con i quali poi ha avuto un incontro privato nella \"Sala de autoridades\" dell'aeroporto internazionale di Santiago de Compostela. A seguire c'\u00e8 stata la visita alla cattedrale con la preghiera sulle reliquie di San Giacomo e al botafumeiro. Nel pomeriggio, si \u00e8 tenuta la messa nella plaza del Obradoiro, durante la quale il Pontefice ha ammonito: \u00abL'Europa deve aprirsi a Dio, uscire all'incontro con Lui senza paura, lavorare con la sua grazia per quella dignit\u00e0 dell'uomo che avevano scoperto le migliori tradizioni: oltre a quella biblica, fondamentale a tale riguardo, quelle dell'epoca classica, medievale e moderna, dalle quali nacquero le grandi creazioni filosofiche e letterarie, culturali e sociali dell'Europa. [...] O Croce benedetta, brilla sempre nelle terre dell'Europa!\u00bb\nIn tarda serata \u00e8 arrivato a Barcellona, dove il giorno successivo ha incontrato il re Juan Carlos con la consorte regina Sofia e ha consacrato la basilica della Sagrada Fam\u00edlia. Durante l'omelia ha ricordato l'architetto Antoni Gaud\u00ed:\u00abIn questo ambiente, Gaud\u00ed volle unire l'ispirazione che gli veniva dai tre grandi libri dei quali si nutriva come uomo, come credente e come architetto: il libro della natura, il libro della Sacra Scrittura e il libro della liturgia\u00bb. Poi ha parlato della famiglia: \u00abSolo laddove esistono l'amore e la fedelt\u00e0, nasce e perdura la vera libert\u00e0. Perci\u00f2, la Chiesa invoca adeguate misure economiche e sociali affinch\u00e9 la donna possa trovare la sua piena realizzazione in casa e nel lavoro, affinch\u00e9 l'uomo e la donna che si uniscono in matrimonio e formano una famiglia siano decisamente sostenuti dallo Stato, affinch\u00e9 si difenda come sacra e inviolabile la vita dei figli dal momento del loro concepimento, affinch\u00e9 la natalit\u00e0 sia stimata, valorizzata e sostenuta sul piano giuridico, sociale e legislativo. Per questo, la Chiesa si oppone a qualsiasi forma di negazione della vita umana e sostiene ci\u00f2 che promuove l'ordine naturale nell'ambito dell'istituzione familiare\u00bb. Nello stesso giorno ha visitato l'istituto \"Obra Ben\u00e9fico-Social del Nen D\u00e9u\", un istituto per bambini malati e bisognosi, e ha incontrato privatamente il primo ministro Jos\u00e9 Luis Rodr\u00edguez Zapatero prima di ripartire alla volta di Roma, alle ore 19.15 circa.\nCroazia (4-5 giugno 2011).\nNel primo viaggio apostolico del 2011 fuori dall'Italia, Benedetto XVI si \u00e8 recato in Croazia per pregare presso la tomba del beato Alojzije Viktor Stepinac a Kra\u0161i\u0107 e in occasione della Giornata nazionale delle Famiglie Cattoliche Croate a Zagabria; il motto scelto per l'incontro delle famiglie era: \"Insieme in Cristo\". Il Pontefice \u00e8 giunto nella capitale croata la mattina del 4 giugno, accolto dal presidente Ivo Josipovi\u0107; rivolgendosi ai fedeli, ai giornalisti e ai politici presenti, il Papa si \u00e8 soffermato sulla storia passata del Paese slavo e sul contributo che questo pu\u00f2 offrire all'Unione europea. Nel pomeriggio, incontrando alcuni esponenti della \"societ\u00e0 civile, del mondo politico, accademico, culturale e imprenditoriale, con il corpo diplomatico e con i leader religiosi\", Benedetto XVI ha ricordato i contributi del gesuita Ruggiero Boscovich, del quale ricorreva il trecentesimo anniversario della nascita, per la scienza e la cultura croata ed europea. Ha poi ricordato il ruolo della coscienza nella costruzione di una \u00absociet\u00e0 libera e giusta, sia a livello nazionale che sovranazionale\u00bb, affermando che, se la coscienza \u00abviene ridotta all'ambito del soggettivo, in cui si relegano la religione e la morale, la crisi dell'occidente non ha rimedio e l'Europa \u00e8 destinata all'involuzione\u00bb. Il giorno seguente, il Papa ha incontrato le famiglie cattoliche nell'ippodromo di Zagabria, dove ha celebrato la messa alla presenza di 400\u00a0000 persone. Durante l'omelia, ha messo in guardia le coppie di sposi da una \u00absecolarizzazione che porta all'emarginazione di Dio dalla vita e ad una crescente disgregazione della famiglia\u00bb, invitandole ad aprirsi alla vita e a contrastare quella \u00abmentalit\u00e0 che propone la convivenza come preparatoria, o addirittura sostitutiva del matrimonio\u00bb. Nel pomeriggio ha celebrato i vespri nella cattedrale di Zagabria e si \u00e8 recato a pregare sulla tomba del cardinale Stepinac. Soffermandosi sulla figura del Beato, il Papa ha ricordato che \u00abproprio grazie alla sua salda coscienza cristiana, ha saputo resistere ad ogni totalitarismo, diventando nel tempo della dittatura nazista e fascista difensore degli ebrei, degli ortodossi e di tutti i perseguitati, e poi, nel periodo del comunismo, \u00abavvocato\u00bb dei suoi fedeli, specialmente dei tanti sacerdoti perseguitati e uccisi\u00bb. La visita si \u00e8 conclusa la sera con un discorso di congedo e la partenza dall'aeroporto di Zagabria.\nSpagna III (18-21 agosto 2011).\nIl Pontefice si \u00e8 recato in Spagna per la XXVI edizione dell'incontro internazionale dei giovani cattolici, cio\u00e8 la Giornata Mondiale della Giovent\u00f9. Il 18 agosto 2011 il Papa, al suo arrivo nella capitale spagnola, ha auspicato un futuro migliore per i giovani nel lavoro e nella societ\u00e0. Alle 19:15 il passaggio, con alcuni giovani, della Puerta de Alcal\u00e1 nella Plaza de Independencia di Madrid e la festa di accoglienza dei giovani nella Plaza de Cibeles. Venerd\u00ec 19 agosto Benedetto XVI ha incontrato i sovrani re Juan Carlos e la regina Sofia, le giovani religiose e i giovani docenti universitari a San Lorenzo del Escorial. A loro ha raccomandato di cercare sempre la Verit\u00e0 contro l'utilitarismo delle discipline. Nel tardo pomeriggio, si \u00e8 tenuta la Via Crucis in plaza de Cibeles, alla presenza del Papa. In tale occasione, Benedetto XVI ha invitato i giovani a non fuggire dalla sofferenza e a rimanere vicini a chi \u00e8 meno fortunato. Tale condotta, secondo il Papa, \u00e8 uno dei messaggi fondamentali della passione di Ges\u00f9. Le stazioni della Via Crucis erano marcate con le splendide statue lignee tipiche della Spagna. In giornata anche l'incontro con il premier spagnolo, Zapatero. Sabato 20 agosto le confessioni di alcuni giovani sono state ascoltate dal Pontefice che poi ha celebrato la messa nella cattedrale di Santa Mar\u00eda la Real de la Almudena con i seminaristi e l\u00ec ha annunciato la prossima dichiarazione a dottore della chiesa di giovanni d'Avila. Di sera, la consueta veglia di preghiera presso la base aerea Cuatro Veintos. A poco pi\u00f9 di mezz'ora dall'inizio la veglia \u00e8 stata interrotta per una decina di minuti a motivo di un improvviso nubifragio che ha impedito al Papa di proseguire nella lettura del suo discorso, appena iniziata. Benedetto XVI ha deciso di rimanere sul palco nonostante la pioggia (\u00abNo, io rimango. Rimaniamo\u00bb avrebbe detto ai suoi collaboratori che indicavano la possibilit\u00e0 di ritirarsi\u00bb) e al termine dell'acquazzone \u00e8 passato direttamente ai saluti nelle diverse lingue, rivolgendo ai giovani presenti queste parole: \u00abGrazie per questa gioia e resistenza, questa vostra forza, pi\u00f9 forte della pioggia. Il Signore con la pioggia manda molte benedizioni!\u00bb. Nel discorso che non ha pronunciato, ma che viene dato per letto, il Papa ha toccato il tema della fedelt\u00e0 alla chiamata cristiana. Una forte critica \u00e8 stata sollevata nei confronti del relativismo, dilagante, secondo Benedetto XVI, nella societ\u00e0 contemporanea. Vi \u00e8 stata, inoltre, un'esortazione a restare saldi nella fede e a ricercare la propria vocazione con la preghiera (preghiera che deve avvenire, seguendo il modello di Santa Teresa di Ges\u00f9, come una conversazione con un amico). Il Papa ha fatto quindi sapere di essere orgoglioso dei giovani presenti alla veglia. La messa conclusiva si \u00e8 tenuta all'aeroporto di Cuatro Vientos, dove i pellegrini hanno trascorso la notte dopo la veglia della sera precedente. Il papa ha esortato i giovani a \u00abdare testimonianza della fede negli ambienti pi\u00f9 diversi, incluso dove vi \u00e8 rifiuto o indifferenza. Non \u00e8 possibile incontrare Cristo e non farlo conoscere agli altri, quindi non conservate Cristo per voi stessi, comunicate agli altri la gioia della vostra fede\u00bb. Hanno assistito alla celebrazione i reali di Spagna, re Juan Carlos e la regina Sofia e circa 2 milioni di persone. Al termine della messa il Papa ha annunciato che la successiva Giornata della Giovent\u00f9 si sarebbe tenuta, nel 2013, a Rio de Janeiro (Brasile). Nel pomeriggio l'incontro con i volontari della XXVI Giornata della Giovent\u00f9 e la partenza per Castel Gandolfo.\nGermania III (22 - 25 settembre 2011).\nPrima visita ufficiale di papa Benedetto XVI in Germania, ma terza visita dall'inizio del suo pontificato. Il Papa ha visitato Berlino accolto dal presidente federale della Germania, Christian Wulff e dalla cancelliera federale Angela Merkel, insieme a Rainer Maria Woelki, arcivescovo di Berlino. Nella mattinata gli incontri ufficiali tra il Presidente e la Cancelliera, mentre nel pomeriggio il discorso al Bundestag, dove il Pontefice ha parlato di diritto naturale e giustizia, sollecitando un'ecologia dell'uomo. Poi l'incontro con la comunit\u00e0 ebraica tedesca e la messa all'Olympiastadion di fronte a circa 100\u00a0000 fedeli. Venerd\u00ec 23 settembre, il Papa ha incontrato i musulmani tedeschi e poi si \u00e8 recato ad Erfurt dove, per la prima volta dopo 500 anni, un papa \u00e8 andato all'ex-monastero agostiniano dove \u00e8 vissuto Martin Lutero. L\u00ec una celebrazione ecumenica. Poi i vespri mariani presso la Wallfahrtskapelle di Etzelsbach e nella serata l'incontro con 5 vittime dei preti pedofili, come gi\u00e0 aveva precedentemente fatto nei suoi viaggi. Sabato 24 settembre la messa sulla Domplatz di Efurt e la partenza per Friburgo in Brisgovia. L\u00ec il Papa ha visitato la cattedrale di Santa Maria, incontrato Helmut Kohl, ex-cancelliere tedesco, le Chiese ortodosse tedesche, i seminaristi di Friburgo e Consiglio del Comitato centrale dei cattolici tedeschi (ZDK). Ha detto che la Chiesa non si deve fondare sull'apparato e sull'efficienza, ma deve riscoprire la fede e che solo nella Chiesa possiamo essere coerenti con la nostra fede. In serata la veglia con i giovani tedeschi. Domenica 25 settembre la messa all'aeroporto turistico di Friburgo e l'Angelus con circa 100\u00a0000 presenze. Nel pomeriggio l'incontro con i giudici della Corte costituzionale di Germania e con i laici cattolici impegnati. Alle 18.45 la cerimonia di congedo e il rientro a Castel Gandolfo. Al contrario delle fosche aspettative precedenti il viaggio, \u00e8 stato un nuovo successo per la buona accoglienza, successo ammesso con pi\u00f9 riserve anche dai commentatori pi\u00f9 critici..\nBenin (18 - 20 novembre 2011).\nBenedetto XVI torna per la seconda volta in Africa per consegnare ai vescovi del continente l'Esortazione apostolica nella quale il Papa raccoglie le istanze emerse al Sinodo africano dell'ottobre 2009, scegliendo il paese del Benin, in cui i cattolici sono un terzo dei circa dieci milioni di abitanti e hanno buone relazioni con i musulmani e le altre religioni.\nIl 18 novembre, salutato alla partenza da Roma dal presidente del Consiglio Mario Monti, il Papa \u00e8 giunto a Cotonou, la citt\u00e0 pi\u00f9 popolosa dello Stato africano del Benin. All'aeroporto, intitolato a Bernardin Gantin (primo cardinale di origine africana ad essere messo a capo di un dicastero vaticano), il Papa \u00e8 stato accolto dal presidente Yayi Boni, dal locale nunzio apostolico e anche da una delegazione di diversi culti vud\u00f9, prima di visitare la cattedrale della citt\u00e0. Il Papa ha lanciato un forte \u00abappello a tutti i responsabili politici ed economici dei paesi africani e del resto del mondo: non private i vostri popoli della speranza! Non amputate il loro futuro mutilando il loro presente! Abbiate un approccio etico con il coraggio delle vostre responsabilit\u00e0\u00bb.\nIl 19 novembre il Papa si \u00e8 recato nella citt\u00e0 di Ouidah, salutato lungo il viaggio di 40\u00a0km in auto da una folla enorme, dove ha reso omaggio alla tomba del cardinale Gantin e ha visitato l'antico seminario di San Gall. Nella cattedrale della citt\u00e0, davanti ai rappresentanti delle 40 conferenze episcopali dell'Africa e del Madagascar, ha consegnato e firmato l'Esortazione apostolica \"Africae munus\" nella quale tra l'altro si legge: \u00abla pace degli uomini che si ottiene senza la giustizia \u00e8 illusoria ed effimera. La giustizia degli uomini che non trova la propria sorgente nella riconciliazione attraverso la verit\u00e0 nella carit\u00e0 rimane incompiuta e non \u00e8 autentica giustizia\u00bb. Importante \u00e8 anche il paragrafo che il documento papale dedica al problema dell'AIDS e delle altre malattie che affliggono l'Africa e sul problema dell'analfabetismo, \u00abmale che non uccide direttamente, ma contribuisce alla emarginazione delle persone, che \u00e8 una forma di morte sociale, e rende impossibile l'accesso alla conoscenza\u00bb. Rientrato a Cotonou, il papa ha visitato il \"Foyer Pace e Gioia\" delle suore di Madre Teresa e ha incontrato i bambini nella vicina parrocchia di Santa Rita, prima dell'incontro con i vescovi del Benin.\nIl 20 novembre, ultimo giorno del viaggio apostolico, il Papa ha celebrato la messa allo \"Stade de l'Amiti\u00e9\" di Cotonou, davanti ai fedeli beninensi e a numerosi gruppi di pellegrini provenienti anche dalla Nigeria, dal Togo, dal Ghana e dal Burkina Faso.\nMessico e Cuba (23 marzo - 29 marzo 2012).\nMessico.\nIl 23 marzo il Papa giunge in Messico, accolto all'aeroporto di Silao dal presidente Calder\u00f3n. Dopo i saluti ufficiali il Pontefice, accompagnato lungo il percorso di 35 chilometri in papamobile da una folla stimata in centinaia di migliaia di persone, si \u00e8 diretto a Le\u00f3n, capoluogo dello Stato del Guanajuato, prima tappa del suo primo viaggio apostolico nel Centroamerica. Incontrando i giornalisti poco prima del suo arrivo in Messico, il Papa si era riferito alle violenze legate al narcotraffico in Messico sottolineando la \u00abgrande responsabilit\u00e0 della Chiesa di educare la coscienza e insegnare la morale\u00bb e, in previsione della sua visita a Cuba, ribadendo la necessit\u00e0 di utilizzare sempre il dialogo e trovare nuovi modelli alternativi al marxismo. Il giorno successivo, dopo una messa privata celebrata nella cappella del Colegio Miraflores, Benedetto XVI si \u00e8 recato alla Casa del Conde Rul di Guanajuato per una visita di cortesia al Presidente federale e ha salutato i bambini convenuti in Plaza de la Paz.\nLa messa solenne del 25 marzo, celebrata al Parco del Bicentenario di Le\u00f3n, davanti a 250 tra cardinali e vescovi dell'intero continente e ad una folla di oltre mezzo milione di fedeli ha visto il Papa parlare, all'omelia, a \u00abtutti i bambini del Messico, particolarmente quelli che sopportano il peso della sofferenza, l'abbandono, la violenza o la fame, che in questi mesi, a causa della siccit\u00e0, si \u00e8 fatta sentire fortemente in alcune regioni\u00bb e alle \u00abtante famiglie si ritrovano divise e costrette all'emigrazione, molte soffrono a causa della povert\u00e0, della corruzione, della violenza domestica, del narcotraffico, della crisi di valori o della criminalit\u00e0\u00bb. In serata il Papa ha celebrato i vespri con i vescovi del Messico e dell'America Latina nella cattedrale della Madre Santissima della Luce di Le\u00f3n.\nCuba.\nIl 26 marzo il Pontefice \u00e8 giunto nell'isola caraibica, gi\u00e0 visitata nello storico viaggio apostolico dal suo predecessore e ha celebrato la sua prima messa a Cuba nella citt\u00e0 di Santiago di Cuba, celebrando il 400\u00ba anniversario del ritrovamento dell'icona di Nostra Signora della Carit\u00e0 del Cobre. Il giorno successivo il Papa si \u00e8 recato in visita al santuario della patrona dell'isola, prima della partenza per L'Avana.\nSecondo quando denunciato da Amnesty International decine di oppositori stati arrestati a Santiago de Cuba, all'inizio della visita del Papa. Nei giorni precedenti, centinaia di persone erano state fermate e arrestate, subendo minacce ed era stato impedito loro di muoversi liberamente. Il 27 marzo, il Pontefice ha effettuato una visita di cortesia al presidente del Consiglio di Stato e del Consiglio dei ministri della repubblica Ra\u00fal Castro al Palacio de la Revoluci\u00f3n dell'Avana e ha incontrato e cena i vescovi cubani alla Nunziatura apostolica. Durante l'incontro con Raul Castro il Papa ha chiesto, tra l'altro, che il Venerd\u00ec Santo sia riconosciuto a Cuba come giorno festivo (cos\u00ec come accadde per l'analoga richiesta fatta da papa Woityla, 14 anni prima, per la festivit\u00e0 del Natale), richiesta che \u00e8 stata accolta dalle autorit\u00e0 cubane pochi giorni dopo la partenza del Papa.\nIl giorno seguente, davanti a 300\u00a0000 persone, il Papa ha celebrato la messa nella Plaza de la Revoluci\u00f3n dell'Avana. Durante l'omelia il Papa ha toccato nuovamente il tema della libert\u00e0 religiosa nell'isola, affermando che la Chiesa \u00abper poter svolgere il suo compito deve contare sull'essenziale libert\u00e0 religiosa, che consiste nel poter proclamare e celebrare anche pubblicamente la fede, portando il messaggio di amore, di riconciliazione e di pace, che Ges\u00f9 port\u00f2 al mondo\u00bb. Riconoscendo i passi in avanti fatti da Cuba in tale materia, il Papa ha poi ribadito che \u00ab\u00e8 necessario proseguire, e desidero incoraggiare le autorit\u00e0 governative della nazione a rafforzare quanto gi\u00e0 raggiunto e a proseguire in questo cammino di genuino servizio al bene comune di tutta la societ\u00e0 cubana\u00bb.\nAl termine della cerimonia religiosa, l'incontro di mezz'ora con il \"L\u00edder m\u00e1ximo\" della Rivoluzione cubana, Fidel Castro, 14 anni dopo quello storico avuto durante la visita di Giovanni Paolo II a Cuba. Durante l'incontro, definito \u00abmolto cordiale\u00bb dal portavoce della sala stampa vaticana padre Federico Lombardi, il papa e Castro hanno scherzato sulla loro et\u00e0 e hanno affrontato svariati temi di attualit\u00e0 incentrati sulle problematiche culturali, religiose e scientifiche della nostra epoca.\nLibano (14 settembre - 16 settembre 2012).\nIl Papa visita il paese mediorientale per la promulgazione dell'Esortazione apostolica post-sinodale per il Medio Oriente, frutto dell'assemblea speciale del Sinodo svoltosi in Vaticano dal 10 al 24 ottobre 2010. Giunto a Beirut il 14 settembre, Benedetto XVI ha visitato la basilica di San Paolo ad Harissa e ha sottoscritto l'Esortazione apostolica post-sinodale. Il giorno successivo, il Papa ha incontrato in visita di cortesia il presidente della repubblica Michel Suleiman di confessione cristiano-maronita, oltre al Presidente del Consiglio dei ministri nel salone degli ambasciatori del palazzo di Baabda. Successivamente ha avuto un incontro con i capi delle comunit\u00e0 religiose musulmane, con i membri del Governo e delle istituzioni della Repubblica, con il corpo diplomatico e con i rappresentanti del mondo della cultura."}
{"id": "466194", "revid": "92723", "url": "https://it.wikipedia.org/wiki?curid=466194", "title": "Monastero dell'Arcangelo Raffaello", "text": "L'ex-Monastero dell'Arcangelo Raffaello si trova tra via Lorenzo Bartolini e Borgo San Frediano a Firenze.\nStoria e descrizione.\nLa chiesa dell'Arcangelo Raffaello vera e propria, fondato nel 1531 sul posto di un precedente ospedale di Santa Lucia della confraternita del Bigallo (1428-1530), si trovava anticamente appena dentro le mura dirimpetto alla Porta San Frediano (oggi \u00e8 distrutta e vi sono abitazioni civili). Le monache dell'Arcangelo Raffaello, o Romite di Ponte, nel XIV secolo si formarono in una cappella dedicata all'Arcangelo Raffaello, sull'antico ponte Rubaconte, il Ponte alle Grazie, poi si spostarono in questo sito, dopo una breve sosta nel monastero di San Clemente in via San Gallo.\nAccanto ad essa sorgeva il nuovo monastero di Sant'Anna in Verzaia, creato a partire da un oratorio dedicato a San Lorenzino e situato quasi dirimpetto a via San Giovanni. Qui trovarono ricovero le benedettine provenienti dal proprio monastero fuori dalla Porta (\"Verzaia\" significa campo di verdure), distrutto nell'assedio del 1529. Ad esse, subentrarono nel 1538 le terziarie francescane. I due complessi vennero poi uniti nel tempo.\nSoppresso il monastero nel 1748, l'edificio fu dapprima destinato a ospizio per i mendicanti, poi ebbe altre destinazioni che comportarono sostanziali rifacimenti degli ambienti. Nel 1845 il convento fu soppresso e i suoi locali passarono alla Manifattura Tabacchi, quindi ad una caserma. \nLa chiesa delle Romite di Ponte in Borgo San Frediano divenne poi uno studio di scultura, dove lavor\u00f2 Lorenzo Bartolini il quale, dopo la sua morte, cedette lo studio al suo discepolo Pasquale Romanelli, il quale vi lavor\u00f2 dal 1851 al 1887, vicino al portone principale vi rimane una lapide con medaglione in sua memoria.\nOggi, \u00e8 la sesta generazione della famiglia Romanelli che porta avanti la tradizione nella scultura, e dopo tutti questi anni la galleria \u00e8 specializzata, infatti, nella produzione e vendita di sculture di marmo, bronzo e gesso, offrendo anche la possibilit\u00e0 di ordinare sculture su commissione.\nSull'architrave della porta \u00e8 rimasto un bassorilievo in marmo, scolpito da Cennini, rappresentante \"L'Arcangelo Raffaello con Tobiolo\"."}
{"id": "466196", "revid": "773636", "url": "https://it.wikipedia.org/wiki?curid=466196", "title": "Chiesa russa ortodossa della Nativit\u00e0", "text": "La chiesa russa ortodossa della Nativit\u00e0 \u00e8 un luogo di culto ortodosso che si trova in via Leone X, a pochi isolati dalla Fortezza da Basso, a Firenze, caratterizzato dall'insolito profilo con cupolette a cipolla.\nStoria.\nL'idea della costruzione della chiesa destinata al rito ortodosso russo si deve nel 1873 alla granduchessa Marija Nikolaevna, figlia dello zar Nicola I.\nSolo nel 1879, tuttavia, venne dato l'impulso principale all'iniziativa con la donazione da parte del principe di San Donato Paolo Demidoff delle suppellettili della propria cappella privata alla chiesa dell'Ambasciata russa, allora ubicata in un locale in affitto sull'attuale lungarno Vespucci.\nL'arciprete Vladimir Levickij, titolare della chiesa, interpell\u00f2 dapprima alcuni architetti locali, tra cui l'arch. Pietro Berti (progetto poi pubblicato su \"Ricordi di Architettura\", anno VIII, 1885, fasc. I, tav. II) per il progetto di costruzione, affidando in seguito l'incarico della progettazione all'accademico russo Michail Preobrazenskij e all'ingegnere fiorentino Giuseppe Boccini.\nI molti disegni redatti da Preobrazenskij tra il 1883 e il 1885 non ebbero seguito per il mancato raggiungimento della somma necessaria all'esecuzione delle opere e fu quindi in una costruzione provvisoria eretta su un terreno acquistato in via Lungo il Mugnone che il 16 ottobre 1888 si trasfer\u00ec la chiesa dell'Ambasciata.\nGrazie alla \"perseveranza e tenacit\u00e0 degni di ogni lode\" (\"La Nazione\", 22/10/1899) dell'arciprete Levickij per la raccolta dei fondi, il nuovo progetto \"in stile moscovita\" fornito da Preobrazenskij nel 1890 venne approvato per la costruzione dall'Ambasciata di Roma e dal Ministero per gli affari esteri nel 1897. La commissione insediata per l'esame del progetto stabil\u00ec i materiali da costruzione e i particolari decorativi, i tempi di realizzazione - fissati al massimo in tre anni -, il tipo di contratto di appalto e i relativi pagamenti.\nNell'asta per l'aggiudicazione dell'appalto, svoltasi il 3 giugno 1899 presso il consolato imperiale russo alla presenza dell'arciprete Levickij e dell'ing. Boccini, risultarono assegnatari dei lavori i maestri muratori Enrico Cambi e Giuseppe Ricci; successivamente, l'asta per l'esecuzione dei lavori in pietra fu vinta dalla ditta Emilio Bicchielli e Ugo Maiani di Fiesole.\nL'inizio dei lavori, con la sistemazione del terreno e la recinzione del perimetro, avvenne il 5 giugno 1899, ma l'inizio ufficiale \u00e8 segnato nel Giornale della Edificazione all'11 giugno, con la celebrazione del Te Deum e la solenne processione sul luogo della costruzione; nell'agosto vennero eseguite le fondazioni e i muri degli scannafossi; alla fine di settembre era stata voltata la chiesa inferiore.\nLa sontuosa cerimonia della posa della prima pietra avvenne il 28 ottobre 1899, con la partecipazione, tra gli altri, del prefetto conte Caracciolo di Sarno, del sindaco di Firenze marchese Torrigiani, del generale Baldissera, dell'ambasciatore russo Nelidoff, del console generale Tchelebidaky.\nLa venuta a Firenze di Preobrazenskij, il 21 marzo 1900, consent\u00ec la risoluzione di alcune difficolt\u00e0 costruttive e la definizione di altri importanti particolari.\nCon la morte dell'ing. Boccini, avvenuta nel dicembre 1900, la direzione dei lavori fu temporaneamente assunta dal suo aiutante, l'ing. Alfonso Favi il quale, in seguito a varie divergenze avute con l'impresario Ricci, venne rimosso dall'incarico che la stessa Ambasciata di Roma affid\u00f2 all'ing. Giovanni Paciarelli.\nIl 21 ottobre 1902 venne consacrata la chiesa inferiore, intitolata a San Nicola Taumaturgo.\nDue giorni pi\u00f9 tardi giunsero a Firenze i pittori russi Vasil'ev, Blaznov e Kiplik con gli aiutanti Cepcov e Kuzminskij per le pitture murali a tempera dell'interno, da eseguirsi sotto la supervisione di Vasilev e del pittore fiorentino Giacomo Lolli, al quale veniva lasciata la realizzazione delle parti ornamentali. Ad essi si aggiungeva nel novembre il pittore Petr Stepanovic Sarvarok per terminare i dipinti e dirigere i lavoranti locali.\nLa somma stanziata per le decorazioni pittoriche, ispirate a temi e figurazioni tradizionali della iconografia russo-bizantina, fu di 1200 rubli, mentre le parti eseguite da Lolli sarebbero state pagate a metro quadrato; ulteriori sei figure aggiunte durante i lavori su proposta di Preobrazenskij vennero in parte donate dai pittori stessi.\nSu disegno dello stesso Preobrazenskij, venne eseguita dai marmisti Giuseppe Novi di Genova e Paolo Tiscornia di Carrara l'iconostasi in marmo bianco di Carrara e marmo rosa di Verona, mentre nella cripta fu rimontata, previo adattamento, l'iconostasi della Cappella Demidoff di San Donato.\nNonostante il danneggiamento dei dipinti della Crocifissione e del Battesimo, dovuto alla forte presenza di umidit\u00e0 sulle murature ad intonaco a calce e polvere di marmo, le decorazioni furono portate a compimento da Sarvarok e dal suo aiutante Cepcov e finalmente l'8 novembre 1903 venne celebrata la consacrazione del tempio superiore, alla presenza di numerose personalit\u00e0 italiane e straniere e di un drappello di marinai russi.\nIl filmato della cerimonia venne proiettato in piazza Vittorio Emanuele (attuale piazza della Repubblica), attirando la curiosit\u00e0 dell'intera citt\u00e0.\nI lavori si protrassero tuttavia ancora per qualche tempo e la Guida di Firenze del 1904 d\u00e0 la chiesa come non ancora terminata.\nLe ceramiche policrome di rivestimento delle cinque cupolette a bulbo furono fornite dalla ditta Cantagalli di Firenze, mentre la cancellata di delimitazione in ferro battuto, adornata da aquile imperiali e dal giglio fiorentino, fu eseguita dalle Officine Michelucci di Pistoia.\nMolto celebrata nelle cronache locali dell'epoca, che diedero gran risalto alle cerimonie di inizio dei lavori e di consacrazione, la chiesa russa \u00e8 stata successivamente piuttosto trascurata dalla critica, diventando un episodio architettonico poco noto ai pi\u00f9 e appena citato nelle guide cittadine.\nDopo un lungo periodo di abbandono e di decadenza, sono frutti recenti sia gli interventi di restauro dell'edificio che la sua riscoperta a livello storico-critico, soprattutto come esempio \"cospicuo e piuttosto raro\" di una architettura \"volutamente mimetica\" (GOBBI 1976) e come testimonianza di una consistente ed attiva presenza cosmopolita nella Firenze di fine Ottocento e primo Novecento.\nTra gli ultimi contributi, il volume curato da V. Vaccaro documenta accuratamente le complesse fasi di restauro e fornisce una visione complessiva delle vicende costruttive del tempio, riportando inoltre le traduzioni e le trascrizioni delle fonti documentarie finora inedite.\nDescrizione dell'edificio.\nUbicata in un quartiere formatosi a cavallo tra il XIX e il XX secolo, la chiesa, arretrata rispetto alle due strade con cui fa angolo, sorge al centro di una vasta area sistemata a verde con due piccole costruzioni annesse e delimitata da una pregevole cancellata di recinzione in ferro battuto; essa svetta nettamente, per la sua mole e per l'altezza delle torrette cupolate, tra le palazzine che la circondano e solo sul lato meridionale la sovrasta un edificio in cemento armato di recente costruzione.\nNel riuscito tentativo di dare immagine ad uno stile \"nazionale\", la chiesa ortodossa russa riassume nella sua forma esotica le esperienze architettoniche compiute in Russia durante la seconda met\u00e0 dell'Ottocento, improntate ad un favolistico ed eclettico montaggio di revival diversi a cui contribuiscono le non poche esuberanze ornamentali e coloristiche dell'interno.\nRichiamandosi alla tradizione costruttiva della madre patria, l'edificio presenta un massiccio volume a base quadrata con i due corpi aggettanti del nartece - preceduto dalla scalinata di accesso alla chiesa superiore - e, posteriormente, dell'abside di forma semi ottagonale.\nSu questo volume di base - che dissimula l'impianto a croce greca dell'interno - si stacca una seconda struttura cubica notevolmente elevata, corrispondente al vano della chiesa superiore voltato a cupola. Tale struttura \u00e8 coronata, su ciascun lato, dal \"ricamo\" dato da una serie di sette archi ciechi rientranti (detti kokosniki), decorati a mosaico, che costituiscono l'appoggio per gli alti e stretti tamburi delle cinque cupole a bulbo rivestite in ceramica policroma le quali a loro volta, svettando, concludono l'edificio.\nIl forte senso di verticalit\u00e0 \u00e8 accentuato dalle croci dorate in ferro battuto poste a coronamento delle cupole stesse.\nQualificato dal rivestimento in pietra forte della zoccolatura di base e dai numerosi elementi architettonici in pietra serena intensamente modanati che delimitano le specchiature in mattoni faccia a vista, l'esterno \u00e8 arricchito dalle numerose decorazioni ceramiche policrome e dall'oro di tre mosaici, realizzati a Venezia su disegno di Fedor Rejman, rappresentanti la Madre di Dio \"Znamenie\" - sul fronte triangolare del nartece - e i volti degli apostoli Pietro e Paolo inseriti in elaborati tabernacoli modellati al centro del cornicione superiore rispettivamente sul lato Nord e sul lato Sud dell'edificio.\nLe corpose maioliche dall'esuberante motivo floreale che decorano le alte fasce marcapiano e le figure di serafini inseriti all'interno degli archetti ciechi sono da ascrivere alla Manifattura Cantagalli di Firenze, mentre l'elaborata cancellata che delimita l'area della costruzione, adornata da aquile imperiali e dal giglio fiorentino, \u00e8 opera delle Fonderie Michelucci di Pistoia.\nSu ispirazione di padre Valdimir Levitsky, la chiesa \u00e8 realizzata a due piani, secondo il tipo delle chiese russe settentrionali, con una chiesa superiore, pi\u00f9 fresca e quindi estiva, ed una inferiore, invernale; quest'ultima, oltre alla scala di collegamento col vano soprastante, dispone di una entrata autonoma sul lato settentrionale dell'edificio.\nAll'interno, l'ampio vano a croce greca della chiesa superiore, con cupola centrale sostenuta dai quattro arconi che inquadrano le scarselle, \u00e8 preceduta dallo spazio rettangolare del nartece, costituito dal terrazzino d'ingresso della chiesa e coperto da un tetto a tenda con tegole di ceramica policroma. Il vano del nartece \u00e8 illuminato dai vetri colorati, protetti da inferriate in ferro battuto, delle quattro grandi finestre a bifora con archetto pensile centrale ed \u00e8 accessibile dal grande portale ad arco dotato anch'esso di un elaborato serramento in ferro battuto. Sulle pareti interne del nartece, due grandi lapidi con lo stesso testo in russo ed in italiano ricordano i benefattori dell'edificio, la dedicazione e la data di consacrazione della chiesa superiore (1903).\nDi fronte al portale di accesso, una pregevole porta lignea, intagliata da Rinaldi Barbetti tra il 1855 e il 1860 e acquistata dal principe Anatolij Demidoff all'Esposizione Nazionale di Firenze dal 1861, separa il nartece dalla chiesa superiore, dedicata alla Nativit\u00e0.\nI due battenti del portale, alti 3 m, sono spartiti in ventidue rilievi con episodi della storia sacra, coronati da Dio Padre in noce attorniato da cherubini. Ai lati della porta lignea, la parete del nartece \u00e8 decorata da due affreschi raffiguranti l'Annunciazione della SS. Vergine a destra e l'Esaltazione della Croce del Signore a sinistra, opera del pittore Efim Cepcov.\nL'ampia navata della chiesa superiore \u00e8 interamente ornata di pitture parietali intervallate da decorazioni in stile floreale e da arabeschi orientaleggianti, in un insieme eclettico e coloristicamente acceso, caldo e avvolgente, illuminato dalla luce dei quattro finestroni ritagliati al centro di ciascuna parete al di sopra degli arconi.\nLa vetrata della parete d'altare, ornata dal Cristo in trono, \u00e8 opera del fiorentino P. Fanfani ed \u00e8 dono del comando militare alleato del 1945, in sostituzione della originale distrutta durante un bombardamento nel 1942.\nDi fronte alla porta di accesso, sul lato orientale, l'iconostasi in marmo bianco, chiusa dalle Porte Reali dorate, separa la navata dall'abside, dove si trova l'altare ed \u00e8 riservato esclusivamente ai sacerdoti. Il pavimento \u00e8 costituito da piastrelle di ceramica colorata, disposte a formare un motivo geometrico a griglia, interrotto al centro da una decorazione pi\u00f9 complessa.\nLe pitture parietali seguono un preciso e complesso programma iconografico. I pilastri degli arconi di sostegno della cupola recano le immagini, racchiuse entro cornici trilobate, di diversi santi cari all'ortodossia russa; simboli paleocristiani del pesce con cinque pani e delle colombe che si abbeverano ad una fonte, opere di Michail Vasilev e di Aleksej Blaznov, sono dipinte sui piloni presso l'altare.\nSul lato occidentale (alle spalle di chi entra), sopra la porta d'ingresso, si trova l'affresco dell'Ingresso del Signore in Gerusalemme, opera di Giacomo Lolli; a sinistra e a destra le due porte intagliate, impreziosite da icone del XIX secolo, provenienti dalla Cappella Demidoff di S. Donato, conducono rispettivamente alla chiesa inferiore e all'ufficio del parroco, gi\u00e0 sede del fonte battesimale.\nIl lato meridionale \u00e8 dedicato agli avvenimenti della vita terrena del Salvatore, con le immagini della Nativit\u00e0, del Battesimo, della Trasfigurazione di Cristo, opere di P. Sarvarok e di A. Blaznov. Il lato settentrionale riporta le immagini della Passione e Resurrezione di Cristo, con il Getsemani di Sarvarok, la Crocifissione e l'Agnello di Dio di Blaznov, mentre sulla parete dell'altare trova posto l'affresco con la Resurrezione, opera di Sarvarok.\nL'abside.\nL'abside \u00e8 ornata dagli affreschi del \"Dio Padre e lo Spirito Santo circondati da serafini\" e \"Ges\u00f9 con i santi doni\", anch'essi opera di Sarvarok.\nL'iconostasi in marmo di Verona, disegnata da Preobrazenskij ed eseguita dal marmista genovese Giuseppe Novi, fu eretta grazie alla donazione personale dello Zar Nicola II, che diede l'approvazione per il progetto e per le icone. Le Porte Reali sono decorate, secondo la tradizione, dalle opere di Vasil'ev dell'Annunciazione e degli Evangelisti con i rispettivi attributi iconografici; le icone del Salvatore in trono e della Maest\u00e0, opera di Aleksandr Novoskol'cev come le altre icone dell'iconostasi, occupano i posti tradizionali a destra e a sinistra delle Porte Reali, mentre le porte meridionali e settentrionali sono consacrate all'uso del diacono e recano le immagini dei SS. Arcidiaconi Stefano e Lorenzo. Tutte le altre icone dell'iconostasi sono dedicate ai santi protettori della casata imperiale, mentre altre icone sono disposte sopra i leggii davanti all'iconostasi stessa.\nLe volte sono dipinte sulla base dei cartoni di Vasil'ev, Kiplik a Blaznov, con immagini di santi, dei tre papi venerati dalla chiesa universale (anteriori cio\u00e8 allo scisma del 1054) e di personaggi delle sacre scritture racchiusi da medaglioni e corredati da scritte; il corpo superiore della cupola \u00e8 decorata dalle immagini dei quattro Evangelisti, mentre al centro si apre il vano circolare del cilindro della torretta principale che funge da lanternino.\nNon \u00e8 stato consentito l'accesso alla chiesa inferiore, dedicata a S. Nicola di Myra di Licia e consacrata il 21 ottobre 1902. Una descrizione del vano, anch'esso interamente affrescato e arricchito da preziose iconostasi, \u00e8 pubblicata nel volume a cura di V. Vaccaro (1998).\nLa chiesa inferiore viene ancora oggi usata durante l'inverno e lo spostamento delle funzioni religiose alla chiesa superiore avviene, secondo la tradizione, durante la Settimana Santa.\nAll'interno dell'area di propriet\u00e0 della chiesa russo-ortodossa si trovano inoltre due piccole costruzioni che ripetono, nel trattamento degli esterni, le caratteristiche essenziali dell'edificio principale. La prima di esse, addossata all'angolo meridionale della propriet\u00e0, \u00e8 rialzata da una breve rampa di gradini ed \u00e8 adibita ad abitazione del parroco."}
{"id": "466197", "revid": "484362", "url": "https://it.wikipedia.org/wiki?curid=466197", "title": "Lista delle Encicliche di Papa Giovanni Paolo II", "text": ""}
{"id": "466199", "revid": "785863", "url": "https://it.wikipedia.org/wiki?curid=466199", "title": "Creatore (personaggio)", "text": "Il Creatore, il cui vero nome \u00e8 Reed Nathaniel Richards, \u00e8 un personaggio dei fumetti creato da Mark Millar, Brian M. Bendis e Adam Kubert nel 2004 e pubblicato dalla Marvel Comics. Nasce come la versione Ultimate Marvel di Mister Fantastic e uno dei componenti del quartetto di supereroi chiamato i Fantastici Quattro insieme ai fratelli Storm, Susan e Johnny, e al suo migliore amico Ben Grimm (componendo cos\u00ec la versione Ultimate dell'omonimo gruppo di Terra-616).\nBiografia del personaggio.\nCome Mister Fantastic.\nReed Richards stava lavorando a una macchina per il teletrasporto che secondo i propri piani sarebbe stata capace di trasportare della materia da un posto a un altro utilizzando la zona N. Gli agenti segreti quando capirono il piano dello scienziato lo fecero entrare subito nel Baxter Building trovatosi nel cuore di New York. L'edificio era una sede governativa scientifica diretta dal Dottor Storm, sotto la supervisione dei due figli Susan e Johnny. Finalmente Reed con l'aiuto di Victor Van Damme, riusc\u00ec a completare l'invenzione. Gli agenti portarono cos\u00ec l'esperimento nel deserto del Nevada dove alla squadra si aggiunse Ben Grimm, l'amico di Reed, per festeggiare la riuscita del suo sogno.\nL'esperimento di Reed Richards e degli altri quattro nella zona N non and\u00f2 bene, questo a causa del cambio di parametri che Victor Van Damme aveva apportato all'ultimo momento. Cos\u00ec i cinque partecipanti subirono danni molecolari che donarono ad ognuno diverse capacit\u00e0. Reed Richards in seguito all'esperimento mal riuscito ottenne la capacit\u00e0 di poter allungare il proprio corpo quanto desidera.\nDopo l'aver affrontato molti nemici e situazioni difficili Reed volle ritentare ad attraversare la zona N, riuscendoci. Qui Reed, Ben, Sue e Johnny si scontrarono con l'alieno Nihil, che trovandosi in un universo ormai morente, voleva approfittare del \"Favoloso\" (lo shuttle che il gruppo aveva usato per entrare nella zona N) per entrare nella nostra dimensione.\nDopo Ultimatum.\nDopo lo sfaldamento del gruppo al seguito degli eventi di \"Ultimatum\", Reed decide di intraprendere una missione che a suo dire porter\u00e0 il mondo verso un futuro migliore, un futuro dove non si assister\u00e0 allo stupro della scienza.\nQuesta sua decisione lo porter\u00e0 a prendere drastiche e disumane decisioni, ed a compiere atroci crimini tanto da farlo entrare in conflitto con tutti i supereroi dell'Universo Ultimate, che riescono infine a penetrare nella sua fortezza e sconfiggerlo bloccando il suo piano; durante lo sfaldamento della sua base Reed viene sbalzato fuori nel vuoto della Zona N.\nOre dopo la battaglia Reed si riprende. Grazie alla propria tuta e a ci\u00f2 che rimane della sua attrezzatura, riesce a trasferirsi altrove, in un altro mondo, decidendo di continuare nel suo piano e i suoi esperimenti scientifici.\nCome Creatore.\nSignore della Citt\u00e0.\nTempo dopo la morte di Peter Parker, Reed ricompare sulla Terra con un gruppo di seguaci che ha arruolato nel suo esilio nelle dimensioni alternative, precisamente nella Germania del Nord.\nRipresentandosi come \"Creatore\" da inizio alla costruzione della \"Cupola\", un'enorme struttura sferica al cui interno il tempo passa molto pi\u00f9 velocemente che all'esterno.\nDentro la Cupola, Reed e i suoi seguaci danno vita ad una societ\u00e0 e a una discendenza i cui principi base sono l'eugenetica, la selezione naturale, l'evoluzionismo e la crescita fisico-cognitiva in vitreo dei nuovi nati (per esempio ricevono l'apprendimento matematico ancora a livello di neonati, all'interno di speciali strutture chiamate \"Culle\"); Reed li chiama i Figli del Domani, e sono esseri metaumani con capacit\u00e0 di adattamento incredibili.\nNovecento anni all'interno della Cupola passano in pochi attimi e una volta raggiunto il fine prefissato, Reed fa abbattere le mura e da inizio all'espansione della \"Citt\u00e0\", quella che sar\u00e0 nuova patria dei Figli e controllata da un'omonima intelligenza artificiale, programmata da Reed stesso.\nL'arrivo dei Figli \u00e8 violento e i primi a cadere sono alcuni dei Capitani della Task Force metaumana dell'Unione Europea, seguiti subito dalla patria degli Aesir, Asgard, che dopo il Ragnarok era stata ricostruita proprio nella Germania Settentrionale.\nPrima che lo S.H.I.E.L.D. possa mettere insieme un'armata per respingere l'avanzata di Reed e i suoi, le forze europee vengono sconfitte e la Citt\u00e0 ingloba tutto il territorio tedesco arrivando fino alla Polonia e al Belgio, conquistando un'ampia zona dell'Europa centrale. Anche gli americani vengono sconfitti di misura e solo grazie al martello teleportatore di Thor la flotta riesce a ritirarsi.\nReed si dimostra particolarmente ambiguo nel suo agire, dimostrando pi\u00f9 volte un atteggiamento psicopatico, ma sempre ambivalente, volendo mascherare i suoi propositi di vendetta contro i suoi nemici, l'America o meglio dire il suo governo ma soprattutto contro gli Ultimates che causarono in passato la sua quasi morte nella Zona N, con un atteggiamento distaccato e razionale come se ci\u00f2 che aveva fatto non fosse altro che la dimostrazione del destino ineluttabile dell'umanit\u00e0, regressiva e violenta, che deve arrendersi all'evidenza di venir sostituita da una specie superiore, ovvero i Figli.\nPer questo non uccide Thor nonostante ne abbia avuto la possibilit\u00e0, concede una tregua agli U.S.A. e permette a Falcon degli Ultimates di fare da ambasciatore presso di lui, cosicch\u00e9 riferisse al Mondo intero ci\u00f2 che la Citt\u00e0 cela.\nMa in realt\u00e0 Reed non aspetta altro che una scusa, un passo falso per far scatenare il potenziale bellico della Citt\u00e0 contro di loro e chiunque altro si dimostri contrario o alternativo alle sue idee (come lo stato metaumano di Tian nel Sud-Est asiatico); quando il Presidente degli Stati Uniti da l'ordine di scagliare tutto l'armamentario nucleare sulla Citt\u00e0, Reed, sopravvissuto all'attacco anche se con gravi perdite, mostra di aver gi\u00e0 predisposto ogni cosa per una situazione del genere e in risposta fa esplodere una bomba di anti-materia, trasportata da un Figlio regredito allevato in segreto, a Washington D.C., distruggendola.\nReed viene infine fermato e incarcerato dallo S.H.I.E.L.D. grazie ad un piano orchestrato da Tony, fattosi consegnare a lui come pegno di pace tra la Citt\u00e0 e l'America, in modo tale da introdursi nella citt\u00e0 e sobillare una rivolta tramite l'intervento di Anthony, il tumore senziente che si era venuto a formare nel cervello di Iron Man poco prima che gli eventi in Europa precipitassero, che messosi in contatto con l'I.A. della Citt\u00e0 riesce a convincerla a far schierare i Figli contro Reed.\nSi pensa che ora Richards sia detenuto da qualche parte dallo S.H.I.E.L.D., non essendo stato ancora trovato un modo per condannarlo a morte.\nAlleato di Kang.\nTempo dopo la sua cattura e il suo imprigionamento presso il carcere per superumani denominato il Cubo, Reed viene liberato da Kang, una viaggiatrice nel tempo, e si allea con Bruce Banner e Quicksilver per dare inizio ad una nuova era, priva degli errori commessi in passato, attraverso l'utilizzo delle Gemme dell'Infinito.\nRimesso in libert\u00e0 e sconfitti gli Ultimates, Reed sfrutta le sue capacit\u00e0 metaumane e la sua intelligenza per approntare una base logistica volante, chiamata Aleph-One, per dare inizio all'opera di cambiamento globale che ha in mente: tramite un esercito robotico di androidi chiamati Herbietron impone la pace globale, diffonde il \"seme mutante\", ovvero un semente modificato dai mutanti della nazione di Utopia, nel mondo per combattere la fame, distrugge il sistema finanziando azzerandolo letteralmente, abolisce le norme sul copyright e i brevetti rendendoli pubblici, e sviluppa insieme a Banner una nuova tecnologia energetica pulita. Tutto ci\u00f2 in un giorno.\nQuesto \u00e8 per\u00f2 solamente una parte del piano. Kang infatti vuole che siano riunite tutte le gemme affinch\u00e9 una minaccia cosmica venga arginata tramite il loro potere. Reed nel farlo uccide Tony Stark e compie degli esperimenti su Johnny Storm per recuperare le ultime due (che si trovavano una nel cranio di Iron Man e l'altra al centro della Terra).\nLa riscossa degli eroi per\u00f2 ribalta la situazione e le carte vengono infine svelate: Kang \u00e8 una Susan Storm proveniente dal futuro che si era messa in contatto con Reed fin dai tempi di Ultimatum per poter arginare la terribile minaccia che stava per colpire il loro universo. La lotta per le gemme si fa accesissima e alla fine le gemme finiscono nelle mani di Tony Stark, che era riuscito a trasferire la sua coscienza nella rete elettrica prima di essere ucciso da Reed e poi in una delle sue armature, che per prima cosa rimette in sesto il suo corpo umano.\nMa prima di poter chiudere i conti con il folle scienziato, si scatena il fenomeno previsto da Kang: il continuum spazio-temporale subisce una lacerazione che scuote la realt\u00e0.\nLe gemme vanno in frantumi e Kang, sapendo che non c'\u00e8 pi\u00f9 nulla che essa possa fare, decide di tornare ancora pi\u00f9 indietro nel tempo, non prima di aver detto alla sua controparte pi\u00f9 giovane che il suo futuro \u00e8 con Reed Richards.\nScomparsa la donna, Reed scollega tutte le sue apparecchiature e in lacrime accusa Stark di averli condannati tutti: quel flusso di energia che avevano percepito era solo l'inizio della fine.\nPoco tempo dopo Reed, nuovamente rinchiuso presso il Cubo, riceve la visita di Susan che gli rivela che hanno rilevato un'anomalia. Qualcosa si sta avvicinando verso di loro dai meandri dello spazio e ha mandato una sola parola: fame.\nPoteri e abilit\u00e0.\nIl Reed dell'Universo Ultimate \u00e8 dotato di tutti i poteri della sua controparte classica. Oltre a questi sembra essere dotato di alcune caratteristiche peculiari. Non ha organi interni ma masse batteriche malleabili che non si lacerano quando si allunga (cosa che rende difficile ferirlo seriamente trafiggendolo).\nInoltre, dopo la sua trasformazione, la sua struttura biologica non invecchia naturalmente, rendendolo, di conseguenza, longevo e virtualmente immortale. Ha anche dimostrato di essere in grado di deformare la sua scatola cranica e ingrandire il suo cervello per poter presumibilmente espandere le sue facolt\u00e0 intellettuali.\nSi \u00e8 dimostrato in grado di generare mani e tentacoli da qualunque punto del suo corpo.\nQuale massima estensione delle sue capacit\u00e0, pu\u00f2 trasformare dei segmenti del suo corpo in vere e proprie repliche in grado di agire autonomamente ed avere, presumibilmente, le stesse capacit\u00e0 intellettive dell'originale (ha creato ben 4 repliche, per un totale di 5 Reed, ma \u00e8 sconosciuto se questo numero rappresenti il suo limite massimo). Per sua stessa ammissione \u00e8 anche in grado di regolare i suoi timpani per ascoltare a qualunque volume.\nI Figli del Domani.\nSono il popolo di Reed Richards che vive nella Citt\u00e0.\n, Reed riesce a fuggire dalla zona N e a ricominciare da zero il suo piano di rivoluzionare il mondo. Compie un viaggio nel quale riesce a riunire un vasto numero di seguaci e a ricostruire la propria tecnologia: essi saranno la base del suo progetto Cupola.\nTempo dopo torna sulla Terra e d\u00e0 il via al progetto: Reed e i suoi seguaci si rinchiudono all'interno di una enorme struttura, la Cupola appunto, in cui il tempo scorre pi\u00f9 rapidamente che nel mondo esterno. In questo \"sistema chiuso\" Reed guida la sua comunit\u00e0 verso una societ\u00e0 futura e utopica.\nPian piano, con il passare degli anni, gli individui mutano mentalit\u00e0 e sviluppano regole sociali incredibili: le nuove generazioni smettono di essere procreate naturalmente ma vengono sviluppate in vitreo, l'identit\u00e0 stessa viene meno rinunciando prima al proprio cognome e in seguito al proprio nome identificandosi semplicemente con il titolo e il grado gerarchico dell'attivit\u00e0 svolta all'interno della comunit\u00e0 (architetto, giudice, costruttore, balia, genetista, coltello, dinamo...). Viene loro insegnato che \"Siamo tutti nati per fare una cosa soltanto. Per essere solo quello\", che poi evolse semplicemente in \"Sii il tuo nome\".\nI Figli sono letteralmente dei meta-umani in possesso di incredibili facolt\u00e0 di adattamento e di comprensione, derivati anche dal modo in cui essi sono cresciuti: fin da neonati vengono tenuti in culle speciali attraverso le quali viene loro infusa conoscenza e sapere. Quelli che ricoprono ruoli offensivi e bellici hanno incredibili capacit\u00e0 tecniche e si adattano molto rapidamente all'avversario che si ritrovano di fronte.\nMolti di loro sembrano essere privi di emozioni o in possesso di una visione distorta delle cose. Essi sono spinti da principi di continuo progresso, evoluzione e selettivit\u00e0 naturale. In linea con lo schiacciamento delle singole individualit\u00e0, tutti i FIgli, sia maschi che femmine, hanno la testa calva e vestono tutti uguali, salvo rare eccezioni, dovute probabilmente ai diversi ruoli.\nI Figli si rivoltano contro il loro leader in occasione del conflitto con gli Ultimates e il Popolo di Tian, quando la Citt\u00e0, ovvero l'I.A. che regola la metropoli in cui vivono, offre loro la possibilit\u00e0 del cambiamento, svelando i comportamenti \"retrogradi\" e vendicativi di Richards. Il loro destino in seguito a questi eventi \u00e8 ignoto: si sa solo che ad un certo punto la Citt\u00e0 cade in rovina diventando una zona ad alto livello di radiazioni.\nLa Citt\u00e0.\n\u00c8 un'intelligenza artificiale avanzatissima che permette a Richards e al suo consiglio ristretto di monitorare la citt\u00e0 dei Figli del Domani; in un certo senso essa \u00e8 la citt\u00e0 stessa poich\u00e9 quando essa fa riferimento ai fabbisogni della metropoli e alla sua espansione, ne parla riferendosi a se stessa. La Citt\u00e0 anche se ha un ruolo di supporto informativo, fa parte integrante del consiglio ristretto di Richards e la sua interfaccia \u00e8 posta nella sala dove il \"Quorum \"\u00e8 solito riunirsi.\nNonostante sia soggetta a Richards come chiunque altro membro dei Figli ad un certo punto, venendogli offerta la possibilit\u00e0 di distaccare l'intera comunit\u00e0 dal loro leader, si oppone a Richards lasciandolo privo di mezzi e del sostegno dei suoi accoliti. Si ignora il suo destino ma \u00e8 presumibile che sia andata distrutta in eventi successivi alla cattura di Reed.\nIl Quorum.\nNonostante il governo di fatto autocratico che Reed ha sulla Citt\u00e0, grazie ai servizi dell'intelligenza artificiale stessa che ne \u00e8 alla base, anche lui ogni tanto chiede \"saggezza\" ad un gruppo ristretto di \"Dirigenti\", denominato \"Primo Consiglio\", che lo assiste ed \u00e8 sempre al suo fianco per ogni suo bisogno.\nCostoro, presumibilmente i pi\u00f9 alti in grado delle loro rispettive categorie, sono:\nSi ignora il loro destino dopo la caduta di Reed come capo dei Figli del Domani."}
{"id": "466201", "revid": "339392", "url": "https://it.wikipedia.org/wiki?curid=466201", "title": "Ultimate Reed Richards", "text": ""}
{"id": "466202", "revid": "110157", "url": "https://it.wikipedia.org/wiki?curid=466202", "title": "Chiesa di Santa Maria a Novoli", "text": "La chiesa di Santa Maria a Novoli \u00e8 un luogo di culto cattolico che si trova in via Lippi e Macia a Firenze. \u00c8 una delle pi\u00f9 importanti di quelle che facevano parte del contado di fiorentino, oggi inglobate in quartieri periferici, come Novoli.\nStoria.\nSorta lungo la strada per Campi Bisenzio \u00e8 citata gi\u00e0 in un atto del 1162, della quale fu rettore nel 1473 Marsilio Ficino.\nL'edificio, nel corso dei secoli, sub\u00ec varie trasformazioni; poco rimane della primitiva struttura, salvo la facciata col portale datato 1567, un porticato a colonne toscane (1647) e il campanile cinquecentesco.\nDescrizione.\nAll'interno, un \"Crocifisso\" attribuito alla scuola del Giambologna e la quattrocentesca \"Madonna in trono col Bambino e santi\" attribuita al Maestro di Marradi; \"Tre santi\" sono invece un frammento di una pi\u00f9 grande \"Madonna del Rosario\" di Francesco Curradi. Nei locali della \"Compagnia\" attigua alla chiesa, affreschi di Piero Salvestrini e aiuti (1608-1613).\nNella chiesa si trovava anche la \"Madonna col Bambino\" riconosciuta come pannello centrale dello smembrato Trittico Carnesecchi di Masolino e Masaccio. Venne trafugata il 31 gennaio 1923 e mai pi\u00f9 ritrovata."}
{"id": "466205", "revid": "26630", "url": "https://it.wikipedia.org/wiki?curid=466205", "title": "Novoli (Firenze)", "text": "Novoli \u00e8 un quartiere nella zona nord-ovest di Firenze, protagonista di una grande espansione a seguito del boom edilizio degli anni cinquanta e sessanta del XX secolo.\nStoria e descrizione.\nLa zona, un tempo paludosa, fu poi bonificata e da ci\u00f2 deriva l'antico toponimo Novoli, usato nelle mappe del Comune dal 1871. Novoli fece parte del comune del Pellegrino fino alla sua soppressione, avvenuta nel 1865, quando fu divisa tra il comune di Firenze e quello di Sesto Fiorentino (parte della parrocchia di San Cristofano); solo nel 1928, con l'ultima espansione del comune di Firenze, la localit\u00e0 fu totalmente annessa al capoluogo.\nTra gli edifici pi\u00f9 importanti dal punto di vista storico vanno ricordate la chiesa di Santa Maria a Novoli, quella di San Cristofano e quella di San Donato in Polverosa mentre sono andate perdute la Torre degli Agli a causa della guerra e, parzialmente, la splendida Villa Demidoff, la cui struttura originaria \u00e8 ben visibile sebbene trasformata in appartamenti e uffici di moderna concezione. \nNella zona sorgono anche il mercato ortofrutticolo, il \"Mercafir\" (mercato all'ingrosso di generi alimentari), la moderna chiesa di Santa Maria Ausiliatrice, e il nuovo polo delle Scienze Sociali dell'Universit\u00e0 di Firenze.\nTra le ultime realizzazioni vi sono il nuovo Centro direzionale della Cassa di Risparmio di Firenze, il nuovo Palazzo di Giustizia ed il grande parco urbano di San Donato, che sorgono dove un tempo era situato uno stabilimento della Fiat.\nNel maggio 2009, su una collinetta nel parco di San Donato \u00e8 stata installata una scultura in bronzo che raffigura una donna che gioca a golf, in ricordo del primo campo da golf sorto in Italia, nel 1889 nell'allora parco di villa San Donato.\nNovoli fa parte del Quartiere 5 di Rifredi."}
{"id": "466209", "revid": "229538", "url": "https://it.wikipedia.org/wiki?curid=466209", "title": "L'Unione Sarda", "text": "L'Unione Sarda \u00e8 il pi\u00f9 antico e diffuso quotidiano della Sardegna che esca ancora oggi; \u00e8 stato fondato nel 1889 ed \u00e8 stato il secondo quotidiano al mondo ad essersi dotato di un sito Internet, dopo il \"Washington Post\". Il sito \u00e8 attivo dal 31 luglio 1994, e originariamente riassumeva la prima pagina del quotidiano con qualche approfondimento.\nStoria.\nNascita.\nL'Unione Sarda nasce ufficialmente il 13 ottobre 1889 come \"Giornale settimanale politico, amministrativo, letterario\", per iniziativa di intellettuali e politici cagliaritani, quali Francesco Cocco Ortu, Enrico Lai, Alberto Castoldi, Salvatore Parpaglia, Antonio Cao Pinna e Pasquale Prunas-Tola. Tuttavia vi sono registrati almeno tre primi numeri: il 6 ottobre 1889 esce un numero di saggio, il 13 ottobre 1889 il primo numero settimanale e il 17 dicembre 1889 il primo numero quotidiano. Molti ricercatori ritengono a questo proposito che la data del 13 ottobre fosse prefissata da molto tempo, e che si sia anticipata di una settimana a causa di un violento nubifragio che il giorno prima aveva devastato il Campidano. Tuttavia, sia per la presenza di un articolo su ci\u00f2 solo nell'ultima pagina sia per l'annuncio su un altro giornale cagliaritano, L'avvenire di Sardegna, dell'esordio del l'Unione Sarda, fanno supporre che ci\u00f2 sia solo una coincidenza. Per alcuni studiosi inoltre il giornale sarebbe nato in realt\u00e0 solo come uno strumento per la campagna elettorale delle comunali del 1890, vinte poi da Ottone Baccaredda.\nCome settimanale esce la domenica, ma dopo solo nove numeri, dal 17 dicembre 1889 diventa quotidiano e segue una linea politica liberale.\nLa prima sede \u00e8 in un piccolo appartamento dell'attuale via Gaetano Cima, di fronte alla Tipografia Timon in cui veniva stampato il quotidiano. Dopo due anni il giornale si trasferisce in una palazzina nell'attuale viale regina Margherita, dove prende avvio anche la Tipografia dell'Unione Sarda, abbandonando la collaborazione con la tipografia Timon la quale, pur essendo stata precedentemente una delle migliori stamperie italiane e tecnologicamente pi\u00f9 avanzate, in quegli anni era ormai in stato di quasi abbandono imprenditoriale: i macchinari o erano antiquati o erano lasciati a se stessi, e non vi era da parte dei proprietari nessun interesse a portare migliorie. Successivamente molti macchinari e mobili della Tipografia Timon saranno acquistati dal L'Unione Sarda; questi ora fanno parte della collezione storica (220 anni di stampa in Sardegna), del tipografo Mariano Deidda, nel 2011 \u00e8 stata esposta una parte nella Mediateca del Mediterraneo di Cagliari.\nIl quotidiano riscuote un grande successo di pubblico provocando la chiusura di altri giornali cagliaritani, tra cui L'Avvenire di Sardegna.\nNel 1903 nasce un conflitto all'interno della propriet\u00e0, che porter\u00e0 a uno stravolgimento della linea politica, diventando contro Cocco Ortu e appoggiando invece Ottone Baccaredda.\nNel 1914 la redazione e la tipografia dell'Unione Sarda si trasferiscono nella storica sede di viale Regina Elena (abbandonata nel 2011), in un edificio gi\u00e0 sede della Societ\u00e0 Tipografica Sarda. Allo scoppio della prima guerra mondiale il quotidiano presenta posizioni interventiste, e con la fine del conflitto e la diffusione di idee socialiste e comuniste, antisocialiste.\nL'Unione di Sorcinelli.\nLa crisi all'interno della propriet\u00e0 aumenta e nel 1920 la maggioranza delle azioni de L'Unione Sarda vengono acquistate dall'imprenditore Ferruccio Sorcinelli, che accetta l'offerta di Luigi Congiu, a nome degli altri soci. Proprietario di alcune miniere di carbone nel Sulcis, tra cui quella di Bacu Abis, fu un fascista della prima ora, cosicch\u00e9 durante il fascismo il giornale si allinea alla politica del regime, assumendo inoltre una linea fortemente antisardista e contro il leader Emilio Lussu (fu Sorcinelli a definire Rossomori i sardisti, nome recentemente ripreso dai sardisti fuoriusciti dal Partito Sardo d'Azione), anche quando si profilava la via del Sardofascismo, la fusione cio\u00e8 tra sardisti e fascisti.\nTale linea editoriale, favorita anche dal direttore Francesco Caput, port\u00f2 nel gennaio del 1924 alla chiusura del giornale, che riapr\u00ec nell'aprile 1924 dopo il passaggio della direzione da Caput a Raffaele Contu, che si alline\u00f2 totalmente con la politica del regime, soprattutto dopo la morte nel 1925 di Ferruccio Sorcinelli.\nNel 1943, a causa dei bombardamenti che colpirono pesantemente il capoluogo sardo, il giornale non usc\u00ec da marzo a novembre, quando il Comitato di Liberazione Nazionale requis\u00ec il giornale e ricominci\u00f2 le pubblicazioni. La direzione fu in questo periodo affidata a Jago Siotto, avvocato socialista nominato lo stesso anno segretario provinciale del Comitato di Concentrazione antifascista.\nNel 1946 il quotidiano torn\u00f2 nella piena propriet\u00e0 della famiglia Sorcinelli.\nNel 1954 diventa direttore Fabio Maria Crivelli.\nLa presidenza del Consiglio di Amministrazione fu affidata al commercialista cagliaritano Andrea Borghesan fino agli anni novanta.\nL'Unione di Rovelli.\nAlla fine degli anni sessanta, nel 1967, la famiglia Sorcinelli cede le proprie azioni a Giuliano Salvadori del Prato. Secondo molti tuttavia il vero proprietario de L'Unione Sarda \u00e8 Nino Rovelli, imprenditore nel settore petrolchimico che aveva acquisito nello stesso periodo l'altro quotidiano sardo, La Nuova Sardegna, con l'intenzione di garantirsi il maggiore sostegno possibile alle sue industrie. Questo monopolio nel settore dell'editoria sarda provoc\u00f2 la nascita di un nuovo quotidiano, Tuttoquotidiano, che si proponeva come alternativa ai due giornali - ritenuti di sinistra - promosso da vari personaggi vicini alla destra sarda.\nNello stesso periodo, a causa di divergenze con la propriet\u00e0, si dimise il direttore Fabio Maria Crivelli.\nL'Unione di Grauso.\nNel 1985 vi \u00e8 un ulteriore cambiamento di propriet\u00e0: il quotidiano viene acquistato da Nicola Grauso, giovane imprenditore cagliaritano gi\u00e0 editore di Videolina e Radiolina, da lui stesso fondate alcuni anni prima.\nPur essendo il pi\u00f9 diffuso quotidiano dell'isola, L'Unione Sarda non ha ancora cambiato i suoi antiquati mezzi di stampa. Infatti \u00e8 tra i pochi in Italia che viene ancora stampato con le macchine a piombo e le linotypes. Si ricordano le sapienti mani di Nunzio Costa che per tutta la prima met\u00e0 del secolo ha guidato e formato la squadra dei linotipisti. Di lui si ricorda un aneddoto in epoca fascista: a seguito di un furto in un\u2019abitazione la cronaca fu stampata riportando che i ladri entrarono con i piedi \u201cfascisti\u201d invece che \u201cfasciati\u201d come si usava dire all\u2019epoca. Non manco\u2019 un inseguimento sui tetti del quartiere di Villanova da parte dei fascisti ai danni di Costa ed una rovinosa caduta di quest\u2019ultimo con tanto di frattura degli arti. La vicenda si concluse cos\u00ec, in quanto durante la convalescenza, i fascisti venivano abitualmente accolti da moglie e cognata di Costa (Marini, operaie della Manifattura Tabacchi, cugine delle manifestanti nello sciopero contro il sindaco Bacaredda) con le amorevoli attenzioni di mattarelli e scope.\nIn poco tempo il quotidiano viene profondamente modernizzato, con l'elettrificazione e la telematizzazione della stampa che sostituisce la stampa a piombo; viene costruito un moderno impianto in viale Elmas, vicino all'aeroporto, con due rotative off-set dove \u00e8 possibile stampare il quotidiano per 40 pagine anche a colori, e la possibilit\u00e0 di stampare i quotidiani nazionali ricevibili in via telematica. In questo periodo aumenta anche la vendita del giornale, arrivando a toccare le 100\u00a0000 copie vendute, collocandosi cos\u00ec tra i principali quotidiani italiani. Nel 1994 L'Unione Sarda \u00e8 il primo quotidiano europeo a dotarsi di un sito Internet. Nel 1999 Nicola Grauso \u00e8 costretto a cedere L'Unione Sarda a Sergio Zuncheddu, insieme alle altre aziende del gruppo, in seguito alle vicende legate al sequestro di Silvia Melis. .\nL'Unione di Zuncheddu.\nAttualmente \u00e8 quindi proprietario Sergio Zuncheddu, che ha portato avanti il processo di modernizzazione del quotidiano iniziato da Grauso, con la costruzione nel 2002 di un nuovo centro stampa a Elmas, vicino al precedente, la leggera riduzione del formato, pi\u00f9 simile ad altri quotidiani nazionali come il Corriere della Sera; nel 2011 \u00e8 avvenuto il trasferimento della redazione a Santa Gilla, nei nuovi palazzi costruiti dall'editore.\nIn occasione dell'edizione di Sa Die de sa Sardigna del 2012 l'Unione Sarda ha pubblicato, per la prima volta sulla sua prima pagina, un articolo interamente in sardo dedicato alla ricorrenza.\nRedazioni.\nLe redazioni sono a Cagliari, Nuoro, Olbia, Oristano, e Quartu Sant'Elena, gli uffici di corrispondenza a Carbonia, Iglesias, Lanusei, Macomer, Sanluri e Roma.\nIl 12 febbraio 2011 \u00e8 stata inaugurata a Cagliari piazza l'Unione sarda, nel nuovo centro residenziale realizzato dall'editore del quotidiano Sergio Zuncheddu.\nPolitica.\nL'Unione Sarda nasce come quotidiano di area liberale. Dopo il fascismo, durante il quale il giornale cagliaritano si dichiara \"Quotidiano fascista della Sardegna\", assume una politica di carattere moderato. Durante la propriet\u00e0 Del Prato-Rovelli il giornale venne ritenuto avere tendenze di sinistra; ci\u00f2 caus\u00f2 la nascita di un nuovo quotidiano, Tuttoquotidiano, vicino alla destra cagliaritana. Quando l'editore Nicola Grauso si candid\u00f2 alle elezioni comunali di Cagliari prima e alle regionali poi, il quotidiano fa una forte campagna a suo favore, tanto che alle comunali riesce a ottenere il 10% dei consensi. Negli ultimi anni per\u00f2, da quando \u00e8 stato acquisito dall'imprenditore edile Sergio Zuncheddu, c'\u00e8 stato un forte avvicinamento al centrodestra isolano.\nInoltre molti reputano che quando era governatore della Regione Sardegna Renato Soru il quotidiano abbia criticato pi\u00f9 o meno esplicitamente il suo operato: secondo gli stessi ci\u00f2 deriverebbe dal fatto che la Giunta guidata da Soru ha bloccato l'acquisizione da parte della Regione di uffici dello stesso Zuncheddu in costruzione a Santa Gilla, nell'area dell'ex cementeria.\nNel 2011, in occasione del referendum consultivo regionale sul nucleare, L'Unione Sarda si \u00e8 ufficialmente schierata dalla parte del \"S\u00ec\" contro il nucleare in Sardegna, promuovendo e attivando una campagna di informazione con adesivi e allegati.\nLa versione on-line dell'Unione Sarda invece \u00e8 decisamente schierata a sinistra, ricevendo negli anni anche accuse di anti-berlusconismo: oggi sia la versione online che quella stampata sono schierate a destra date le recenti elezioni amministrative a Cagliari, che videro al ballottaggio per la carica di sindaco Massimo Zedda e Massimo Fantola, quest'ultimo fratello dell'attuale vice presidente dell'Unione Sarda.\nNel 2014, mentre era direttore Anthony Muroni, il giornale si \u00e8 schierato contro l'occupazione militare della Sardegna, pubblicando articoli in supporto della manifestazione tenutasi presso il poligono di Capo Frasca il 13 di settembre di quell'anno, organizzata a seguito dello scandalo causato dall'incendio che vi si era sviluppato all'interno a causa delle esercitazioni, e delle immagini e del video che aveva pubblicato il giornalista e deputato Mauro Pili. Il 9 settembre il giornale ha regalato, in allegato con ogni numero, un poster con la scritta \"NO SERVIT\u00d9\" e il 12, giorno precedente alla manifestazione, una bandiera con la stessa scritta.\nCollaboratori.\nIl giornale si \u00e8 sempre avvalso di collaboratori esterni, specie per la cultura e gli spettacoli. Alcuni collaboratori storici sono, oltre a Raffa Garzia che ne \u00e8 stato direttore e Antonio Gramsci per il primo Novecento, poi Francesco Alziator, Francesco Masala, Giovanni Lilliu, Giuseppe Fiori, Giulio Angioni, Manlio Brigaglia.\n\"Piazza L'Unione Sarda\".\n\"Piazza L'Unione Sarda\" \u00e8 stata inaugurata a Cagliari il 12 febbraio 2011 e rientra in un progetto edilizio, pi\u00f9 volte contestato, dell'imprenditore Sergio Zuncheddu. Donata al rione e alla citt\u00e0 di Cagliari, la piazza sorge sullo spazio della cementeria della Italcementi, demolita nell'agosto del 2003, e nei palazzi che vi sono stati costruiti si \u00e8 spostata da sabato 26 novembre 2011 la sede dell'Unione Sarda e di Videolina.\nDiffusione.\nDati Ads - Accertamenti Diffusione Stampa"}
{"id": "466217", "revid": "2014155", "url": "https://it.wikipedia.org/wiki?curid=466217", "title": "Mehmed IV", "text": "Biografia.\nFiglio del sultano Ibrahim I (1640-1648) e di una sua concubina, Turhan Hatice Sultan, poco dopo la sua nascita i genitori ebbero una violenta lite, ed Ibrahim infuriato strapp\u00f2 Mehmed dalle braccia della madre e lo gett\u00f2 in una piscina. Fortunatamente, il neonato venne salvato. Mehmed IV era noto con il soprannome di \"Avc\u0131\", \"il cacciatore\", poich\u00e9 passava gran parte del proprio tempo a caccia.\nIl suo regno \u00e8 degno di nota per una breve ripresa delle fortune ottomane, sotto la guida del famoso Gran Visir Mehmet K\u00f6pr\u00fcl\u00fc. K\u00f6pr\u00fcl\u00fc riconquist\u00f2 le isole dell'Egeo dai Veneziani e combatt\u00e9 numerose campagne. Il suo intervento in Transilvania (1663) tuttavia determin\u00f2 la guerra austro-turca (1663-1664) nella quale il suo successore, e figlio, K\u00f6pr\u00fcl\u00fc Fazil Ahmet fu sconfitto da Raimondo Montecuccoli nella battaglia di Mogersdorf, che pose fine alla guerra (pace di Eisenburg).\nQuando, nel 1667, Mehmed IV si alle\u00f2 con i Cosacchi di Petro Doroshenko, sembr\u00f2 che la Sublime Porta fosse vicina ad estendere il proprio dominio sulla Podolia e sull'Ucraina. Ma questa alleanza era molto sgradita alla maggioranza dei cosacchi, dei polacchi e dei russi, tanto che questi ultimi, il 19 settembre 1676, arrestarono Doroshenko e lo deportarono a Mosca.\nA questo periodo risalgono le vittoriose battaglie dei cosacchi dello Zaporo\u017e'e (che erano sempre rimasti fedeli ai russi) contro Mehmed IV ed il famosissimo episodio dello \"scambio epistolare\" con quest'ultimo. Il fatto rimase ben scolpito nella memoria della gente dell'Ucraina e della Russia tanto da colpire la fantasia del grande pittore Il'ja Efimovi\u010d Repin che dedic\u00f2 ben dodici anni della sua vita per completare un imponente quadro dedicato all'evento: \"I cosacchi dello Zaporo\u017e'e scrivono una lettera al sultano di Turchia\".\nIl successivo Visir, Kara Mustafa, si dimostr\u00f2 meno capace. Nel 1683 l'Impero ottomano, scaduto il termine di 20 anni previsto dal trattato di pace di Eisenburg, dichiar\u00f2 nuovamente guerra all'Austria. Appoggiando la rivolta ungherese guidata da Imre Th\u00f6k\u00f6ly contro il dominio imperiale, Kara Mustafa marci\u00f2 alla testa di un imponente esercito attraverso l'Ungheria e giunse ad assediare Vienna. Sulle colline di Kahlenberg, presso la capitale austriaca, per\u00f2, gli Ottomani vennero ripetutamente sconfitti dalle forze imperiali guidate da Carlo V, duca di Lorena, e da quelle polacche del re Giovanni III Sobieski (1674-1696).\nKara Mustafa venne fatto strangolare a Belgrado da Mehmed IV e la sua testa venne posta su una colonna all'esterno del Palazzo di Edirne ma ci\u00f2 non fu sufficiente per il sultano per salvare il trono: egli venne deposto e imprigionato ad Edirne, vicino alle sue riserve di caccia favorite (1687). Il regno di Mehmed IV \u00e8 importante perch\u00e9 con esso si concluse formalmente l'epoca in cui i sultani ottomani erano di fatto i veri reggitori dell'impero: nel 1656 egli cedette i suoi poteri esecutivi al visir Mehmed K\u00f6pr\u00fcl\u00fc, inaugurando in questo modo l'era in cui i Gran Visir erano il vero potere dietro il trono di Istanbul."}
{"id": "466221", "revid": "339392", "url": "https://it.wikipedia.org/wiki?curid=466221", "title": "Maometto IV", "text": ""}
{"id": "466229", "revid": "583847", "url": "https://it.wikipedia.org/wiki?curid=466229", "title": "Peter Steele", "text": "Era conosciuto per i suoi atteggiamenti vampireschi, accentuati dalla statura imponente (203\u00a0cm) e dalla voce bassa e profonda, nonch\u00e9 per la sua oscura autoironia.\nI suoi testi erano spesso intensamente personali e trattavano di temi come amore, morte e dipendenza. Steele annoverava come principali ispirazioni i Beatles e i Black Sabbath.\nBiografia.\nLe origini.\nSteele \u00e8 nato a Red Hook, sobborgo di Brooklyn, in una famiglia cattolica di origini polacche, russe, islandesi e scozzesi, ed \u00e8 cresciuto a Bensonhurst e Brighton Beach, sempre nei pressi di Brooklyn. Era il pi\u00f9 giovane di sei figli, con cinque sorelle pi\u00f9 grandi; suo padre combatt\u00e9 nella Seconda guerra mondiale e pi\u00f9 tardi lavor\u00f2 in un cantiere navale. Inizi\u00f2 a prendere lezioni di chitarra a dodici anni, passando dopo sei mesi al basso.\nContinu\u00f2 a lavorare per il New York City Department of Parks and Recreation fino a quando non inizi\u00f2 il tour con i Type O Negative nell'estate del 1994; risiedeva a Brooklyn Heights Promenade dove, con il suo lavoro, si occupava della manutenzione del parco, guidando veicoli come camion della nettezza urbana e rulli compressori, per essere alla fine promosso al ruolo di supervisore del parco. Steele considerava i giorni passati a lavorare per il Dipartimento dei Parchi come alcuni dei pi\u00f9 felici della sua vita.\nLa carriera musicale.\nAggression.\nL'esordio di Peter nel mondo della musica avviene tra il 1976 e il 1978 quando, poco pi\u00f9 che adolescente, entra nella band dell'amico Josh Silver, un gruppo rock chiamato Aggression, nel ruolo di chitarrista. Peter e Josh iniziano a comporre musica assieme e a suonare per lo pi\u00f9 davanti ad amici ma senza mai registrare nulla per motivi prettamente economici (le origini erano modeste per entrambi e non potevano permettersi n\u00e9 gli strumenti necessari per registrare n\u00e9 affittare uno studio). Gli Aggression per\u00f2 non riuscivano a trovare un bassista e allora imposero a Peter, come condizione per rimanere nel gruppo, di lasciare la chitarra per passare a suonare il basso; Peter voleva suonare e allora diede in pegno la sua chitarra per mancini per prendere un basso (per mancini), ma il ricavato che ne ottenne non era sufficiente e fu cos\u00ec che il mancino Peter inizi\u00f2 a suonare (e avrebbe continuato per tutta la sua carriera) un basso per destri.\nFallout.\nUn notevole passo avanti venne fatto nel 1979 quando, finita l'avventura con gli Aggression, Peter e Josh creano i Fallout chiamando il chitarrista John Campos e il batterista Louie Beateaux. Quattro furono i brani composti (\"Rock Hard\", \"Batteries Not Included\", \"Fallout\" e \"Under The Weels\"), ma solo i primi due finirono nella registrazione che port\u00f2 al singolo omonimo del gruppo prodotto in sole cinquecento copie dallo stesso Silver con la sua etichetta, la \"Silver Records\", con il supporto tecnico di William Wittman e Richard Termini; gli altri due brani, bench\u00e9 suonati dal vivo, non vennero mai prodotti n\u00e9 registrati e ad oggi solo le poche persone che in quegli anni assistettero ad una loro esibizione possono dire come suonassero.\nI Fallout raggiunsero comunque un discreto successo nella scena newyorkese di quel periodo, tanto da arrivare ad aprire per un concerto per i Twisted Sister a New York.\nCarnivore.\nNel 1982, dopo tre anni passati a suonare in diversi locali di New York, i Fallout si sciolgono: Peter e Beateaux continueranno a suonare insieme formando i Carnivore, Silver form\u00f2 gli Original Sin e Campos fond\u00f2 la sua etichetta discografica, la Powerhouse Entertainment Group, Inc, con la quale negli anni successivi ha prodotto artisti come Bret Reilly, Surfing Moses, Jennifer Marks, Alex Skolnick, the Tito Puente band, Jimmy Delgado, Fat Joe e Mink.\nCon i Carnivore i testi di Steele erano spesso aspri e politicamente scorretti trattando di religione, guerra, razze e misoginia. I Carnivore pubblicarono l'omonimo album di debutto nel 1985 e successivamente, nel 1987, pubblicarono \"Retaliation\", prima di dividersi pi\u00f9 tardi nello stesso anno.\nType O Negative.\nSteele form\u00f2 i Type 0 Negative nel 1987 insieme ai suoi compagni di infanzia Silver, Kenny Hickey e Sal Abruscato (in seguito rimpiazzato da Johnny Kelly). La band utilizzava in precedenza il nome Subzero, tanto che Steele si fece tatuare un segno meno contenuto nel numero zero che inizialmente stava a rappresentare il loro logo. Dopo aver scoperto che il nome era gi\u00e0 usato da un'altra band, Peter invent\u00f2 il nome Type 0 Negative dopo aver ascoltato una pubblicit\u00e0 alla radio nella quale si richiedevano donazioni di sangue del gruppo zero negativo (\"type 0 negative blood\"). Quando i Type 0 Negative firmarono per la Roadrunner Records, Steele firm\u00f2 il contratto discografico con una miscela del suo sangue e sperma.\nL'album di debutto, \"Slow, Deep and Hard\", fu commercializzato nel 1991 e contiene elementi thrash dei Carnivore miscelati sapientemente con il doom metal. Steele scrisse la musica in una sola notte dopo la rottura di una relazione e questo evento incide negli argomenti dei testi, che trattano infatti di cuori infranti, fantasie di vendetta e persino la contemplazione del suicidio, qualcosa che Steele ha provato su s\u00e9 stesso: \"Il 15 ottobre 1989\" riveler\u00e0 il cantante \"mi sono tagliato le vene dei polsi. Ci\u00f2 che posso dire \u00e8 che mi sono innamorato della persona sbagliata.\"\nSteele caus\u00f2 qualche controversia quando, durante il tour europeo per la promozione di \"Slow, Deep and Hard\", a causa di alcune incomprensioni per quanto riguarda i suoi orizzonti politici e sociali, alcuni critici lo etichettarono come un simpatizzante nazista nonostante Silver fosse di religione ebraica. Steele disse che la stampa europea aveva frainteso il suo humor e che il suo sarcasmo perdeva di significato quando veniva riportato per iscritto.\nNel 1992 i Type 0 Negative pubblicarono il live \"The Origin of the Feces\", dove si pu\u00f2 notare la presenza di un pubblico ostile ed un'evacuazione della location dopo che una minaccia di far scoppiare una bomba era apparentemente giunta. Queste possono rappresentare alcune delle risposte che Peter Steele e la sua band avevano ricevuto durante il tour europeo. La copertina originale del disco \u00e8 caratterizzata da una foto con in primo piano l'ano di Peter Steele.\nNel 1993 i Type O Negative pubblicarono l'album \"Bloody Kisses\", focalizzato principalmente su rapporti, amore, sesso e morte. La canzone \"Black No.1 (Little Miss Scare-All)\" \u00e8 un tributo alla subcultura gotica ed \u00e8 un'ode ad una ragazza goth con cui Steele ebbe un appuntamento. Steele attacc\u00f2 i suoi detrattori con le canzoni \"We Hate Everyone\" e \"Kill All the White People\", che trattarono direttamente delle dicerie sulle ideologie razziste della band e servirono ad erodere immediatamente ogni accusa. \"Bloody Kisses\" infine guadagn\u00f2 il disco di platino e afferm\u00f2 i Type O Negative come una delle band pi\u00f9 influenti nel gothic metal.\nL'album successivo del gruppo, \"October Rust\" del 1996, \u00e8 costituito da un suono pi\u00f9 melodico e stratificato rispetto al suo predecessore, sebbene mantenesse le stesse tematiche dei testi. Steele scrisse la maggior parte del materiale mentre erano in tour, sviluppando alcune delle idee musicali concepite durante la sua prima adolescenza. Disegn\u00f2 la bandiera del \"Vinland\" che appar\u00ec per la prima volta sull'artwork del disco e che da quel momento apparve in ogni pubblicazione della band; la bandiera abbracciava una variet\u00e0 abbastanza vasta degli interessi di Steele, tra cui le sue credenze politiche e le sue origini, e bas\u00f2 il disegno su una bandiera nordica che includeva i suoi colori preferiti. Il concetto di Vinland si riferisce anche al titolo del brano \"The Glorious Liberation of the People's Technocratic Republic of Vinnland by the Combined Forces of the United Territories of Europa\". La canzone \"My Girlfriend's Girlfriend\" \u00e8 il racconto di un m\u00e9nage \u00e0 trois che Steele racconta sulla base di alcune esperienze di vita reale. La canzone \"Green Man\" aveva due significati per Steele: \u00e8 scritta sulla base della rappresentazione della natura celtica e il periodo durante il quale lavorava nel Parks Departement quando i bambini usavano chiamarlo \"The Green Man\" (l'uomo verde). L'introduzione della canzone include un campione del suono del camion della spazzatura che una volta Steele guidava. La canzone \"Red Water (Christmas Mourning)\" tratta la morte di suo padre mentre \"October Rust\" \u00e8 stato certificato disco d'oro.\nSteele ebbe a che fare con problemi personali durante la registrazione e il mixaggio dell'album sobrio, spoglio e dalle tonalit\u00e0 pi\u00f9 dure del 1999, \"World Coming Down\"; le tematiche riguardanti l'abuso di droga e la dipendenza comparirono sull'album, soprattutto nella canzone \"White Slavery\" (\"schiavit\u00f9 bianca\", la cocaina). Anche la morte \u00e8 trattata abbondantemente nel disco, ad esempio nei brani \"Everyone I Love is Dead\" ed \"Everything Dies\". Steele raccont\u00f2 la sua esperienza con i trattamenti psichiatrici con la canzone \" Who Will Save the Sane?\". Sul pezzo \"Pyretta Blaze\" racconta la sua fantasia sessuale che implicava il fuoco. Steele not\u00f2 la forte tensione emotiva che gli causava eseguire le canzoni di \"World Coming Down\" dal vivo, pertanto le setlist degli show dal vivo dell'iniziale tour di promozione di \"World Coming Down\" includeva ben poche selezioni di quell'album.\nNel 2000 Steele fece un'apparizione come ospite nella canzone \"Just Say No to Love\" di \"Iommi\", esordio solista del chitarrista dei Black Sabbath Tony Iommi. Nel 2001 fece un'apparizione come ospite nella canzone \"Cross the Line\" dell'album \"Uncivilization\" dei Biohazard. Nel 2002 appar\u00ec sulla traccia \"Descent\" dall'album \"Fight\" dei Doro.\nL'album successivo dei Type O Negative \u00e8 \"Life Is Killing Me\" del 2003: esso tratta di questioni come autocommiserazione, odio, droga, morte e religione. Sulla title-track Steele offre la sua critica alla professione medica. La canzone \"Nettie\" \u00e8 incentrata sulla madre di Steele, mentre \"Todd's Ship Gods (Above All Things)\" parla di suo padre. \"The Dream is Dead\" si riferisce alla difficolt\u00e0 di celebrare il giorno di San Valentino, dato che questa data coincideva con l'anniversario della morte di suo padre. Steele scrisse la canzone \"(We Were) Electrocute\" che parlava di una sua stupenda ex-fidanzata e di come attraevano l'interesse dei passanti quando uscivano insieme come coppia. I personaggi femminili della televisione sono l'ispirazione per il pezzo \"How Could She?\". \"I Like Goils\" invece punta le luci sull'attenzione che Steele riceveva dagli omosessuali, pi\u00f9 precisamente dopo il suo servizio fotografico per il giornale Playgirl.\nNel 2005 i Type O Negative lasciarono la Roadrunner Records: Steele non era mai stato contento delle condizioni del contratto di registrazione e lo descriveva come un continuo fiato sul collo; rivel\u00f2 inoltre che i Type O Negative si separarono dalla Roadrunner Records a seguito di un'offerta povera, dopo una compilation \"Best of\" non autorizzata. Steele rimase amico dello staff della Roadrunner Records e nell'ottobre del 2005 comparve sull'album \"Roadrunner United\", che serviva a celebrare il 25\u00ba anno di vita dell'etichetta.\nContemporaneamente saltarono fuori pettegolezzi non confermati che parlavano della morte di Peter Steele dopo che la band inser\u00ec sul sito un'immagine di una lapide che portava il suo nome e le date 1962-2005. Secondo un articolo datato 14 maggio 2005 Steele non era morto; la battuta era riferita alla \"morte\" del loro contratto con la Roadrunner Records. Il sito web rimosse l'immagine nell'ottobre del 2005.\nReunion dei Carnivore.\nNel 2006 Steele riun\u00ec i Carnivore con una nuova formazione che includeva il suo vecchio collaboratore dei Type O Negative Paul Bento, il chitarrista dei Life of Agony Joey Zampella e il batterista Steve Tobin. La band suon\u00f2 al Wacken Open Air festival nel 2006 e subito dopo intraprese un tour mondiale che tocc\u00f2 anche l'Italia nel novembre 2007 a Torino.\nDead Again.\nSteele incise le sue ultime registrazioni nel 2007 con l'album \"Dead Again\". Rivel\u00f2 sul programma di MTV, \"Headbangers Ball\", che la nuova alleanza con la SPV Records era probabilmente la cosa migliore di \"Dead Again\" da un punto di vista meramente produttivo. Steele riteneva che \"Dead Again\" fosse meno malinconico e pi\u00f9 positivo rispetto ai precedenti album. La copertina dell'album raffigura il mistico russo Rasputin, una figura storica che Steele ammirava. La title track tocca argomenti riguardanti l'abuso di droghe e il senso di Steele di aver ucciso una parte di s\u00e9 stesso soffrendo una ricaduta. \"Tripping a Blind Man\" \u00e8 una diatriba su come Steele si sent\u00ec dopo il suo ricovero involontario che gli fu imposto dalla sua famiglia. \"Halloween in Heaven\" \u00e8 una canzone riguardante le rockstar morte a cui Steele si ispir\u00f2 per scrivere della morte del suo caro amico Dimebag Darrell, chitarrista dei Pantera.\nLa morte.\nSteele mor\u00ec il 14 aprile 2010 all'et\u00e0 di 48 anni nella sua casa di Scranton dove si era da poco trasferito. La causa della morte fu inizialmente riportata come arresto cardiaco, ma fu in seguito riportata come aneurisma aortico. Il decesso di Peter Steele decret\u00f2 lo scioglimento dei Type O Negative, dato che i restanti membri non vollero sostituirlo. Johnny Kelly stesso afferm\u00f2: \"Anche se ci fosse qualcuno capace di sostituire Steele, non avrebbe importanza. Non siamo interessati a continuare. \u00c8 impossibile -- non \u00e8 venuta fuori alcun tipo di discussione. Quando Peter \u00e8 morto, i Type O Negative sono morti con lui.\"\nAttivit\u00e0 non musicali.\nPlaygirl.\nA seguito del successo di \"Bloody Kisses\", Steele inizi\u00f2 a ricevere attenzioni anche al di fuori della musica, apparendo nudo sulla copertina di Playgirl del 1995. Steele in seguito scopr\u00ec attraverso i contatti del suo amico di band, Kenny Hickey, che solo il 23% degli abbonati al giornale erano femmine e dopo aver ricevuto richieste di autografare copie del giornale da parte di uomini, Steele si pent\u00ec della sua decisione; dichiar\u00f2 infatti:\nApparizioni televisive.\nSteele appar\u00ec anche come ospite nei talk show \"Ricki Lake, The Jerry Springer Show e The Howard Stern Show\". Nel 2003 Steele ebbe un ruolo come attore in un episodio della serie \"Oz\" della HBO. Inoltre nel 2003 appar\u00ec nel film \"Dirtbags (Armpit of Metal)\". A questo segu\u00ec con un ruolo nel film \"Bad Acid\" nel 2005. Steele \u00e8 tra i musicisti inclusi nel documentario che \u00e8 uscito nel 2011, \"Living the American Nightmare\".\nVita privata.\nNonostante l'aspetto minaccioso che la sua statura e il suo atteggiamento gli conferivano, Steele ammise di soffrire di panico da palcoscenico che superava bevendo alcool prima dei concerti e vino rosso mentre era sul palco.\nAl di fuori della musica, amava allenarsi coi pesi sia a casa che sul bus durante i tour; gli piaceva inoltre leggere libri basati su temi scientifici ed era interessato alla cultura europea. Gli piaceva inoltre lavorare sulla sua casa ed era interessato all'architettura e all'ingegneria civile; lavorava anche sulle sue macchine, per esempio una Pontiac Grand Prix del 1985 che personalizz\u00f2 da solo. Amava i gatti e ne teneva molti come animali domestici.\nDurante il 2005 scomparve per un lungo periodo senza spiegazioni: pettegolezzi sulla sua morte, malattie terminali e altre speculazioni crebbero fino a quando il mistero non fu risolto in un'intervista del 2006 contenuta nel DVD \"Symphony for the Devil\" in cui Steele menziona brevemente la sua incarcerazione a Rikers Island e successivamente, su imposizione delle sorelle, nel reparto psicologico dell'ospedale di Kings County. Steele in seguito conferm\u00f2 di aver sofferto di paranoia causata dal forte abuso di sostanze: usava infatti cocaina sin da quando aveva 35 anni, decisione di cui si pent\u00ec amaramente. Frequent\u00f2 poi un centro di riabilitazione per la dipendenza da alcool e cocaina e dopo scont\u00f2 trenta giorni di prigione per aver assalito un rivale d'amore. Fece luce sulla questione della sua incarcerazione indossando un'uniforme della prigione sul palco durante gli show dal vivo.\nSteele afferm\u00f2 in un'intervista del 2003 che era bipolare e collegava i suoi sbalzi d'umore alle canzoni che scriveva. Soffriva anche di depressione clinica, per la quale ricevette occasionali trattamenti psichiatrici. Durante un'intervista del 2007 spieg\u00f2:\n\u00abSono sempre stato una persona molto depressa, ma non \u00e8 l'unico lato di me. Mi fa sentire meglio esprimere la mia depressione, la mia rabbia, la mia frustrazione attraverso la musica... \u00e8 una specie di terapia sonora.\u00bb\nNell'aprile 2007 rivel\u00f2 che aveva iniziato ad identificarsi come cattolico negli ultimi anni dopo decenni di ateismo; in un'intervista con il magazine \"Decibel\" spieg\u00f2:\n\u00abNon ci sono atei nelle trincee, dicono, e io sono stato un ateo in una trincea per molto tempo. Ma dopo aver attraversato una crisi di mezza et\u00e0 e il repentino cambiamento di molte cose, mi sono reso conto che morir\u00f2 anche io. E quando inizi a pensare qualcosa sulla morte, pensi a cosa c'\u00e8 dopo. E dopo inizi a sperare che ci sia un Dio. Per me \u00e8 un pensiero terrificante non andare da nessuna parte. Non posso credere che persone come Stalin e Hitler possano andare nello stesso posto in cui andr\u00e0 Madre Teresa.\u00bb"}
{"id": "466232", "revid": "1310927", "url": "https://it.wikipedia.org/wiki?curid=466232", "title": "Ibrahim Ba", "text": "\u00c8 cugino di Ibrahima Ba.\nCarriera.\nClub.\nLe Havre e Bordeaux.\nA pochi anni dalla sua nascita, la sua famiglia si sposta in Francia, dove Ba ottiene la seconda nazionalit\u00e0.\nCresce calcisticamente nel Le Havre, che lo fa esordire nella massima divisione francese a 19 anni. In seguito milita per un anno in terra francese con la maglia del Bordeaux, con cui disputa un'ottima stagione che gli permette di guadagnare l'attenzione di diversi club europei e di entrare nel giro della nazionale francese.\nMilan e prestiti a Perugia e Marsiglia.\nComincia l'esperienza italiana con la maglia del Milan nell'estate del 1997, acquistato per 11,5 miliardi di lire. Silvio Berlusconi, vedendolo in campo in occasione di una partita amichevole allo Stadio Brianteo di Monza, lo soprannomin\u00f2 \"Beaujolais nouveau\", paragonandolo al vino francese per la sua frizzantezza. Nel corso dei primi due anni trascorsi al Milan era riconoscibile dal soprannome \"Ibou\", ereditato dal padre e stampato sulla sua maglia numero 13, e per la pittoresca capigliatura ossigenata, che gli valse il soprannome \"Pantera bionda\".\nNonostante la stagione fallimentare della squadra, che nel 1997-1998 chiude al 10\u00ba posto in Serie A e perde la finale di Coppa Italia contro la Lazio, Ba, pur avendo un rendimento altalenante anche all'interno delle singole partite, alternando errori banali ad azioni di rilievo, si rende protagonista su 40 partite stagionali di 11 assist per i compagni tra campionato e coppa nazionale, pi\u00f9 un'autorete procurata e un gol, contro la Lazio, alla seconda giornata. Impiegato da Fabio Capello sulla corsia destra di centrocampo nel 4-4-2, a tratti ha mostrato nella sua prima stagione rossonera ottime capacit\u00e0 di corsa e inserimento sulla fascia finalizzate al cross o al passaggio, risultando spesso determinante nelle azioni da gol rossonere e segnalandosi come uno dei migliori giocatori della deludente stagione del Milan. Nel 1998-1999, con l'avvento di Alberto Zaccheroni, comincia da titolare ma gi\u00e0 nel mese di ottobre perde il posto da esterno nel 3-4-3 e da l\u00ec in poi viene utilizzato soprattutto come subentrante da esterno destro o sinistro, mettendo insieme 18 presenze totali tra campionato e coppa nazionale in un Milan che si laurea campione d'Italia vincendo lo scudetto.\nNella stagione successiva dopo esser subentrato al 77' al posto di Thomas Helveg nella Supercoppa italiana persa 1-2 contro il , passa in prestito al . Il 18 settembre 1999, al debutto con la squadra umbra, \u00e8 squalificato per quattro giornate dopo una testata a Fabio Macellari del Cagliari: Ba \u00e8 il primo giocatore del campionato italiano a essere sanzionato con la prova TV. La stagione per Ba finisce a fine febbraio quando si rompe il tendine rotuleo della gamba destra in uno scontro di gioco in Perugia-Verona. Le sue presenze in campionato si fermano cos\u00ec a 14, con un gol all'attivo, pi\u00f9 4 gare e una rete in Coppa Italia.\nRientrato al Milan, totalizza appena 11 presenze nel 2000-2001 (comprese tutte le competizioni ufficiali), risultando decisivo in Milan-Bologna (3-3) con un assist da destra a Andrij \u0160ev\u010denko. Da settembre 2001 a febbraio 2002 veste la maglia dell'Olympique Marsiglia (11 presenze totali), per poi tornare al Milan, con cui scende in campo in due circostanze in campionato durante il resto della stagione 2001-2002. Nell'annata seguente gioca tre partite in Serie A, di cui due da subentrante come terzino destro nel 4-3-1-2 di Carlo Ancelotti e vince la Coppa Italia, collezionando due apparizioni da subentrante nelle due semifinali contro la sua ex squadra Perugia. Da componente della rosa vince anche la Champions League, pur senza mai scendere in campo nella competizione europea.\nBolton, \u00c7aykur Rizespor e Djurg\u00e5rden.\nScaduto il suo contratto con il Milan, nell'estate 2003 si accorda con il Bolton, nella Premier League inglese, disputando 16 partite tra campionato e coppe nazionali. Nel febbraio 2004, subentrando a Stelios Giannakopoulos, stabilisce il bizzarro record della maggiore differenza nel numero di lettere dei cognomi tra il giocatore sostituito e il subentrante in un match di Premier League. Nel 2004-2005 \u00e8 al \u00c7aykur Rizespor, in Turchia, mettendo insieme appena 2 presenze, prima di passare nel febbraio 2005 al Djurg\u00e5rden (Svezia), che lo mette sotto contratto per due anni. Nonostante non rimanga nemmeno una volta in campo per tutti i novanta minuti nelle 14 presenze disputate (con un gol segnato), vince con la squadra il campionato e la Coppa di Svezia, prima di rescindere il contratto con il club scandinavo nel gennaio del 2006. A luglio dello stesso anno tenta un provino con il , ma non ha successo.\nRitorno al Milan e ritiro.\nPer continuare a smaltire i postumi di un grave infortunio alla caviglia con conseguenze al ginocchio, nel gennaio del 2007 partecipa al ritiro del Milan a Malta e dal marzo seguente si allena con il , in Serie C2. Nel giugno 2007 torna al Milan, con cui firma un contratto annuale, ma il giocatore non viene quasi mai utilizzato, infatti viene convocato per la prima volta solamente alla penultima giornata di campionato per la sfida al San Paolo contro il Napoli, partita dove tuttavia non va nemmeno in panchina. A stagione conclusa non avr\u00e0 disputato nemmeno un minuto in campo con la maglia rossonera.\nIl 21 maggio 2008, a poco pi\u00f9 di un mese dalla scadenza del suo contratto con il Milan, Ibrahim Ba annuncia il suo ritiro dal calcio giocato, a 35 anni. Svolger\u00e0 il ruolo di osservatore in Africa per la societ\u00e0 rossonera.\nNazionale.\nCon la nazionale francese Ba disputa in totale 8 partite, tutte amichevoli. Esordisce il 22 gennaio 1997 a Braga contro il , segnando la rete del definitivo 2-0 per i \"Bleus\".\nNel 1998 viene inserito dal commissario tecnico Aim\u00e9 Jacquet nella lista dei convocati per il pre-ritiro di Clairefontaine in vista del , ma non viene inserito nell'elenco definitivo dei 22 giocatori che partecipano alla fase finale della manifestazione.\nDopo il ritiro.\nUna volta appesi gli scarpini al chiodo diventa osservatore in Africa per il Milan.\nIl 13 giugno 2017 inizia a Coverciano il corso da allenatore professionista categoria UEFA A che abilita ad allenare formazioni giovanili e squadre fino alla Lega Pro e consente anche di fare l'allenatore in seconda in Serie A e B. Il 7 settembre seguente supera con esito positivo l'esame di fine corso.\nStatistiche.\nPresenze e reti nei club.\n\"Statistiche aggiornate al 21 maggio 2008.\""}
{"id": "466233", "revid": "37277", "url": "https://it.wikipedia.org/wiki?curid=466233", "title": "Joseph Lister", "text": "Professore di chirurgia, fu l'inventore e il propugnatore del metodo dell'antisepsi rivoluzionando, non senza gravi contrasti, l'atteggiamento e l'approccio dei chirurghi alla pratica operatoria.\nBiografia.\nJoseph Lister nacque il 5 aprile 1827 in un'agiata famiglia quacchera a Upton, nell'Essex, figlio di Joseph Jackson Lister, pioniere nell'utilizzo del microscopio composto (fu il primo che misur\u00f2 accuratamente il diametro dei globuli rossi). Alle scuole quacchere impar\u00f2 a parlare fluentemente francese e tedesco, che erano a quel tempo le lingue principali della ricerca medica. \nFrequent\u00f2 l'Universit\u00e0 di Londra, una delle poche permesse ai quaccheri in quel tempo. Inizialmente studi\u00f2 nella facolt\u00e0 di Lettere, ma all'et\u00e0 di 25 anni si laure\u00f2 con lode in medicina ed entr\u00f2 nel \"Royal College of Surgeons\". Nel 1854 Lister divenne primo assistente ed amico del chirurgo James Syme di Edimburgo, considerato allora il miglior chirurgo di Inghilterra. Ad Edimburgo, al \u201cRoyal Infirmary\u201d, dotato di 200 posti letto per malati chirurgici, Lister trov\u00f2 l'ambiente ideale per mettere a profitto le sue doti di chirurgo e ricercatore. In quegli anni comp\u00ec una serie di esperimenti sulla infiammazione e sulla coagulazione del sangue. Nel 1857 present\u00f2 alla Royal Society un lavoro intitolato \u201cI primi stadi dell'infiammazione\u201d nel quale descriveva le sue osservazioni su ferite sperimentali indotte su ali di pipistrello e zampe di rana. Questi tessuti erano scelti in quanto trasparenti, per cui la coagulazione del sangue e gli altri processi associati con la infiammazione e la guarigione potevano essere visualizzati con il microscopio. Nel 1867 scopr\u00ec l'uso dell'acido fenico, che divenne l'antisettico pi\u00f9 usato al mondo per chirurgia. Successivamente lasci\u00f2 i quaccheri, entr\u00f2 nella Chiesa Episcopale Scozzese e spos\u00f2 Agnes, figlia di Syme. Durante il loro viaggio di nozze passarono tre mesi a visitare i principali centri medici in Francia e in Germania: Agnes si innamor\u00f2 della ricerca medica e visse accanto a lui come ricercatrice per il resto della vita.\nDopo un periodo trascorso all'Universit\u00e0 di Glasgow, dove aveva vinto la cattedra di chirurgia, torn\u00f2 all'Universit\u00e0 di Edimburgo (1869-1877) come successore di Syme e continu\u00f2 a sviluppare metodi sempre pi\u00f9 avanzati della antisepsi. Nel 1877 divenne professore di chirurgia al \"King's College Hospital\" di Londra, dove si rec\u00f2 con quattro assistenti, tra cui William Cheyne, e pratic\u00f2 con successo la chirurgia dei nervi e del cervello e miglior\u00f2 la tecnica della mastectomia, cio\u00e8 l'asportazione della mammella per tumore.\nSi ritir\u00f2 dalla vita professionale quando sua moglie mor\u00ec nel 1893 in Italia, durante una delle poche vacanze che si erano concessi. Malgrado la depressione conseguente e un ictus che lo colse, di tanto in tanto fece pubbliche apparizioni.\nMor\u00ec il 10 febbraio 1912 nella sua casa di campagna a Walmer nel Kent, all'et\u00e0 di 84 anni.\nDopo il funerale nell'Abbazia di Westminster le sue spoglie furono tumulate nel cimitero di Hampstead, Fortune Green, a Londra, nel lato sud-ovest della cappella centrale.\nLa chirurgia del XIX secolo.\nQuando nel 1843 Lister entr\u00f2 nell'Universit\u00e0, gli studi della facolt\u00e0 medica vertevano essenzialmente sulla medicina e pochissimo sulla chirurgia. Ci\u00f2 rifletteva un secolare divario tra i medici, che erano culturalmente preparati e in grado di emettere giudizi diagnostici e suggerire presidi terapeutici, e i chirurghi, che erano manuali esecutori di indicazioni e considerati \u201cbarbieri\u201d. Fino al 1743 i chirurghi erano associati ai barbieri: nel 1745 a Londra la \"Company of Barber-Surgeon\" fu sostituita dall'\"Associazione dei Chirurghi\" che con il tempo acquis\u00ec una fisionomia simile al \"Royal College\" dei medici. Peraltro ancora oggi in Inghilterra, almeno a livello di titolo, esiste una distinzione: gli inglesi chiamano il medico dottore (Doctor o Dr.) e il chirurgo signore (Mister o Mr.).\nUn pioniere della vera chirurgia fu Ambroise Par\u00e9 (1510-1590), anatomista e chirurgo di guerra, che inoltre soleva affermare: \u201cIo opero, ma Dio guarisce\u201d.\nIl XIX secolo era l'epoca in cui i maestri della chirurgia operavano in anfiteatri pieni di studenti e di semplici osservatori, in abiti normali, con strumenti incrostati di sudiciume mischiato a residui di liquidi biologici di precedenti interventi. Uomini insensibili allo strazio che causavano ai pazienti operandoli senza alcuna anestesia e la cui fama ed abilit\u00e0 era legata esclusivamente alla rapidit\u00e0 con cui portavano a termine gli interventi: necessaria a limitare le conseguenze drammatiche del dolore sui malcapitati che finivano nelle loro mani ma il cui destino comunque era segnato dalla infezione inevitabile che accompagnava ogni pratica chirurgica.\nQuesto spiega perch\u00e9 in un grande ospedale dell'epoca, il Massachusetts Hospital di Boston, famoso nella storia della chirurgia perch\u00e9 il professor John Collins Warren il 16 ottobre 1846 oper\u00f2 per la prima volta un paziente in anestesia generale, nel periodo che va dal 1821 al 1846 furono praticati solo poco pi\u00f9 di 300 interventi (una media di un intervento al mese).\nLa scoperta dell'anestesia, pur straordinaria perch\u00e9 eliminava il dolore, avrebbe comunque inciso in modo trascurabile sulla mortalit\u00e0 post-operatoria, altissima per le condizioni igieniche in cui venivano praticati gli interventi e che determinavano fatalmente una infezione (concettualmente sconosciuta all'epoca) spesso letale.\nEd i chirurghi da sempre e per la maggior parte erano insensibili a questa tragica fatalit\u00e0. Qualcuno, dotato di una sensibilit\u00e0 diversa, era ossessionato da questa sconosciuta e temuta complicazione mortale sia che la definisse \"febbre puerperale\" come Ignaz Philipp Semmelweis, o che fosse la \"gangrena ospedaliera\" come per Lister.\nJohn Bell ci ha lasciato a tal proposito un'importante e cruda testimonianza dello svolgimento delle operazioni chirurgiche al tempo. Gli strumenti erano spesso sporchi di liquido biologico di altri pazienti o venivano puliti con il semplice ausilio di uno panno. La sala operatoria era gremita di studenti (al tempo, le operazioni non erano molte, soprattutto per le scarse probabilit\u00e0 di sopravvivenza al periodo post operatorio, ci\u00f2 prima che Lister introducesse le tecniche di antisepsi).\nIn ogni modo, il principio dominante che regolava il comportamento dei chirurghi prima dell'epoca di Lister si compendiava essenzialmente nell'evitare l'esposizione della ferita all'aria, considerata la causa di ogni infezione.\nJames Young Simpson, scopritore degli usi in campo anestetico del cloroformio, basandosi sull'osservazione che i casi di infezione erano molto pi\u00f9 numerosi negli ospedali sovraffollati delle citt\u00e0 inglesi che nelle campagne, dove solitamente il malato veniva curato in casolari (ivi era infatti meno probabile il contagio batterico), propose a gran voce, invece, la rasa al suolo degli ospedali, in favore di edifici pi\u00f9 piccoli. Queste costruzioni sarebbero dovute essere realizzate in ferro, in modo tale da poter essere distrutte e ricostruite nel tempo. Chiaramente una simile strategia avrebbe richiesto finanziamenti straordinari e difficilmente sarebbe potuta essere attuata.\nLa scoperta dell'antisepsi.\nLister aveva notato che la gangrena, molto diffusa in ambiente ospedaliero era piuttosto rara all'esterno. Ci\u00f2 lo aveva indotto a ritenere che la malattia, caratterizzata dalla putrefazione dei tessuti, era dovuta non tanto a ipotetici \"gas venefici\" contenuti nell'aria (teoria del \"miasma\"), quanto al fatto che \"qualcosa la trasmetteva\" da un paziente all'altro.\nQualcosa presente nell'aria, nelle fasciature che venivano utilizzate ancora sporche per pi\u00f9 pazienti, nei ferri chirurgici sommariamente scrostati dal sudiciume prima dell'utilizzo, nelle mani o negli abiti del chirurgo?\nUn suo amico e collega universitario, T. Anderson, gli consigli\u00f2 la lettura dell'opera di un chimico francese, Louis Pasteur che in quegli anni aveva dimostrato come la fermentazione di alcuni liquidi fosse legata a batteri in essi presenti e come la bollitura fosse capace di bloccarla. Lister ebbe il pregio di intuire che nelle ferite avveniva qualcosa di simile alla fermentazione studiata da Pasteur arrivando alla conclusione che bisognava cercare il modo di impedire la putrefazione delle ferite analogamente a quanto faceva il calore impedendo la fermentazione.\nNel 1860 due chimici, Lamaire e Calvert, separatamente avevano sintetizzato una sostanza, il fenolo da adoperare come deodorante e disinfettante per le fogne.\nNel 1865 Lister decise di utilizzare il fenolo (all'epoca chiamato acido carbolico e poi acido fenico) su una frattura esposta, patologia drammatica perch\u00e9 inevitabilmente si concludeva con la morte per gangrena, o quanto meno con l'amputazione dell'arto interessato. Egli continu\u00f2 ad utilizzare l'acido fenico nelle fratture ossee esposte, una patologia allora molto frequente a Glasgow, citt\u00e0 in via di rapido e caotico sviluppo industriale. Le fratture, essenzialmente degli arti, avvenivano per incidente sul lavoro o stradale e i pazienti giungevano in ospedale in cos\u00ec gravi condizioni che l'unico tentativo per salvare la vita era l'amputazione. L'obiettivo di Lister era di prevenire la suppurazione e di salvare l'arto, stando per\u00f2 in vigile attenzione per cogliere i primi segni di un eventuale insuccesso del trattamento antisettico. Le varie fasi operatorie seguivano uno schema prefissato. Inizialmente si rimuovevano i coaguli di sangue ed eventuali corpi estranei, poi si detergeva la ferita con acido fenico concentrato per distruggere tutti i germi (l'acido fenico ne causa infatti la precipitazione della componente proteica). Quindi si applicava sopra la ferita, per evitare successive contaminazioni, una garza imbevuta di acido fenico. Successivamente si copriva il tutto con un sottile strato di stagno o con un disco di piombo, con l'intento di evitare l'evaporazione dell'antisettico. Infine la medicazione veniva fissata da strisce adesive. Sopra la ferita si formava una crosta spessa ed aderente costituita da sangue e acido fenico che rimaneva in loco per molti giorni; le sue propriet\u00e0 protettive venivano ripristinate di tanto in tanto versandoci sopra acido fenico puro, dopo aver rimosso parzialmente il rivestimento metallico. Tuttavia questa medicazione aveva dei limiti: infatti l'acido fenico puro era altamente irritante per i tessuti sani circostanti la ferita. Lister cerc\u00f2 allora di attenuare questa azione collaterale diluendo l'acido fenico sia in acqua che in olio. La soluzione acquosa, pi\u00f9 debole e labile di quella oleosa serviva per la disinfezione iniziale delle ferite, mentre quella oleosa veniva applicata successivamente. Lister speriment\u00f2 anche una specie di cataplasma costituito da calce e da una soluzione di acido fenico in olio di semi di lino.\nLister pubblic\u00f2 i risultati su questo nuovo metodo di cura delle fratture sulla prestigiosa rivista \"The Lancet\". Era il 16 marzo 1867 e nel titolo dell'articolo: \"Antiseptic Principle of the Practice of Surgery\" apparve per la prima volta il termine \"antisepsi\".\nIl metodo antisettico diede brillanti risultati anche nel trattamento degli ascessi. Ai tempi di Lister la gran parte degli ascessi aveva un andamento cronico ed era in rapporto essenzialmente con malattie della colonna vertebrale o di altre ossa; la causa pi\u00f9 diffusa era la tubercolosi. L'esito era sempre insoddisfacente e il decesso rappresentava l'evoluzione pi\u00f9 frequente.\nIl modello operativo adottato da Lister consisteva nell'incidere gli ascessi ed evitare che il contenuto andasse incontro a putrefazione, malgrado il contatto con l'aria. Per ottenere questo risultato egli passava una garza imbevuta di acido fenico sopra e intorno alla cute sovrastante l'ascesso, quindi praticava l'incisione con un bisturi precedentemente immerso in soluzione oleosa dello stesso acido. I germi che potevano penetrare con l'aria nella cavit\u00e0 ascessuale venivano distrutti dall'agente antisettico.\nAd ogni modo per evitare al massimo la contaminazione settica dell'ascesso aperto, egli lo copriva con cataplasmi di acido fenico.\nL'obiettivo era \u201cattaccare\u201d i germi atmosferici per mantenere la ferita asettica.\nPrima dell'applicazione del metodo di Lister l'apertura di un ascesso era invariabilmente seguita da suppurazione, in quanto i microrganismi favorivano la decomposizione del pus che assumeva propriet\u00e0 irritanti e dava luogo a suppurazione.\nNei suoi molteplici tentativi di sfruttare l'azione antisettica e di limitare gli effetti sfavorevoli dell'acido fenico, Lister inizi\u00f2 verso il 1870 un nuovo esperimento clinico con uno spruzzatore. Con questo strumento egli inizialmente aspergeva una soluzione di acido fenico sulle ferite, quando ne rimuoveva la medicazione. Successivamente utilizz\u00f2 lo spray per purificare l'aria delle sale operatorie e per distruggere i germi in essa fluttuanti prima che essi inquinassero la ferita. Nella sua edizione finale lo spruzzatore era costituito da un grande atomizzatore di rame azionato da un pedale, da un sottostante contenitore della soluzione posato su un tripode alto circa tre piedi. Un cannello snodabile collegato all'atomizzatore serviva per indirizzare lo spruzzo. L'intero apparato pesava circa 10 libbre ed era portato nella sala operatoria da un assistente e da un infermiere che lo azionava per tutta la durata dell'operazione. Con il passare degli anni Lister ridimension\u00f2 l'impiego di questa tecnica sino ad abbandonarla.\nLa ricerca di antisettici era concorrenziale all'individuazione di nuovi tipi di protezione e di bendaggio delle ferite. Egli tra l'altro utilizz\u00f2 il cosiddetto \u201cprotective\u201d, un miscuglio di materiali inerti, non irritanti e impermeabili all'acido fenico e ad altri antisettici.\nCome egli asseriva: \u201cUn antisettico serve per prevenire la putrefazione, il protective per escludere che l'antisettico, mediante la sua azione collaterale, tenga la ferita sotto uno stimolo abnorme, quello dell'irritazione\u201d. Gli ingredienti del protective erano i pi\u00f9 diversi: dal caucci\u00f9 allo stagno, dai fogli dorati alla seta oliata ricoperta con vernice di coppale, dal guscio d'uovo mescolato alla gomma arabica, alla paraffina e cera, dalla guttaperca alla destrina e amido.\nL'acido fenico venne da allora applicato per nebulizzazione nella preparazione degli ambienti operatori cui si cominceranno a dedicare spazi pi\u00f9 chiusi ed isolati, ma adoperato particolarmente per lavare lo strumentario, il materiale d'uso chirurgico e le mani dei chirurghi, che cominceranno ad adoperare anche indumenti pi\u00f9 adatti e puliti.\nL'acido fenico, noto precedentemente come acido carbolico e ora denominato fenolo \u00e8 un composto aromatico derivato dal benzene. Puro, si presenta sotto forma di cristalli bianchi che, per via dell'ossidazione dovuta all'ossigeno dell'aria, tendono col tempo ad assumere una colorazione gialla o rosa.\nCome sottoline\u00f2 Bernard Shaw, con Lister \u201cla fine del secolo sa di acido fenico\u201d.\nPassarono ancora molti anni prima che William Stewart Halsted proponesse alla Goodyear di fabbricare dei guanti in lattice da indossare durante gli interventi (utilizzati in sala operatoria nel 1890), e che venisse adottato l'uso del copricapo in sala operatoria.\nL'antisepsi fece il primo passo. Quello successivo sarebbe stato il passaggio dall'antisepsi alla asepsi, fino alla scoperta della \"infezione\", che avrebbe cambiato la storia della chirurgia e con essa il destino di tanti pazienti. Sarebbe stato Robert Koch nel 1872 con la scoperta del bacillo del carbonchio a dare contenuto e significato a questo nuovo e rivoluzionario concetto.\nGli studi di Pasteur e di Koch attrassero in modo particolare Lister che approfond\u00ec il rapporto tra batteri e malattie e ampli\u00f2 i suoi interessi nel campo della immunologia.\nIn quegli anni matur\u00f2 l'idea della chirurgia asettica non in alternativa, ma come estensione di quella antisettica cos\u00ec come originariamente concepita da Lister. Il sistema antisettico tendeva a distruggere con agenti chimici i germi, sia prima sia dopo l'invasione della ferita e a prevenire l'eventuale successiva invasione da parte di microrganismi della lesione. Con l'asepsi, come lo stesso Lister intendeva, si indicava \u201cla condizione di una ferita dalla quale \u00e8 assente la sepsi\u201d. Ci\u00f2 significava assicurare la pulizia asettica senza che il materiale antisettico venisse a contatto con la ferita e utilizzando invece i mezzi antisettici per evitare che i germi inquinassero la ferita chirurgica.\nLa scoperta di Lister non fu accolta ovunque con consenso e plauso.\nIn molti ambienti, soprattutto scientifici, le sue teorie furono osteggiate e addirittura derise. La pratica dell'antisepsi era scomoda ed appariva solo come una perdita di tempo per i vecchi chirurghi che facevano della rapidit\u00e0 il vanto della propria arte.\nMa Lister aveva l'autorit\u00e0 per imporre e far rispettare, almeno nelle strutture che dirigeva, rigorose disposizioni sulla antisepsi, ed alla fine i risultati ed il tempo gli diedero ragione. Ed una meritata fama di cui almeno riusc\u00ec a godere in vita.\nLister \u00e8 passato alla storia come il fondatore del metodo antisettico, ma probabilmente egli sarebbe rimasto nell'ombra se prima di tutto non fosse stato un chirurgo. E la sua pratica chirurgica non si sarebbe arricchita di nuove tecniche se non avesse avuto a supporto il sistema antisettico. Egli reintrodusse nella pratica clinica la litotomia, cio\u00e8 la rimozione dei calcoli del rene, considerata proibitiva dopo gli iniziali insuccessi, perch\u00e9 presupponeva l'apertura della cavit\u00e0 addominale con conseguente peritonite mortale. Miglior\u00f2 l'operazione per vene varicose. Esegu\u00ec molti interventi per correggere deformit\u00e0 ossee conseguenti in quel tempo a malnutrizione, rachitismo e tubercolosi. Anche la chirurgia plastica ha avuto con Lister un notevole impulso. Perfezion\u00f2 inoltre le fasi e i tempi dell'amputazione degli arti. Fu un innovatore nel campo delle suture delle ferite e della legatura dei vasi sanguigni: egli era convinto che non poteva esserci perfetta legatura fin a quando il materiale usato rappresentava un corpo estraneo in grado di provocare reazioni infiammatorie. Una legatura di un vaso doveva perlomeno evitare il pericolo di una emorragia secondaria alla suppurazione che poteva verificarsi intorno al filo usato. E allora per evitare la suppurazione immerse i fili di seta in acido fenico prima di utilizzarli. Successivamente introdusse l'uso del catgut che, sempre trattato con l'acido fenico, si dimostr\u00f2 privo di inconvenienti.\nUn altro campo in cui il metodo antisettico diede risultati immediati e strepitosi fu il miglioramento delle condizioni igienico-sanitarie dell'ambiente ospedaliero. In un articolo pubblicato nel 1870 su The Lancet intitolato \u201cInfluenza del trattamento antisettico sulle condizioni igieniche di un reparto di chirurgia\u201d Lister puntualizz\u00f2 che la mortalit\u00e0 per amputazione era diminuita sensibilmente, la gangrena e la piemia erano scomparse, l'erisipela quasi completamente debellata, il tetano pressoch\u00e9 inesistente.\nMemoria.\nLister divenne il pi\u00f9 famoso chirurgo britannico e da tutte le parti del mondo accorsero per studiare i suoi sistemi di disinfezione. Tra i primissimi ci fu il chirurgo francese Just Lucas-Championni\u00e8re che nel 1868, ancora studente, si rec\u00f2 a Glasgow per apprendere la nuova tecnica dallo stesso Lister. Pi\u00f9 tardi, nel 1876, sar\u00e0 il primo al mondo a pubblicare una monografia dedicata al metodo antisettico, la \"Chirurgie antiseptique. Principes modes d'application et r\u00e9sultats du pansement de Lister\". Tale monografia fu successivamente tradotta in inglese. \nAl padre dell'antisepsi sar\u00e0 dedicato in onore il nome di un germe, la listeria, responsabile della listeriosi (malattia infettiva, che si contrae con l'ingestione di determinati prodotti, soprattutto crudi; provoca prevalentemente febbre alta, endocardite, osteomielite, colecistite, peritonite, meningite, paralisi dei nervi cranici, perdita motoria).\nNel 1885 ottenne il maggior riconoscimento scientifico che un chirurgo potesse allora desiderare: la presidenza del \"Royal College of Surgeons\". Nel 1897 la regina Vittoria gli elarg\u00ec il titolo di baronetto.\nEbbe l'onore di essere chiamato a consulto, come massimo esperto britannico, quando Re Edoardo VII di Inghilterra, nel giugno del 1902 pochi giorni prima dell'incoronazione fu colpito da appendicite.\nDopo la sua morte fu istituito un premio per onorarne la memoria. La medaglia Lister divenne il premio pi\u00f9 prestigioso che potesse onorare un chirurgo.\nDue francobolli furono stampati nel settembre 1965 per ricordare i contributi di Lister alla chirurgia antisettica e fu coniata una moneta in suo onore.\n\u00c8 uno dei due soli chirurghi inglesi cui fu eretto un monumento (in Portland Place a Londra); l'altro \u00e8 John Hunter. Vi \u00e8 una statua di Lister a Kelvingrove Park a Glasgow, per celebrare il suo legame con la citt\u00e0. Un bassorilievo in marmo che ritrae Lister occupa il timpano di una delle facciate principali del Policlinico Umberto I di Roma: quello della Clinica Chirurgica. Lister, in primo piano, \u00e8 in piedi a fianco di un paziente da poco operato; egli sta esponendo il caso all'uditorio, mentre i suoi assistenti sullo sfondo sono occupati in varie mansioni. Il tributo che il popolo italiano ha dato a Lister quando ormai costui era una celebrit\u00e0, \u00e8 pi\u00f9 che eloquente e maggiormente significativo se si considera che il bassorilievo \u00e8 stato scolpito quando egli era ancora in vita.\nIl merito principale di Lister fu quello di aver applicato ai problemi chirurgici un approccio scientifico, basato sull'evidenza sperimentale.\nEgli fu uno dei fondatori dell'Istituto Britannico di Medicina Preventiva, che nel 1903 fu ribattezzato in suo onore Istituto Lister."}
{"id": "466236", "revid": "124299081", "url": "https://it.wikipedia.org/wiki?curid=466236", "title": "Gary McKinnon", "text": "\u00c8 accusato dalla giustizia statunitense di aver perpetrato \"la pi\u00f9 grande intrusione informatica su computer appartenenti alla difesa che si sia mai verificata in tutti i tempi.\"\nCatturato nel Regno Unito in seguito ad una richiesta di estradizione dagli Stati Uniti d'America - in quella che alcuni considerano una persecuzione giudiziaria contro un capro espiatorio - nel 2012 venne negato dal Regno Unito alla giustizia statunitense. Affetto dalla Sindrome di Asperger, McKinnon \u00e8 considerato una delle pi\u00f9 grandi menti informatiche di tutti i tempi.\nBiografia.\nAffetto dalla Sindrome di Asperger, McKinnon \u00e8 sistemista temporaneamente disoccupato quando viene accusato di intrusione illecita dentro ben 97 server militari degli Stati Uniti e della NASA nel 2001 e nel 2002. La rete di computer che \u00e8 accusato di aver penetrato include reti possedute dalla NASA, dallo US Army, US Navy, dipartimento della difesa e della Forza Aerea degli Stati Uniti, oltre ad un sistema non appartenente al Pentagono. Stime USA dichiarano che i costi del monitoraggio e correzione dei problemi che lo si accusa di aver provocato si possano calcolare tra i 450.000 e i 700.000 dollari.\nMcKinnon venne all'inizio rintracciato nella rete telematica ed arrestato sotto il capitolo legale della legge sugli abusi informatici dalla National Hi-Tech Crime Unit (NHTCU) del Regno Unito nel 2002, e successivamente nello stesso anno venne posto sotto giudizio dal governo degli Stati Uniti. Rimase in libert\u00e0 anche se soggetto a libert\u00e0 condizionale che includeva l'obbligo di firma nella stazione di polizia della sua localit\u00e0 di residenza ogni sera, e di rimanere nel suo indirizzo di casa la notte. In aggiunta venne bandito dall'utilizzo di qualsiasi computer con accesso ad internet. Non vi sono stati ulteriori sviluppi rispetto ai capi di accusa rilevanti nella legislazione del R.U., ma verso la fine del 2005 gli Stati Uniti formalmente cominciarono le procedure di estradizione.\nTra le altre scusanti McKinnon afferma di avere la sindrome di Asperger, una forma di autismo che non comporta limitazioni a livello intellettuale.\nDichiarazioni rese ai mezzi d'informazione.\nPer ragioni dovute sia all'intervallo di tempo tra la sua incriminazione e l'inizio formale delle procedure di estradizione ed anche per il crescente interesse dei media nel suo caso, Gary Mckinnon ha avuto un certo numero di occasioni per interpellare i mezzi d'informazione.\nIn un'intervista televisiva concessa al programma della BBC \"Click programme\" , dichiar\u00f2 che era stato capace di accedere ai network militari semplicemente usando uno script scritto in linguaggio Perl che rintracciava le password in bianco (\"blank password\"); in altre parole le sue dichiarazioni fanno pensare che vi fossero connessi computer attivi su queste reti con le password di \"default\" (native) ancora attive.\nAlla conferenza della Infosecurity Europe 2006 tenutasi a Londra il 27 aprile 2006, McKinnon apparve nella sezione \"Hackers' Panel\". Quando gli venne domandato come siano state scoperte le sue intrusioni, McKinnon rispose che si era sbagliato nel calcolo della fascia oraria: stava usando del software di controllo-remoto per operare un computer basato sul sistema Windows mentre il proprietario stava seduto in fronte ad esso.\nMcKinnon ha ammesso in molte dichiarazioni pubbliche di aver goduto di accesso non autorizzato a sistemi di computer negli USA includendo quelli specificamente menzionati nelle accuse legali americane.\nUFO e Free Energy.\nSi \u00e8 giustificato dicendo che la sua motivazione era cercare una prova dell'esistenza degli UFO e disse di sapere per certo che i militari americani fossero in possesso della tecnologia dell'antigravit\u00e0 e che il governo USA stesse cercando di sopprimere la diffusione della \"Free Energy\" (energia libera).\nGary McKinnon afferma anche che il governo federale USA sta cercando di fare di lui un capro espiatorio infliggendogli una condanna spropositata, fino a 70 anni di carcere, ammesso che venga autorizzata l'estradizione in USA per il processo. Il suo avvocato afferma che potrebbe finire nel carcere di Guantanamo Bay. Comunque, i suoi sostenitori affermano che il renderlo un capro espiatorio non dissuader\u00e0 altri hacker, dal momento che la maggioranza di loro si ritengono al sicuro dalla cattura.\nLa pi\u00f9 grande intrusione hacker militare della storia?\nL'accusa di aver perpetrato \"the biggest military hack of all time\" (\"La pi\u00f9 grande intrusione su computer militari di tutti tempi\") \u00e8 contestata da McKinnon, che si autodescrive come uno \"smanettone inetto\" che sotto l'influenza della cannabis \u00e8 entrato non distruttivamente in sistemi lasciati aperti e senza misure di sicurezza.\nL'ipotesi che si tratti della pi\u00f9 grande intrusione si riferisce ad incidenti di hacking previamente documentati; tra questi uno del maggio 2001, quando uno o pi\u00f9 hacker irruppero in un server del governo U.S.A. che immagazzinava del software per satelliti ed operarono un furto di codice informatico. Le tracce avevano portato gli investigatori ad indagare un servizio di e-mail basato in Svezia, ma i colpevoli non vennero mai catturati.\nPrima di questo evento, nel 1997, due teenager californiani ed un trio di hacker israeliani vennero arrestati per intrusione indebita dentro i server del Pentagono. L'hacker israeliano Ehud Tenenbaum, allora diciottenne, ed i suoi complici coetanei non vennero estradati, ma vennero legalmente indiziati dalle autorit\u00e0 locali.\nMcKinnon ha anche dichiarato che in molte occasioni not\u00f2 la contemporanea presenza di altri accessi illegali agli stessi sistemi e si difende suggerendo che non era la sola persona a commettere queste intrusioni. Per esempio il Pentagono ha dichiarato in passato di aver subito almeno 250.000 intrusioni e/o attacchi hacker e/o cracker in un solo anno.\nSviluppi legali.\nL'udienza per l'estradizione di Gary McKinnon si \u00e8 tenuta il 10 maggio 2006 alla Corte dei Magistrati di Bow Street.\nL'estradizione negli USA, con la messa sotto accusa per quei delitti, avrebbe potuto portare McKinnon ad avere di fronte a s\u00e9 70 anni in carcere; McKinnon, che ha inoltre espresso il timore di poter essere inviato a Guantanamo Bay, si \u00e8 opposto alle procedure di estradizione, argomentando di dover subire il processo nel Regno Unito, poich\u00e9 i suoi \"crimini\" vennero commessi in tal loco e non nel territorio degli Stati Uniti.\nAd un'udienza del 12 aprile 2006 l'accusa ha presentato una nota non firmata della ambasciata statunitense, pretendendo di garantire che McKinnon non sarebbe stato processato secondo la Legge marziale statunitense (13 novembre 2001 - 66 Fed. Reg. 57,833 \"Military Order\"), che permette ai sospetti terroristi di essere processati dalla giustizia militare. Tuttavia, la difesa obiett\u00f2 che la nota non era firmata e quindi non vincolante. La difesa chiam\u00f2 come testimone Clive Stafford-Smith, un legale statunitense che difende gli internati di Guantanamo Bay. Stafford-Smith afferm\u00f2 che la nota non avrebbe evitato a McKinnon il trattamento da terrorista. Il caso fu aggiornato al 10 maggio. Secondo la legge inglese, Extradition Act 2003, per una richiesta di estradizione americana non \u00e8 richiesta la presenza di prove alle accuse.\nIl 4 luglio 2006 il segretario John Reid ha deciso di concedere l'estradizione \"per crimini connessi all'hacking\".\nIl 30 luglio 2009 la Camera dei Lord ha dato il via libera all'estradizione negli Stati Uniti di Gary McKinnon.\nTuttavia le condizioni di salute di McKinnon sembrano non essere buone. In seguito alle sue turbolente vicende giudiziarie, l'hacker ha subito nelle ultime settimane un crollo psicologico che lo avrebbe portato ad un distaccamento da s\u00e9 stesso e dal mondo esterno, il che metterebbe in dubbio l'ipotesi della sua estradizione negli Stati Uniti.\nIl 16 ottobre 2012 Theresa May, Sottosegretario di Stato per gli Affari Interni del Regno Unito, ha respinto la richiesta di estradizione avanzata dalle autorit\u00e0 statunitensi circa 10 anni fa. Alla base della decisione ci sono appunto le precarie condizioni fisiche del cinquantaquatrenne scozzese."}
{"id": "466240", "revid": "773636", "url": "https://it.wikipedia.org/wiki?curid=466240", "title": "Chiesa Anglicana di St. Mark", "text": "La chiesa Anglicana di St. Mark si trova in via Maggio a Firenze.\nStoria.\nNel 1877 parte della popolosa comunit\u00e0 inglese che non si riconosceva nell'orientamento della Trinity Church (la prima chiesa anglicana costituitasi a Firenze) si sciolse dalla chiesa madre, stabilendo inizialmente la nuova sede in via dei Serragli.\nNel 1880 la chiesa anglicana di St. Mark si trasfer\u00ec in via Maggio, in un palazzo ritenuto esser stato del Machiavelli. Il reverendo Charles Tooth, che aveva guidato la secessione, progett\u00f2 anche la nuova chiesa ricavata nel suddetto edificio, officiata dal 1881; nel 1906 la chiesa fu ampliata con l'acquisto di un locale attiguo. L'impostazione neorinascimentale dell'ambiente si unisce al gusto decorativo vittoriano e alla pittura pre-raffaelita inglese.\nOggi \u00e8 utilizzata anche per concerti di musica classica e lirica."}
{"id": "466241", "revid": "400694", "url": "https://it.wikipedia.org/wiki?curid=466241", "title": "Hirogeni", "text": "Gli Hirogeni sono una specie dell'universo fantascientifico di \"Star Trek\", presenti nella serie televisiva \"\".\nSono un popolo dedito esclusivamente alla caccia. Essi considerano tutte le altre forme di vita come loro prede.\nBiologia hirogena.\nGli Hirogeni sono una specie umanoide che respira naturalmente nell'atmosfera di un pianeta di Classe M, ma sono estremamente resistenti e possono trascorrere brevi periodi di tempo non ben determinati in ambienti estremamente ostili.\nIl loro aspetto li rende simili ai \"Sauri\" a sangue freddo piuttosto che ai mammiferi. La loro pelle \u00e8 squamata e il loro naso \u00e8 visibilmente sviluppato come il loro fiuto. Nonostante il loro aspetto non bisogna pensare che siano poco evoluti rispetto agli umani o ad altre specie umanoidi: la loro civilt\u00e0 \u00e8 antichissima e la loro fisiologia si \u00e8 adattata perfettamente alla loro filosofia di vita.\nApparentemente non hanno capelli o peli sul corpo.\nSociet\u00e0 hirogena.\nLa loro societ\u00e0 si basa sulla caccia; proprio a causa di questa filosofia di vita la loro esistenza affronta un periodo di forte crisi gi\u00e0 nel XXIV secolo terrestre a causa della carenza di prede da cacciare. Nello stesso periodo il pianeta madre degli Hirogeni non esiste gi\u00e0 pi\u00f9.\nIl popolo degli Hirogeni vive sparso in buona parte del Quadrante Delta in navi spaziali che viaggiano, sole o in piccoli gruppi, con il solo scopo di trovare nuove prede da cacciare.\nLa loro gerarchia si basa sull'esperienza nella caccia e proprio in questo tipo di attivit\u00e0 vengono contrassegnati i caschi dei vari cacciatori con segni di colore diverso a seconda del ruolo e del grado.\nOgni gruppo di cacciatori \u00e8 guidato da un \"Cacciatore Alfa\" che ne \u00e8 il capo.\nOltre ai segni colorati, il simbolo gerarchico per eccellenza \u00e8 il possesso di \"trofei di caccia\", che consistono in componenti tecnologici appartenuti alla preda o a parti del corpo della preda stessa. I trofei organici che rischiano la decomposizione vengono conservati in appositi contenitori.\nLa loro dotazione comprende una speciale armatura/uniforme di colore scuro e metallico, capace di resistere anche ad ambienti estremamente ostili come l'atmosfera dei pianeti di Classe Y. La loro uniforme \u00e8 dotata di un sistema di respirazione artificiale.\nGli usi e costumi degli Hirogeni ricordano vagamente quelli dei Klingon anche se la fisionomia delle due razze \u00e8 notevolmente diversa.\nTecnologia hirogena.\nLa loro tecnologia \u00e8 molto avanzata ed \u00e8 sviluppata per far fronte alle loro necessit\u00e0 di cacciatori. Essi sono in grado di attaccare le navi della Flotta Stellare con estrema efficienza.\nPossiedono inoltre la capacit\u00e0 di costruire congegni in grado di controllare la mente di altre specie per sopprimerne i ricordi o generarne di falsi.\nNonostante le loro grandi capacit\u00e0 scientifiche, gli Hirogeni all'alba del XXIV secolo terrestre non sono quasi pi\u00f9 in grado di sviluppare nuove tecnologie, perch\u00e9 tutta la loro struttura sociale \u00e8 sparsa per lo spazio e mancano di scienziati poich\u00e9 tendono tutti a dedicarsi quasi unicamente alla caccia. Nel periodo del primo contatto con la USS Voyager gli Hirogeni lasciano intendere che sono circa 1.000 anni terrestri che si dedicano unicamente alla caccia.\nLe navi hirogene possono viaggiare ad altissime velocit\u00e0 e possiedono reti di sensori molto efficienti, ma hanno una zona cieca a poppa della nave che si estende per diverse decine di kilometri.\nCirca 100.000 anni prima del loro primo contatto con una nave della Federazione (la \"USS Voyager (NCC-74656)\" nel XXIV secolo terrestre) gli Hirogeni avevano costruito una fitta rete di comunicazione che si estende fino al Quadrante Alfa. La rete di comunicazione, se opportunamente attivata, \u00e8 ancora funzionante nel periodo del primo contatto.\nUn'importante rivoluzione della tecnologia e della societ\u00e0 per gli Hirogeni \u00e8 stata l'acquisizione della tecnologia olografica utilizzata per poter esercitare la caccia in modo meno dispendioso, potendosi cos\u00ec dedicare anche ad altre attivit\u00e0. La tecnologia olografica in possesso degli Hirogeni proviene dalla USS \"Voyager\" ed \u00e8 stata volontariamente ceduta a essi dal Capitano Kathryn Janeway."}
{"id": "466242", "revid": "125826044", "url": "https://it.wikipedia.org/wiki?curid=466242", "title": "Natasha Romanoff", "text": "La Vedova Nera (\"Black Widow\"; ), il cui vero nome \u00e8 Natalia \"Natasha\" Alianovna Romanova, generalmente indicata come Natasha Romanoff, \u00e8 un personaggio dei fumetti creato da Stan Lee, N. Korok (testi) e Don Heck (disegni), pubblicato dalla Marvel Comics. La sua prima apparizione avviene in \"Tales of Suspense\" (vol. 1) n. 52 (aprile 1964).\nAssassina biopotenziata arruolata nel servizio di sicurezza sovietico KGB e punta di diamante dello spionaggio del suo paese durante la guerra fredda, la Vedova Nera \u00e8 stata a lungo avversaria di Iron Man e dei Vendicatori prima di defezionare per gli Stati Uniti e divenire a sua volta una supereroina, membro sia dei Vendicatori che dello S.H.I.E.L.D. di cui \u00e8 la sola agente di livello 10 oltre a Nick Fury e Quake.\nSeppur dalla parte del bene, a differenza di molti suoi compagni supereroi, la Vedova Nera utilizza comunque dei metodi estremamente violenti e brutali contro i suoi avversari, non facendosi alcuno scrupolo a torturarli o addirittura ucciderli.\nSebbene la traslitterazione scientifica del suo nome sia Natal'ja Al'janovna Romanova () abbreviato in Nata\u0161a (), nelle pubblicazioni in lingua italiana \u00e8 sempre stata adottata la forma anglicizzata \"Natasha\".\nNella classifica stilata nel 2011 da IGN, si \u00e8 posizionata al 74\u00ba posto come pi\u00f9 grande eroina della storia dei fumetti, dopo Jonah Hex e prima di Marv, inoltre \u00e8 risultata 31\u00aa nella classifica di \"Comics Buyer's Guide\" \u00abLe 100 donne pi\u00f9 sexy dei fumetti\u00bb.\nStoria editoriale.\nConcezione.\nConcepita come \"femme fatale\", la Vedova Nera esordisce in \"Tales of Suspense\" (vol. 1) n. 52 (aprile 1964) in qualit\u00e0, nello spirito anticomunista che permeava la testata all'epoca, di spia sovietica nemica del capitalista Tony Stark/Iron Man.\nLa sua tenuta originaria, costituita da un abito da sera nero, un coprispalle in tinta e un velo, fu in seguito sostituita con un costume composto da corpetto, guanti e stivali in cuoio, abito di rete, mantellina nera e maschera domino papillon.\nDopo la sua defezione e l'inizio della carriera di supereroina il personaggio subisce tuttavia un completo redesign: in \"The Amazing Spider-Man\" n. 86 (luglio 1970) la Vedova Nera \u00e8 infatti reintrodotta con lunghi capelli rossi (anzich\u00e9 i capelli neri a caschetto avuti fino ad allora) e dotata di una tuta nera aderente con bracciali e gadget ipertecnologici; abbigliamento destinato a divenire il suo costume distintivo.\nPubblicazioni.\nLa prima miniserie dedicata al personaggio viene pubblicata dal 1970 al 1971 sulle pagine di \"Amazing Adventures\", ospitante in ogni numero una storia della Vedova Nera e una degli Inumani. Successivamente alla fine della sua miniserie, chiusasi dopo soli otto numeri, la Vedova Nera diviene co-protagonista di \"Daredevil\" dal novembre 1971 all'agosto 1975 spalleggiando Devil e portando la testata a venire ribattezzata per un breve periodo \"Daredevil and the Black Widow\". In accordo con Gerry Conway l'idea di tale partnership gli venne principalmente in quanto fan di Natasha e in secondo luogo poich\u00e9 convinto che i due personaggi avessero un'ottima alchimia, sebbene gli scrittori che lo seguirono alle redini della testata, vedendo meglio Devil come eroe solitario, decisero poi di allontanare la Vedova Nera dalle pagine della serie.\nImmediatamente dopo la fuoriuscita dal cast di coprimari di \"Daredevil\", Natasha Romanoff diviene una dei personaggi principali di \"The Champions\" (ottobre 1975-gennaio 1978) alla guida del gruppo supereroistico noto come Campioni di Los Angeles.\nTra gli anni ottanta e novanta, il personaggio appare come ospite in numerose testate, soprattutto come membro ufficiale dei Vendicatori e come agente freelance per lo S.H.I.E.L.D. in un ciclo di storie lodato dal critico Les Daniels per aver affrontato realisticamente problematiche contemporanee.\nUna nuova miniserie interamente dedicata alla Vedova Nera e intitolata \"Black Widow: Web of Intrigue\" ha esordito tra agosto 1983 e marzo 1984 sulle pagine di \"Marvel Fanfare\" ad opera di George P\u00e9rez e Ralph Macchio. Divenuta nel frattempo una delle presenze pi\u00f9 ricorrenti all'interno dell'Universo Marvel, tra giugno e agosto 1999 \u00e8 protagonista della serie in tre numeri \"Black Widow\", dove affronta la terza Vedova Nera: Yelena Belova. Tra novembre 2004 e aprile 2005 viene pubblicata una seconda serie incentrata sul personaggio e intitolata \"Black Widow: Homecoming\", cui fa seguito una terza \"Black Widow: The Things They Say About Her\" (novembre 2005-aprile 2006) entrambe scritte da Richard Morgan e rispettivamente disegnate da Bill Sienkiewicz e Sean Phillips.\nLa quarta serie dedicata al personaggio, pubblicata tra giugno 2010 e gennaio 2011, \u00e8 scritta da Marjorie Liu e disegnata da Daniel Acu\u00f1a per i primi cinque numeri, mentre per gli ultimi tre \u00e8 scritta da Duane Swierczynski con Manuel Garcia e Lorenzo Ruggiero ai disegni. Contemporaneamente appare in \"Secret Avengers\" come membro del gruppo sia nella prima (luglio 2010-aprile 2013) che nella seconda serie (aprile 2013-2014). Dopo un quinto volume scritto da Nathan Edmondson, con il rilancio di tutte le testate della casa editrice sotto il marchio \"All New All Different Marvel\" Mark Waid e Chris Samnee vengono incaricati della realizzazione del sesto volume di \"Black Widow\".\nBiografia del personaggio.\nOrigini.\nNata nei primi anni trenta a Stalingrado, in Unione Sovietica (oggi Volgograd in Russia), Natasha \u00e8 la minore, nonch\u00e9 unica femmina, dei quattro figli di Alian Romanoff e della sua innominata moglie. In quanto lontanamente imparentati con la dinastia imperiale russa dei Romanov, nell'autunno del 1942, durante la Battaglia di Stalingrado, Natasha e la sua famiglia subiscono un attentato da parte dei nazisti, che appiccano il fuoco al loro condominio; per salvare la figlia poco meno che decenne sua madre la lancia dalla finestra ad un giovane soldato tardivamente giunto in loro soccorso: Ivan Petrovich Bezukhov che, da allora, cresce la bambina come sua.\nTempo dopo il barone Strucker si allea con la setta di mercenari ninja nota come Mano al fine di rapire la bambina e farne una loro arma grazie alla sua attitudine nell'apprendimento delle arti marziali. Tale proposito viene per\u00f2 sventato da Ivan Petrovich, Capitan America e l'avventuriero canadese Logan. Il rapimento era tuttavia parte dell'addestramento spionistico intrapreso da Natasha per volere di Ivan, affiliato alla Stanza Rossa e al Programma Vedova Nera che, compiuto un lavaggio del cervello sulla bambina convincendola di star studiando danza classica al Teatro Bol'\u0161oj, la sottopone a intensivi esercizi ginnico-marziali e a vari indottrinamenti di spionaggio, nonch\u00e9 al Trattamento Kudrin, siero volto a conferire alle giovani cavie del programma capacit\u00e0 fisiche sovrumane e invecchiamento rallentato.\nDa adolescente ha una relazione clandestina con uno degli addestratori della Stanza Rossa, il Soldato d'Inverno, terminata nel momento in cui il KGB decide di mettere quest'ultimo in stato vegetativo e di combinare il matrimonio tra la giovanissima Natasha e il pilota collaudatore Alexei Shostakov, a sua volta in addestramento dai servizi segreti. Quando Alexei viene selezionato come Guardiano Rosso il KGB divide la coppia affinch\u00e9 svolgano le loro missioni senza distrazioni, pertanto fanno credere a Natasha che il marito sia morto in un incidente aereo ed impongono a lui di non aver pi\u00f9 contatti con la moglie.\nPoco dopo, in quanto miglior cadetta del Programma Vedova Nera, Natasha viene attivata come agente divenendo, durante la guerra fredda, una figura leggendaria e temuta in tutto il mondo per abilit\u00e0 e spietatezza.\nVendicatori.\nDopo il tradimento del professor Anton Vanko, la Vedova Nera viene incaricata di assassinarlo, recuperare l'armatura di Dinamo Cremisi e estorcere quante pi\u00f9 informazioni possibili all'appaltatore della difesa statunitense Tony Stark. Introdottasi nelle Stark Industries, Natasha seduce Tony dando tempo al suo collega, il sicario Boris Turgenev, di rubare l'armatura e servirsene per affrontare l'alter ego supereroistico di Stark: Iron Man. Nello scontro che consegue, Vanko si sacrifica uccidendo Turgenov ma la Vedova Nera riesce a fuggire e, tempo dopo, si imbatte nel criminale noto come Occhio di Falco che, innamoratosi di lei, la assiste fedelmente nei complotti contro Iron Man.\nDapprima interessata solo a servirsi di lui, Natasha inizia progressivamente a ricambiare i sentimenti di Occhio di Falco tanto da prendere in considerazione l'opportunit\u00e0 di defezionare dall'Unione Sovietica; saputo della cosa tuttavia, il KGB incarica un loro agente di spararle a tradimento, mandarla in ospedale e, successivamente, farla sparire; evento che segna tanto profondamente Occhio di Falco da spingerlo a redimersi unendosi ai Vendicatori. Nel frattempo la Vedova Nera viene sottoposta a un lavaggio del cervello che ne sopprime i ricordi, dopodich\u00e9, insieme a Spadaccino e Erik Josten, viene mandata nuovamente in missione contro gli Stati Uniti affrontando i Vendicatori. Nel corso della battaglia per\u00f2, grazie a Occhio di Falco, i suoi ricordi riaffiorano permettendole di ribellarsi al condizionamento mentale riuscendo finalmente ad abbandonare i servizi segreti sovietici. Adottato un nuovo costume ricco di gadget e armi iper-tecnologiche, la Vedova Nera si unisce ai Vendicatori, dapprima come semplice alleata e, in seguito, come sedicesimo membro del gruppo.\nContemporaneamente diviene un'agente esterno dell'organizzazione spionistica denominata S.H.I.E.L.D. divenendone una delle risorse pi\u00f9 preziose e svolgendo assieme a loro diverse missioni contro varie minacce comuniste, tra cui suo marito il Guardiano Rosso.\nTrasferitasi a San Francisco assieme a Devil, intreccia una relazione sentimentale con quest'ultimo, divenendone anche compagna d'avventure e nella lotta al crimine. Parallelamente tenta, senza successo, di iniziare una nuova vita avviando un'attivit\u00e0 di fashion designer. La relazione tra Natasha e Matt ha tuttavia fine nel momento in cui essa, realizzando come facendogli da \"spalla\" sublimasse la propria identit\u00e0, decide di lasciarlo svolgendo poi per lo S.H.I.E.L.D. una missione contro l'HYDRA nel corso della quale viene torturata fino al punto che, per proteggere la sua psiche, si rifugia nell'identit\u00e0 fittizia pre-costruita della mite insegnante \"Nancy Rushman\" riuscendo a tornare in s\u00e9 solo grazie all'aiuto di Nick Fury, dell'Uomo Ragno e di Shang-Chi. Saputo che nel frattempo Matt ha iniziato una relazione con un'altra donna, Natasha decide di uscire definitivamente dalla sua vita sebbene, nonostante ci\u00f2, i due rimangono ottimi amici e fidati alleati, manifestando inoltre una forte tendenza a riaccendere la loro vecchia fiamma.\nSuccessivamente si mette a capo del poco longevo supergruppo dei Campioni di Los Angeles.\nLa Vedova Nera incrocia nuovamente la sua strada con Devil quando questi tenta di uccidere una neonata poich\u00e9 convinto che sia l'anticristo e Karen Page muore proteggendolo. Natasha, consolandolo per la sua perdita, lo ammonisce di non lasciare che la rabbia lo consumi.\nTempo dopo, Yelena Belova, ex-spia GRU addestrata dalla Stanza Rossa come nuova Vedova Nera l'affronta per dimostrarsi migliore della sua predecessora ma Natasha, oltre a riuscire ripetutamente a sconfiggerla la sottopone a una serie di torture fisiche e psicologiche volte a insegnarle cosa voglia dire veramente essere la \"Vedova Nera\"; sebbene Devil abbia disapprovato fortemente il comportamento dell'amica, Fury ha poi rivelato che, cos\u00ec facendo, essa ha tentato di salvarle la giovane vita dell'aspirante succeditrice.\nDurante un periodo di riposo in Arizona, Natasha viene attaccata da alcuni sicari della corporazione chiamata Gynacon, intenzionata ad uccidere ogni cadetto del Programma Vedova Nera poich\u00e9, come nuovi fornitori di tecnologie per la Stanza Rossa, vogliono ritirare i precedenti \"prodotti\" dal mercato. Per mettere fine a tutto ci\u00f2, Natasha uccide Ian McMasters, l'amministratore delegato della Gynacon.\nIn qualit\u00e0 di agente S.H.I.E.L.D. di livello 10, la Vedova Nera viene impiegata da Nick Fury nella sua guerra segreta contro Latveria.\nCivil War e l'Iniziativa.\nDurante la guerra civile dei superumani, Natasha si schiera in favore dell'atto di registrazione e appoggia la fazione di Iron Man guidando una speciale task force caccia-maschere. Dopo la guerra entra a far parte dei Potenti Vendicatori, il supergruppo formato da Stark per dare la caccia ai supereroi oppostisi alla registrazione.\nCominciando a nutrire verso di lei una fiducia pi\u00f9 forte rispetto al passato, Stark affida a Natasha lo scudo di Capitan America in seguito alla morte di quest'ultimo affinch\u00e9 lo custodisca. L'oggetto viene tuttavia trafugato dal suo ex-amante Bucky, storico partner di Capitan America, che successivamente essa convince ad assumere il ruolo del suo mentore accompagnando poi lui e Falcon in una missione volta a soccorrere l'Agente 13 dal Teschio Rosso. Terminato tale incarico, Natasha riallaccia la precedente relazione con Bucky.\nDopo aver contribuito alla cattura di Ercole da parte dello S.H.I.E.L.D. e successivamente deciso di liberarlo per via del rispetto nutrito nei suoi confronti, Natasha combatte l'invasione segreta degli Skrull al fianco dei Vendicatori rimanendo poi nel gruppo come partner del nuovo Capitan America e collaborando di nascosto con Maria Hill, entrata in latitanza dopo la fondazione dell'H.A.M.M.E.R. di Norman Osborn.\nDark Reign.\nDurante il regno oscuro di Osborn, passandosi per Yelena Belova si introduce in un magazzino dell'H.A.M.M.E.R. facendosi intenzionalmente scoprire da Norman che le offre la posizione di leader dei nuovi Thunderbolts assegnandole una missione di sabotaggio ai danni dell'Air Force One mentre lui, il Presidente e Doc Samson si trovano a bordo; stratagemma dell'uomo per aumentare la propria popolarit\u00e0 risolvendo la situazione. In seguito, Natasha rivela al gruppo la sua vera identit\u00e0 e di essere sempre stata una talpa infiltratasi nei loro ranghi; dandosi poi alla fuga assieme a Songbird per consegnarla a colui da cui prende ordini: Nick Fury.\nAl ritorno di Steve Rogers dal limbo spazio temporale in cui era intrappolato dopo la sua morte apparente, Natasha persuade Bucky a non abbandonare le vesti di Capitan America, in quanto l'originale non \u00e8 interessato a riassumerle.\nEt\u00e0 degli eroi.\nIn seguito all'assedio di Asgard la Vedova Nera viene reclutata in una nuova squadra di Vendicatori istituita per le operazioni nere: i Vendicatori Segreti, ricoprendo un ruolo chiave nell'aiutare l'Uomo-Ragno e Silver Sable a ostacolare i piani di conquista dei Sinistri Sei dopo che questi riescono a sconfiggere tutti gli altri Vendicatori. Nel corso della guerra tra Vendicatori e X-Men, Natasha parteggia per i primi e, terminato il conflitto, si riunisce alla squadra principale di Vendicatori.\nNel corso dell'incursione finale tra Terra 616 e Terra 1610 la Vedova Nera e Jessica Drew tentano di mettere in salvo il maggior numero di persone possibile a bordo di una scialuppa di salvataggio ma vengono intercettate ed abbattute dai Figli del Domani.\nNuovissimo Universo Marvel.\nCon la rinascita del multiverso, la Vedova Nera torna a dedicarsi allo spionaggio trovandosi coinvolta nelle trame del misterioso individuo noto come \"Leone Piangente\", entrato a conoscenza di alcuni dei suoi segreti pi\u00f9 oscuri.\nPoteri e abilit\u00e0.\nConsiderata una delle donne pi\u00f9 pericolose del Pianeta, la Vedova Nera \u00e8 esperta di combattimento corpo a corpo.\nAddestrata come una vera e propria arma vivente, Natasha padroneggia sin da bambina arti marziali quali il karate, il judo, il ninjutsu, l'aikid\u014d, il savate, vari tipi di kung fu e la boxe; \u00e8 un'esperta sia nell'uso delle armi da fuoco che delle armi bianche; capace, all'occorrenza, di servirsi anche di oggetti comuni a fini offensivi. Superba leader e stratega esperta in tattica militare, esplosivi e manovre di volo; la Vedova Nera \u00e8 dotata di un elevato quoziente intellettivo che, al pari di Capitan America, la rende capace di analizzare in pochi istanti flussi di molteplici informazioni valutando le minacce e reagendo rapidamente di conseguenza. Tra le migliori spie dell'Universo Marvel, impiegata prima dal KGB e poi dallo S.H.I.E.L.D., la Vedova Nera \u00e8 principalmente rinomata per missioni di infiltrazione e sabotaggio, tuttavia dimostra di possedere una notevole affinit\u00e0 per la manipolazione e la tortura psicologica, \u00e8 capace di compiere lavaggi del cervello e reprimere completamente le proprie emozioni; di contro, qualora si tenti di manipolare la sua mente, questa si rivela tanto resistente e organizzata da sopportare l'assalto facendosi scudo con identit\u00e0 fittizie precostruite o tornando in s\u00e9 poco tempo dopo.\nAtleta, ginnasta, acrobata, contorsionista e trapezista di livello olimpico, le capacit\u00e0 fisiche di Natasha (forza, agilit\u00e0, velocit\u00e0, resistenza, ecc.) sono state biogeneticamente incrementate dal Trattamento Kudrin fino a raggiungere livelli superumani; in particolare le sue capacit\u00e0 coordinative, il suo equilibrio e i suoi riflessi hanno raggiunto livelli tanto inverosimili da permetterle di muoversi con una destrezza senza eguali sviluppando uno stile di combattimento caratteristico costituito da movimenti acrobatici pressoch\u00e9 inafferrabili alla vista.\nSempre grazie al trattamento biogenetico cui \u00e8 stata sottoposta nella Stanza Rossa, Natasha invecchia molto lentamente ed \u00e8 quasi completamente immune alle malattie; tuttavia, come effetto collaterale, \u00e8 diventata sterile.\nIl suo equipaggiamento \u00e8 costituito dalla distintiva tuta nera aderente anti proiettile, resistente anche a temperature fino a 1,700 \u00b0F (930 \u00b0C) e dotata di cuscinetti micro-aspiranti su mani e piedi per aderire o scalare pareti verticali; mentre la sua cintura di dischi metallici contiene un imprecisato quantitativo di gadgets e esplosivi plastici. L'arma caratteristica della donna sono tuttavia i suoi bracciali metallici capaci di emettere una scarica di 30.000 V in grado di paralizzare un uomo detta \"morso di vedova\" (\"\"Widow's Bite\"), una coppia di rampini estensibili (\"Widow's Line\"\") e un gas soporifero chiamato \"bacio di vedova\" (\"Widow's Kiss\").\nAltre versioni.\n1602.\nIn \"1602\", Natasha \u00e8 una spia freelance considerata la \"donna pi\u00f9 pericolosa di tutta l'Europa\" e, inizialmente, la compagna di avventure di Matthew Murdock; che in seguito tradisce per unirsi a Otto von Doom di cui diviene l'amante e che salva da morte certa quando questi rimane ustionato da un tuono di Thor. Successivamente l'uomo la pone al comando della sua nave volante ma, quando questa inizia ad avere dei dubbi riguardo ai suoi piani, egli la uccide.\nAge of Ultron.\nNella realt\u00e0 alternativa di \"Age of Ultron\", la Vedova Nera, rimasta sfigurata al lato destro del viso quando Ultron ha conquistato la Terra, viene mostrata mentre si incontra con Moon Knight in una vecchia base di Fury.\nHouse of M.\nNella miniserie \"House of M\", Natasha \u00e8 un membro dei Super-Soldati Sovietici, sebbene successivamente passi prima ai Draghi Rossi di Shang-Chi e poi allo S.H.I.E.L.D..\nMangaverse.\nNel \"Marvel Mangaverse\", la Vedova Nera e l'Esecutore vengono assoldati da Mordo per catturare Bruce Banner, missione che eseguono seppur ostacolati da Tigra. Successivamente per\u00f2, Banner si trasforma in Hulk e distrugge il sottomarino in cui viene trasportato provocando, presumibilmente, la morte dei suoi carcerieri.\nMarvel Zombi.\nNella realt\u00e0 di \"Marvel Zombi\", Natasha viene zombificata da Sentry e, in seguito, assale Silver Surfer.\nTerra X.\nNella miniserie \"Terra X\", Natasha Romanova, dopo la morte dei Vendicatori e la distruzione dell'Uomo Assorbente, si occupa di recuperarne un pezzo di modo da tenerlo al sicuro da un gruppo di fanatici intenzionati a ricomporlo. Successivamente \u00e8 vista nel reame dei morti tra le schiere di coloro guidati da Mar-Vell.\nUltimate.\nNell'universo Ultimate, Natasha Romanova \u00e8 un'ex-assassina del KGB dotata di potenziamenti biogenetici o cibernetici e detta \"Vedova Nera\" per aver assassinato tutti i suoi mariti, tra cui Alexi Shostakov. Inizialmente membro di una squadra black ops, dopo essere entrata negli Ultimates le viene \"scritto\" un background fittizio che possa essere pubblicamente accettabile. Tempo dopo Tony Stark le fa una proposta di matrimonio ed essa accetta ricevendo in dono un'armatura nera simile a quella dell'uomo. Successivamente si rivela una traditrice in combutta coi Liberatori; uccide Jarvis e la famiglia di Occhio di Falco, rivela pubblicamente l'identit\u00e0 di Hulk, incrimina Capitan America per alto tradimento e rapisce Stark al fine di estorcergli la sua fortuna e servirsene per far risorgere la Russia; il miliardario tuttavia attiva i naniti che le ha inserito di nascosto nel sangue mettendola fuori combattimento. Riuscita a fuggire e a drenare i naniti tagliandosi i polsi, Natasha si rifugia in una clinica per ristabilirsi ma viene raggiunta da Occhio di Falco che, per vendicare i suoi cari, la uccide crocifiggendola al muro con delle frecce.\nAltri media.\nCinema.\nNel franchise del Marvel Cinematic Universe, Natasha Romanoff/Vedova Nera \u00e8 interpretata da Scarlett Johansson. L'adattamento diverge notevolmente dai fumetti, il personaggio \u00e8 strettamente legato a Clint Barton, Tony Stark, Steve Rogers e Bruce Banner, con cui instaura anche una breve relazione. Sempre in tale versione essa \u00e8 una letale ex-agente del KGB passata allo S.H.I.E.L.D. e determinata a redimersi dai suoi crimini passati; inoltre, pur essendo in grado di affrontare e sconfiggere superumani, differentemente dalla sua controparte cartacea non ha subito biopotenziamenti e la sua longevit\u00e0 non \u00e8 stata prolungata. Dimostra pi\u00f9 umanit\u00e0 e meno spietatezza rispetto all'originale. \u00c8 una dei protagonisti della Saga dell'Infinito, insieme ad Iron Man, Capitan America, Thor, Hulk e Occhio di Falco. Inoltre il Guardiano Rosso \u00e8 una figura paterna e non suo marito.\nNome.\nIl clima della Guerra fredda tra Stati Uniti e Unione Sovietica che vide l'esordio del personaggio costituiva una forte limitazione alla conoscenza che i due paesi potessero conseguire riguardo alle rispettive culture, ragion per cui, nel corso della sua vita editoriale, il nome attribuitole \u00e8 stato frequentemente oggetto di errori: introdotta fin dal 1964 come \"Natasha\" (), nella sua prima apparizione lei e Boris Turgenov rappresentavano un evidente inside joke a Boris Badenov e Natasha Fatale, gli antagonisti di \"The Rocky and Bullwinkle Show\". All'epoca tuttavia le informazioni inerenti all'onomastica slava erano tanto scarse nei paesi non sovietici da rendere pressoch\u00e9 impossibile agli autori sapere che non fosse un nome completo bens\u00ec un vezzeggiativo di Natal'ja () e quando, svariati decenni dopo, gli sceneggiatori iniziarono a chiamarla occasionalmente anche in tal modo, generarono la confusione dei lettori.\nSempre per le medesime ragioni, anche dopo che divenne un personaggio ricorrente nell'Universo Marvel, il suo cognome fu stabilito solo nel 1972, a otto anni dal suo esordio e, pertanto, da inizio anni settanta inizi\u00f2 ad essere accreditata ufficialmente come Natasha Romanoff () che, pur divenendo l'identificativo maggiormente noto al pubblico, risulta poco credibile su un piano culturale poich\u00e9, in Russia, vige la differenziazione tra cognomi maschili e femminili; l'errore venne dunque rettificato nel 1983 spiegando che il suo vero cognome \u00e8 Romanova (), mentre \"Romanoff\" \u00e8 il modo in cui la chiamano i suoi conoscenti non russofoni.\nInfine il patronimico Al'janovna (), stabilito nel 1974 in una storia scritta da Chris Claremont, indicherebbe che suo padre si chiami \"Al'ian\" (), nome di origini baschiri in forte contraddizione con le voci che la vorrebbero lontana parente dei Romanov. In un'unica occasione inoltre, la Vedova Nera si \u00e8 presentata come Natal'ja Ivanovna Romanova () implicando un patronimico assai pi\u00f9 comune e di indubbie origini russe che, tuttavia, \u00e8 da considerarsi un errore di trascrizione in quanto il nome completo ufficiale del personaggio \u00e8 sempre stato, al di fuori di tale circostanza, \"Natal'ja Al'janovna Romanova\"."}
{"id": "466243", "revid": "36426", "url": "https://it.wikipedia.org/wiki?curid=466243", "title": "Chiesa Valdese (Firenze)", "text": "La chiesa Valdese di Firenze si trova in via Pier Antonio Micheli all'angolo con via Alfonso La Marmora; essa fu un edificio di culto anglicano con il titolo di Holy Trinity Church dalla sua costruzione fino al 1966.\nStoria.\nNel luogo in cui sorge l'edificio, tra il 1843 e il 1846 venne costruita, su progetto dell'architetto Domenico Giraldi, la prima chiesa anglicana di Firenze, dedicata alla Santissima Trinit\u00e0; essa aveva orientamento inverso rispetto a quello della struttura odierna, con aula a navata unica preceduta, sul lato settentrionale da un atrio. Nel 1877 una parte della comunit\u00e0 anglicana (allora molto numerosa) si separ\u00f2 da quella originaria, dando origine ad una seconda parrocchia che si stabil\u00ec in Oltrarno, facendo riferimento alla chiesa di Saint Mark (costruita nel 1881).\nNel 1890, la comunit\u00e0 anglofiorentina decise di costruire nel medesimo luogo una nuova chiesa affidandone l'incarico all'architetto scozzese George Frederick Bodley; i lavori iniziarono nel 1892 e terminarono nel 1904. Nel 1966 venne acquistata dalla chiesa valdese che in precedenza si riuniva presso il tempio di via dei Serragli, all'interno del palazzo Ricasoli-Salviati (sede dell'Istituto Emily Gould).\nDescrizione.\nLa chiesa valdese sorge all'angolo tra via Pier Antonio Micheli e via Alfonso La Marmora, ed \u00e8 in stile neogotico inglese. Esternamente, \u00e8 caratterizzata dall'alta torre campanaria a pianta quadrangolare, leggermente distaccata dal corpo dell'aula alla quale \u00e8 raccordata tramite archi rampanti, e con paramento murario in blocchi di pietra serena a vista; la cella si apre su ciascuno dei lati con una trifora ed \u00e8 esternamente decorata con delle statue marmoree raffiguranti \"Santo Stefano\" e \"San Giovanni Battista\" (lato su via Micheli), \"San Giorgio\" e \"Sant'Albano\" (lato su via La Marmora), \"Sant'Andrea\" e \"San Davide di Scozia\" (lato verso la chiesa); \"San Patrizio\" e \"Sant'Agostino\" (lato verso l'atrio); l'autore del Battista, David, Albano, Agostino e Stefano \u00e8 Cesare Fantacchiotti (1904). L'atrio, che costituisce il principale accesso alla chiesa, sorge alla sinistra della torre ed \u00e8 un corpo di fabbrica pi\u00f9 basso rispetto al resto dell'edificio; un secondo portale si apre lungo la fiancata destra dell'aula.\nLa chiesa \u00e8 preceduta dall'atrio, coperto con un'elaborata volta a crociera. L'aula, priva di transetto ed abside, \u00e8 suddivisa in tre navate da cinque arcate a sesto acuto poggianti su pilastri a pianta quadrilobata. L'ambiente \u00e8 illuminato dalle slanciate bifore delle pareti laterali e dalla trifora della controfacciata, con vetrate policrome raffiguranti \"Santi\", disegnate da Natale Bruschi e realizzate dalla ditta londinese Burlison &amp; Grylls. Il soffitto ligneo presenta un'elaborata decorazione pittorica; nell'area della navata maggiore, esso \u00e8 motivo ricorrente il monogramma di Cristo. Sotto la terza arcata di sinistra, vi \u00e8 il pulpito marmoreo con bassorilievi raffiguranti \"Angeli che suonano strumenti musicali\", mentre sotto l'arcata successiva trova luogo il fonte battesimale. Il tavolo della Cena, in legno, \u00e8 sopraelevato di alcuni gradini, e alle sue spalle vi \u00e8 una grande croce; originariamente, prima della conversione dell'edificio al culto valdese, il presbiterio era delimitato da uno jub\u00e9 ligneo intagliato. Nell'ultima campata della navata di destra, vi \u00e8 l'organo a canne, costruito da William George Trice tra il 1897 e il 1898, con 14 registri su due manuali e pedale, a trasmissione integralmente meccanica."}
{"id": "466244", "revid": "36426", "url": "https://it.wikipedia.org/wiki?curid=466244", "title": "Trinity Church (Firenze)", "text": ""}
{"id": "466246", "revid": "79968", "url": "https://it.wikipedia.org/wiki?curid=466246", "title": "Lola Bunny", "text": "Lola Bunny \u00e8 un personaggio dei cartoni animati \"Looney Tunes\" interpretato come un coniglio femmina antropomorfo creato dalla Warner Bros.. \u00c8 generalmente raffigurata come la fidanzata di Bugs Bunny. \u00c8 apparsa per la prima volta nel film del 1996 \"Space Jam\".\nCaratteristiche.\nLola ha fatto la sua prima apparizione in \"Space Jam\". Viene mostrata con pelliccia marrone chiaro, frangia bionda e indossa un elastico viola su entrambe le orecchie come una coda di cavallo. Ha gli occhi color acqua e una figura formosa. Lola \u00e8 doppiata da Kath Soucie nel film.\nLola \u00e8 stata creata per servire come un interesse romantico per Bugs. Non appena appare, Bugs \u00e8 immediatamente colpito e molti altri personaggi maschili la guardano con lo sguardo. In tutto il film, c'\u00e8 una sotto-trama di Bugs che tenta di conquistare il suo affetto. Lola ricambia i sentimenti di Bugs quando viene quasi ferita da uno degli avversari nella partita di basket, e Bugs la salva.\nSecondo l'autore Kevin Sandler, la personalit\u00e0 di Lola \u00e8 una combinazione degli archetipi della donna Hawksiana, del maschiaccio e della femme fatale. \u00c8 schietta e senza fronzoli, estremamente indipendente e sicura di s\u00e9. \u00c8 sia altamente atletica che estremamente seducente nel suo comportamento. Questa sua voglia di indipendenza e libert\u00e0 si evidenzia particolarmente, quando incautamente qualcuno osa chiamarla \"bambola\", epiteto sminuente che lei detesta con tutte le forze. Il suo slogan \u00e8 infatti \"Non chiamarmi mai 'Bambola'\". Come ha spiegato il direttore dell'animazione Tony Cervone, Lola originariamente doveva essere pi\u00f9 un \"maschiaccio\", ma il team di produzione temeva che apparisse \"troppo maschile\" e ha scelto invece di enfatizzare i suoi \"attributi femminili\".\nNella nuova versione di \"The Looney Tunes Show\" invece Lola \u00e8 una ragazza meno avvenente e ritratta come eccentrica, svampita, accattivante e allegra. Parla tantissimo senza mai ascoltare nessuno rendendosi noiosa ed ha spesso la testa fra le nuvole. Inoltre quando si innamora di Bugs comincia a comportarsi in maniera ossessiva verso di lui al livello di una stalker. Questa versione nuova la rende un personaggio pi\u00f9 goffo e pieno di difetti ma allo stesso tempo pi\u00f9 comico.\nApparizioni.\nLa prima apparizione di Lola Bunny \u00e8 stata nel film in tecnica mista \"Space Jam\" del 1996, dove ha la voce di Kath Soucie in versione originale e quella di Simona Ventura in versione italiana. Nella pellicola, proprio perch\u00e9 un nuovo acquisto della banda, viene subito sottovalutata, salvo poi stupire tutti per le sue incredibili doti di cestista, nonch\u00e9 per il suo carattere forte.\nIn seguito \u00e8 apparsa anche negli ultimi capitoli della serie di videogiochi: \"The Bugs Bunny Crazy Castle\" per \"Nes\" e \"Game Boy\", nel ruolo di damigella in pericolo, dove negli anni ha sostituito la meno carismatica Honey Bunny, nonch\u00e9 nel mensile a fumetti dedicato ai Looney Tunes edito da DC comics.\nAppare anche in questi videogiochi:\nLola ha avuto un cameo nel film del 2000 \"Titti turista tuttofare\" (\"Tweety's High-Flying Adventure\"), uscito in \"direct-to-video\", ovvero direttamente per la fruizione casalinga, e nella serie televisiva d'animazione \"Baby Looney Tunes\", in versione bambina.\n\u00c8 tra i protagonisti del film d'animazione .\nUn personaggio similare a Lola Bunny \u00e8 apparso successivamente nella serie futuristica \"Loonatics Unleashed\", \"Lexi Bunny\", una sua discendente.\nLola \u00e8 riapparsa in una versione nuova in \"The Looney Tunes Show\" nel cast fisso come ragazza di Bugs.\nVersioni.\nNelle varie occasioni in cui \u00e8 apparsa Lola Bunny \u00e8 stata rappresentata in differenti maniere. Gi\u00e0 dalla sua introduzione con \"Space Jam\" ne furono sviluppate due versioni: la versione del film e quella pubblicitaria.\nNella versione del film, come dai disegni preparatori, Lola ha la coda a piumino, ombretto roseo e zampe a forma di ciabatta; ha colore primario marrone e secondario un marroncino chiaro, mentre coda e capelli sono un pallido crema. La versione promozionale di Lola, promossa dalla Warner Bros. nella \"Space Jam Style Guide\", ha una coda a punta simile a quella di Bugs Bunny, zampe allungate della lunghezza delle dita, come Bugs, capelli biondi, colore primario marrone e secondario bianco.\nAccoglienza ed eredit\u00e0.\nFin dalla sua prima apparizione, Lola \u00e8 diventata rapidamente una delle preferite dai fan e un personaggio iconico della serie \"Looney Tunes\". \u00c8 stata spesso considerata un sex symbol animato. Nel 2020, \u00e8 stata nominata \"il personaggio dei cartoni animati pi\u00f9 attraente del mondo\" in base al volume di ricerca globale mensile. Shannon Carlin di \"Bustle\" ha elogiato Lola di \"Space Jam\", definendola \"fiduciosa\" e \"talentuosa\". Dan Kahan di \"PopDust\" ha scritto che Lola doveva essere \"osservata, sia dai personaggi del mondo che dagli spettatori\".\nLola del \"The Looney Tunes Show\" \u00e8 stata ben accolta dalla critica. \"CBR\" ha classificato Lola e Bugs n. 2 nei loro 10 migliori romanzi d'infanzia dei cartoni animati, affermando che \u00e8 pi\u00f9 \"vivace e insulsa\" che in \"Space Jam\", ed \u00e8 \"piuttosto carina e divertente da guardare\". \"IGN\" ha elogiato il personaggio, definendolo un \"personaggio pazzo ma affascinante\" con Kristen Wiig che fa \"un lavoro fenomenale\". \"WhatCulture\" definisce Lola pi\u00f9 interessante rispetto alla sua prima apparizione, affermando che \"La Lola di questo spettacolo \u00e8 sconsiderata, strana e incredibilmente scoraggiante, il che rende i suoi campionati pi\u00f9 interessanti e divertenti di conseguenza\". Jonathan North di \"Rotoscopers\" si \u00e8 complimentato con Lola della stessa serie, dicendo che \"ha tirato fuori il personaggio di Lola molto meglio del suo debutto in \"Space Jam\"\".\nNel 2019, dopo aver visto per la prima volta l'originale \"Space Jam\", Malcolm D. Lee, il regista di \"\", si \u00e8 sentito alla sprovvista di come Lola fosse troppo sessualizzata e ha deciso di trasformarla nella tipica \"donna forte\" e un personaggio dei film moderni, dicendo: \"\u00c8 importante riflettere l'autenticit\u00e0 di personaggi femminili forti e capaci\". La nuova personalit\u00e0 e il nuovo look hanno suscitato polemiche, in particolare tra Twitter, poich\u00e9 i fan si sono lamentati del suo aspetto \"nerfato\" che la rendeva intenzionalmente meno attraente dal punto di vista fisico.\nL'autore Kevin Sandler ha affermato che Lola Bunny \u00e8 stata creata come controparte femminile di Bugs Bunny nel merchandising. La merce originale del personaggio ora viene venduta per molto pi\u00f9 del suo prezzo originale sui mercati di rivendita. Ad esempio, le bambole originali ora vendono per centinaia di dollari su eBay. Tuttavia, Lola Bunny non \u00e8 l'unico personaggio a vedere un aumento della popolarit\u00e0 contemporanea, poich\u00e9 il merchandising originale dei Looney Tunes in generale ha acquisito un valore nostalgico."}
{"id": "466247", "revid": "2730", "url": "https://it.wikipedia.org/wiki?curid=466247", "title": "Chiesa di San Bartolomeo a Monte Oliveto", "text": "La chiesa di San Bartolomeo a Monte Oliveto \u00e8 un luogo di culto cattolico che fa parte di un ex complesso monastico situato in via Monte Oliveto a Firenze.\nStoria e descrizione.\nFondato nel 1334 da un monaco dell'abbazia di Monte Oliveto Maggiore, il monastero venne poi ampliato nel 1377 col terreno donato da Bartolomeo Capponi e fu poi edificato nelle forme michelozziane attuali nel 1454.\nLa chiesa fu ristrutturata nel 1472, nuovamente nel 1725 e infine nel 1955. \nL'interno, ad unica navata con volte a crociera, conserva l'affresco dell\"Ultima Cena\" (e sinopia) del Sodoma (1515 ca.), staccato dal refettorio, affreschi di Bernardino Poccetti (1608 ca.) e l'affresco staccato della \"Deposizione di Cristo\" (e sinopia) di Ulisse Giocchi.\nNumerose sono le tele di importanti pittori soprattutto manieristi, come il \"Cristo e la Emorroissa\", sull'altare maggiore del Poppi l\"Assunzione di Maria\" di Domenico Passignano (1592), la \"Vergine in gloria col Bambino e santi\" di Girolamo Macchietti (seconda met\u00e0 del Cinquecento), il \"Beato Bernardo Tolomei\" di Simone Pignoni, la \"Santa Francesca Romana\" di Fabrizio Boschi (1610).\nNotevoli le due acquasantiere figurate, a destra con la \"Vestale Tuccia\", di Giovanni Battista Caccini, a sinistra con \"Claudia\", del fiammingo Francesco Bostrinis (1676)."}
{"id": "466250", "revid": "438678", "url": "https://it.wikipedia.org/wiki?curid=466250", "title": "Httpd", "text": "L'acronimo Httpd significa \"Hypertext Transfer Protocol Daemon\" e sta ad indicare un software che eroga le funzionalit\u00e0 di un web server.\nQuesto programma viene eseguito in background su un web server e attende l'arrivo di richieste dalla rete. Il daemon risponde alle richieste in modo automatico e fornisce ipertesti e documenti multimediali sull'Internet usando il protocollo HTTP.\nTra i principali Httpd troviamo:\nAltri software includono:"}
{"id": "466251", "revid": "117433534", "url": "https://it.wikipedia.org/wiki?curid=466251", "title": "Messa di vespiri", "text": "Messa di vespiri \u00e8 il secondo album in studio del gruppo musicale italiano Articolo 31, pubblicato il 25 febbraio 1994 dalla Crime Squad.\nL'album vendette circa copie e fu ristampato tre anni pi\u00f9 tardi dalla Best Sound il 25 febbraio 1997 e nuovamente nel 2012 da TV Sorrisi e Canzoni con l'aggiunta di una traccia bonus. Un'ulteriore ristampa dell'album, questa volta nel formato LP, \u00e8 avvenuta il 12 settembre 2016 presso il portale e-commerce Amazon.com.\nDescrizione.\nIl titolo dell'album \u00e8 l'abbreviazione di Messaggio, divertimento e spiritualit\u00e0, tre elementi base racchiusi nelle tematiche dell'album.\nIl brano \"\u00c8 gi\u00e0 storia\" \u00e8 composta da scratch di DJ Jad di alcuni brani tratti dal precedente lavoro degli Articolo 31 \"Strade di citt\u00e0\", tra cui \u00e8 riconoscibile \"Tocca qui\". \"Andiamo a lavorare\", invece, presenta una gag nella quale J-Ax, DJ Jad e il fonico Umberto Zappa si immedesimano in musicisti e abbozzano quelli che dovrebbero essere degli assoli.\nTra i singoli estratti, \"Ohi Maria\" divenne molto popolare arrivando a vincere \"Un disco per l'estate\"."}
{"id": "466254", "revid": "1543377", "url": "https://it.wikipedia.org/wiki?curid=466254", "title": "Antonio Canevari", "text": "Biografia.\nAllievo a Roma del poco noto Antonio Valeri, Canevari si mise in mostra nel 1703, vincendo il primo premio ad un concorso di disegno dell'Accademia di San Luca. Nel 1715 partecip\u00f2, insieme a Filippo Juvara, Nicola Michetti e ad altri al concorso per la sacrestia della Basilica di San Pietro in Vaticano. Nel 1713 fu ammesso alla Congregazione dei Virtuosi al Pantheon e nel 1715 all'Accademia dell'Arcadia, di cui nel 1723 sarebbe divenuto architetto ufficiale.\nNel 1725 re del Portogallo Giovanni V offr\u00ec in dono all'Accademia un'area sul Gianicolo che Canevari trasform\u00f2 nel \"Bosco Parrasio\", secondo un pittoresco progetto che comprendeva edifici e sistemazioni del pendio intorno ad una monumentale e articolata scalinata (analoga a quella di Piazza di Spagna), realizzata solo in parte e modificato in seguito.\nNel 1727 fu chiamato dal re in Portogallo per partecipare agli allestimenti di un matrimonio reale e per collaborare alle imprese monumentali che il monarca intendeva compiere. Tra il 1727 e il 1732 Canevari soggiorn\u00f2 a Lisbona, dove esegu\u00ec diverse opere che andarono per\u00f2 in parte distrutte con il terremoto del 1755. Lavor\u00f2 alla sistemazione del palazzo Reale (di cui rimane la torre), agli acquedotti del \"Tojal\" e delle \"Aquas Livres\", il palazzo del Patriarca di Lisbona, In questi anni le sue commissioni romane (tra cui quella per un ciborio per l'abbazia di Montecassino) furono \"ereditate\" e portate avanti dall'allievo Nicola Salvi.\nTornato in Italia, Canevari fu richiesto da re Carlo di Borbone, che cercava architetti di prestigio per l'ambizioso programma edilizio per il regno di Napoli (insieme a lui furono chiamati anche Luigi Vanvitelli, che disegn\u00f2 la Reggia di Caserta, e Ferdinando Fuga).\nOpere.\nPare inoltre che abbia partecipato, con altri famosi architetti dell'epoca, alla stesura definitiva del progetto del Palazzo Nazionale di Mafra."}
{"id": "466265", "revid": "33751", "url": "https://it.wikipedia.org/wiki?curid=466265", "title": "Casamassella", "text": "Casamassella \u00e8 la sola frazione del comune di Uggiano la Chiesa, in provincia di Lecce. Nel 2001 contava 984 abitanti.\nGeografia fisica.\nTerritorio.\nLa localit\u00e0 \u00e8 situata a meno di dal capoluogo comunale, nell'entroterra idruntino, non lontano dalla stessa Otranto, da cui dista circa . La frazione \u00e8 posta su un altopiano di una bassa collina, continuazione della serra che da Serrano degrada verso Otranto, congiungendosi con la serra di Montevergine a formare la serra litoranea di Otranto-Leuca. \nClima.\nLa stazione meteorologica di riferimento \u00e8 quella di Lecce Galatina. In base alle medie di riferimento trentennale (1961-1990), la temperatura media dei mesi pi\u00f9 freddi, gennaio e febbraio, si attesta attorno ai , mentre quella dei mesi pi\u00f9 caldi, luglio e agosto, si aggira sui . Le precipitazioni medie annue superano di poco i , con un marcato minimo estivo ed un picco autunnale.\nOrigini del nome.\nSecondo gli storici Arditi e Cepolla il toponimo deriverebbe da \"miscellanea\" col significato di raggruppamento di case rustiche. Il Maselli ritiene invece che il nome Casamassella derivi da \"Villa di Castro\" della famiglia Massella, padrona del luogo.\nStoria.\nIl territorio circostante fu abitato sin dai tempi pi\u00f9 remoti. L'abitato dista, infatti, pochi chilometri dalla Grotta dei Cervi di Porto Badisco, uno dei complessi rupestri pi\u00f9 importanti del Neolitico europeo. Inoltre, la presenza di numerosi monumenti megalitici nel circondario testimoniano la frequenza umana gi\u00e0 dall'et\u00e0 del bronzo.\nLa nascita di un primo centro urbano avvenne quando ad un certo momento un nucleo di contadini indigeni si ferm\u00f2 attorno ad una residenza di qualche feudatario. Nel XIII secolo, sotto il regno di Carlo d'Angi\u00f2 il castello, circondato da un fossato dotato di un ponte levatoio, era la residenza fortificata del feudatario Ruggero Maramonte.\nIl feudo di Casamassella pass\u00f2 dai Maramonte ai Sambiasi, ai De Noha e poi ai Dell'Antoglietta fino al 20 maggio 1476, quando il re Ferrante d'Aragona lo riconferm\u00f2 per meriti bellici a Filippo Antonio Maramonte, discendente del primo feudatario.\nIl figlio del barone di Fragagnano, Giacomo Natoli (dell'Antoglietta), Giovanni Matteo Natoli, Barone di Ruffano, Vaste r Torchiarolo, divenne signore feudale e barone di Casamassella, il titolo venne confermato nel 1465 da re Ferdinando I di Napoli. Nel 1533 alla morte del fratello barone Gio Matteo, il titolo pass\u00f2 a Arminia (\u2020 1542), moglie di Ferrante delli Falconi Barone di Rocca, che divenne baronessa di Casamassella, oltre che di Ruffano, Vaste e Torchiarolo.\nNel corso del XVI secolo pass\u00f2 ai Paladini e successivamente ai Rondachi, famiglia di origine greca residente ad Otranto. Dai Rondachi, in data imprecisata, Casamassella pass\u00f2 ai marchesi De Marco, imparentati con illustri casati Spagnoli e Napoletani, che governarono fino a 1806, anno di soppressione della feudalit\u00e0.\nMonumenti e luoghi d'interesse.\nArchitetture religiose.\nChiesa madre di San Michele Arcangelo.\nLa chiesa madre di san Michele Arcangelo risale al XVI secolo con rifacimenti successivi. Nel XX secolo sub\u00ec radicali lavori di restauro che eliminarono gran parte dell'apparato decorativo interno. La semplice facciata, con un sobrio portale e finestra posti in asse, \u00e8 affiancata dalla torre dell'orologio civico. L'interno possiede una pianta a croce latina con copertura a spigolo. Nel presbiterio domina il barocco altare maggiore scolpito in pietra leccese. La chiesa conserva due moderni dipinti, realizzati da Giovanni Galati tra il 1996 e il 1997, riproducenti il \"Battesimo di Cristo\" di Guido Reni e \"San Gaetano\" di Francesco Solimena.\nCripta di Sant'Angelo.\nLa cripta di Sant'Angelo, situata nella valle del fiume Idro, prende il nome da un affresco di san Michele Arcangelo presente nel vestibolo rettangolare dell'antro. Risalente al XIII-XIV secolo, fu il luogo di culto principale degli abitanti di un insediamento rupestre. La cripta risulta molto danneggiata a causa del crollo della volta del \"naos\"; tuttavia conserva intatta l'iconostasi litoide a tre fornici secondo la consuetudine del rito greco-bizantino. Il \"bema\", dove si ufficiava il rito, \u00e8 diviso in tre absidi orientate a sud-est. Della decorazione parietale originaria si conservano alcuni affreschi.\nChiesa della Madonna della Scala.\nLa chiesa della Madonna della Scala fu edificata nel XVII secolo sul luogo occupato da una cripta basiliana. La facciata, coronata da un timpano triangolare e da un campanile a vela, presenta un semplice portale sormontato da una finestra rettangolare e affiancato da due nicchie vuote. L'interno \u00e8 a navata unica coperta da una volta a spigolo. La navata, lungo la quale si aprono due arcate per lato, termina con un altare barocco in cui \u00e8 contenuta la statua della Madonna della Scala.\nArchitetture militari.\nCastello.\nIl castello, posto a guardia del piccolo borgo fin dal Medioevo fu, secondo le fonti storiche, dimora del feudatario Ruggero Maramonte nel XIII secolo. Originariamente dotato di fossato e ponte levatoio, conserva ancora, dopo numerosi rifacimenti volti a ingentilirne la struttura, l'aspetto dell'antica fortezza.\nL'edificio, a pianta rettangolare, presenta una facciata tripartita con base scarpata. Il piano superiore, separato da un robusto toro marcapiano, \u00e8 scandito da finestre disposte simmetricamente ai lati della loggia centrale, sostenuta da mensole, che sovrasta il severo portale. La realizzazione della loggia e delle aperture, scolpite con motivi zoomorfi, fitomorfi e mascheroni, \u00e8 ascrivibile al 1700 e segna il definitivo passaggio funzionale dell'edificio da fortezza a elegante dimora nobiliare. Lo stemma visibile sopra la balconata appartiene alla famiglia De Marco, all'epoca proprietaria dello stabile. All'interno un grande atrio conduce attraverso una scalinata al piano nobile, dotato di ampi ambienti voltati a botte. Al pian terreno sono ubicate le stanze un tempo destinate alla servit\u00f9 e i locali di servizio. La parte posteriore del castello presenta grandi terrazze affacciate su un lussureggiante giardino mediterraneo. Residenza di numerose famiglie nobili succedutesi nei secoli, vanta illustri natali come il grande statista ed economista Antonio De Viti De Marco e il celebre poeta salentino Girolamo Comi."}
{"id": "466266", "revid": "767487", "url": "https://it.wikipedia.org/wiki?curid=466266", "title": "The Frustrators", "text": "The Frustrators \u00e8 un gruppo punk rock formata da Jason Chandler, Terry Linehan, Art Tedeschi, e Mike Dirnt. Sono tutti membri di altre band: Terry Linehan fa parte dei Waterdog e degli Hope Anchors, Jason Chandler e Art Tedeschi dei Violent Anal Death, e, forse pi\u00f9 conosciuto, Mike Dirnt dei Green Day.\nHanno pubblicato un album con la Adeline Records, l'EP \"Bored in the USA\" e il loro LP di debutto \"Achtung Jackass\". I Frustrators pubblicarono un nuovo EP, intitolato \"Griller\" il 15 febbraio 2011.\nAchtung Jackass era.\nL'11 marzo 2002, i Frustrators pubblicarono \"Achtung Jackass\", con l'etichetta Adeline Records. \"Bonus Track\" \u00e8 la registrazione al contrario della canzone \"Trout\", e per questo motivo chiamata anche \"Tuort\"\nUna recensione su AllMusic descrive l'album come \"una divertente combinazione di una nuova ondata di punk impertinente e cerca guai\", con la canzone \"My Best Friend's Girl\" che \"determina il tono dell'album\" e fa vedere \"l'abilit\u00e0 della band di incorporare calorosamente le diverse prese di una nuova ondata che lo fa diventare davvero gi\u00f9 di morale\"."}
{"id": "466267", "revid": "339392", "url": "https://it.wikipedia.org/wiki?curid=466267", "title": "Giovanni Giorgio Trissino", "text": ""}
{"id": "466271", "revid": "106456", "url": "https://it.wikipedia.org/wiki?curid=466271", "title": "Nicola Michetti", "text": "Biografia.\nAllievo per lungo tempo di Carlo Fontana, port\u00f2 avanti per lunghi anni come capomastro i cantieri di quello studio, come quello della basilica dei Santi Apostoli. Fu solo nel secondo decennio del XVIII secolo che Michetti si mise in luce, preparando un disegno non eseguito per la Fontana di Trevi (1704; la commissione and\u00f2 poi a Nicola Salvi) e ottenendo commissioni per edifici di rilievo, a Roma (l'altare e l'architettura della cappella Sacripante a Sant'Ignazio, 1712; ornata da una pala di Francesco Trevisani) e in provincia (Zagarolo). Nel 1715 partecip\u00f2, insieme a Filippo Juvarra, Antonio Canevari e ad altri al concorso per la sacrestia della Basilica di San Pietro; negli stessi anni costru\u00ec l'oratorio della chiesa di Santa Maria in Transpontina e la cappella Rospigliosi nella chiesa di San Francesco a Ripa (con una pala di Giuseppe Bartolomeo Chiari).\nTra il 1718 e il 1723 Michetti si trasfer\u00ec nell'impero russo, dove fu impiegato dallo zar Pietro il Grande come architetto di corte. I suoi principali lavori di questi anni sono il giardino e la cascata di Peterhof presso San Pietroburgo e disegni di Palazzo Kadriorg a Tallinn e del Palazzo di Costantino a Strelna. Un suo progetto per un monumentale faro sul Mar Nero non fu mai eseguito. Molti dei suoi progetti del periodo russo sono oggi conservati al Museo dell'Ermitage.\nTornato a Roma, Michetti entr\u00f2 a far parte dell'Accademia di San Luca nel 1725 e fu nominato architetto della Camera Apostolica e dell'Ordine Teatino. A questi anni risalgono alcune delle sue pi\u00f9 importanti commissioni, come quella della ristrutturazione di Palazzo Colonna (1731-1735), e diversi incarichi per apparati effimeri e scenografie teatrali."}
{"id": "466272", "revid": "1719883", "url": "https://it.wikipedia.org/wiki?curid=466272", "title": "Discreto e continuo", "text": "In matematica, fisica e filosofia i termini discreto e continuo assumono diversi significati a seconda del periodo storico e del contesto. Una definizione (forse) intuitiva, anche se molto informale e imprecisa, \u00e8 la seguente: un \"oggetto\" \u00e8 considerato discreto se \u00e8 costituito da elementi \"isolati\", cio\u00e8 non contigui tra loro, mentre \u00e8 considerato continuo se contiene infiniti elementi e se tra questi elementi non vi sono \"spazi vuoti\". Per affinare le definizioni, determinare le propriet\u00e0 comuni e le differenze \u00e8 necessario fissare il contesto di riferimento.\nTeoria della misura e probabilit\u00e0.\nIn matematica, in particolare in teoria della misura, una misura sulla retta reale \u00e8 detta misura discreta (rispetto alla misura di Lebesgue) se il suo supporto \u00e8 al pi\u00f9 un insieme numerabile (ad esempio \u00e8 un insieme finito o \u00e8 l'insieme dei numeri naturali). Se formula_1 e formula_2 sono misure sulla stessa sigma-algebra, la misura formula_1 si dice \"assolutamente continua rispetto a\" formula_2 se formula_5 per ogni insieme formula_6 per il quale formula_7. In particolare una misura formula_1 sui sottoinsiemi di Borel della retta reale \u00e8 detta misura continua (o meglio misura assolutamente continua) se \u00e8 assolutamente continua rispetto alla misura di Lebesgue. Il supporto di una misura continua \u00e8 un insieme che ha cardinalit\u00e0 pi\u00f9 che numerabile, cio\u00e8 pari a quella dei numeri reali (la cui cardinalit\u00e0 \u00e8 detta appunto cardinalit\u00e0 del continuo).\nIn questo ambito c'\u00e8 una distinzione netta tra discreto e continuo, ma non c'\u00e8 una dualit\u00e0 esclusiva, infatti esistono misure sulla retta reale che hanno supporto pi\u00f9 che numerabile ma che non sono continue. Tali misure sono dette misure singolari. Inoltre combinazioni convesse di misure di tipo diverso danno misure che sono dette misure miste.\nIn probabilit\u00e0 il discorso si traduce immediatamente ricordando che ad ogni variabile aleatoria corrisponde una misura di probabilit\u00e0 sulla retta reale (quella indotta dalla variabile aleatoria a partire dalla misura sullo spazio di probabilit\u00e0). Quindi una variabile aleatoria \u00e8 detta discreta, continua o singolare se lo \u00e8 la misura associata. Un esempio di variabile aleatoria singolare in probabilit\u00e0 \u00e8 quella associata alla distribuzione di Cantor.\nTopologia.\nIn matematica, in particolare in topologia, i due termini sono difficilmente paragonabili in quanto si riferiscono spesso a \"oggetti\" diversi. Il termine \"discreto\" ha diversi significati:\nIn realt\u00e0 questi significati risalgono allo stesso concetto di base: la topologia discreta, secondo la quale ogni punto \u00e8 \"aperto\" (la topologia \"vede\" i singoli punti).\nIl termine continuo, invece, assume significato soprattutto in relazione alle \"funzioni continue\", cio\u00e8 si riferisce a funzioni tra spazi topologici e non agli spazi topologici stessi. Tuttavia un \"continuo\" in topologia \u00e8 un generico spazio di Hausdorff compatto e connesso. Ma questo uso ha poco a che fare con l'idea intuitiva di continuo data nell'introduzione. Il termine (forse) pi\u00f9 appropriato, in questo contesto, da mettere in \"contrapposizione\" a insieme discreto \u00e8 insieme denso: un sottoinsieme \"A\" di uno spazio topologico \"X\" \u00e8 denso se ogni punto di \"x\" appartiene ad \"A\" o \u00e8 punto di accumulazione per \"A\" (quindi se la \"chiusura\" di \"X\" \u00e8 \"A\").\nUn esempio di insieme denso in uno spazio topologico \u00e8 l'insieme dei numeri razionali nello spazio topologico dei numeri reali, dotato della topologia euclidea. Esso ha cardinalit\u00e0 numerabile ma non \u00e8 discreto, perch\u00e9 ogni intorno di un numero razionale contiene infiniti numeri razionali; \u00e8 denso, perch\u00e9 ogni intorno di un numero irrazionale contiene infiniti numeri razionali.\nD'altra parte, non pu\u00f2 essere considerato \"continuo\" (nel senso intuitivo dell'introduzione) poich\u00e9 ha al suo interno un'infinit\u00e0 non numerabile di \"buchi\", dovuta alla mancanza dei numeri irrazionali.\nFilosofia.\nLa relazione tra discreto e continuo \u00e8 una delle problematiche pi\u00f9 antiche del pensiero umano, gi\u00e0 presente negli scritti di Aristotele e Zenone di Elea.\nCominci\u00f2 con i Pitagorici il modello del pensiero binario o logocentrico, fondato su due opposti:\nPartendo dall'opposizione finito (misurabile) - infinito (incommensurabile), secondo i Pitagorici si comprende l'intero universo. L'opposizione non esclude per\u00f2 una composizione armonica dei due concetti: poich\u00e9 tutte le cose sono numero, la loro diversit\u00e0 si risolve in un rapporto, che costituisce armonia.\nI Pitagorici avevano notato che tutte le cose sono caratterizzate dalla misurabilit\u00e0: a questo scopo, usavano delle pietre per le raffigurazioni visive, e proprio per questo non conoscevano lo zero.\nNel complesso universo dei numeri, ciascuno dei quali rappresenta una certa quantit\u00e0, vi sono i \u03bb\u03cc\u03b3\u03bf\u03b9, cio\u00e8 i rapporti: rintracciare una \u1f00\u03bd\u03b1\u03bb\u03bf\u03b3\u03af\u03b1, cio\u00e8 una proporzione, una uguaglianza di rapporti, \u00e8 un'operazione possibile per i Pitagorici in quanto i numeri costituiscono una gerarchia di valori (non tutti i numeri si equivalgono come importanza).\nInfatti, la \u03c4\u03b5\u03c4\u03c1\u03b1\u03ba\u03c4\u03cd\u03c2 (tetraktys, il triangolo quaternario) era considerata una figura sacra, sulla quale addirittura gli allievi della scuola Pitagorica pronunziavano il giuramento pi\u00f9 impegnativo.\nLa \u03c4\u03b5\u03c4\u03c1\u03b1\u03ba\u03c4\u03cd\u03c2 era la rappresentazione grafica del numero 10, ritenuto numero perfetto perch\u00e9 risultante dalla somma dei primi quattro numeri.\n.\u00a0\u00a0\u00a0.\n.\u00a0\u00a0\u00a0\u00a0.\u00a0\u00a0\u00a0\u00a0.\u00a0\u00a0\u00a0\u00a0.\nMa il contributo pi\u00f9 importante della Scuola Pitagorica fu l'intuizione del Discreto e del Continuo, perch\u00e9 fin dall'antichit\u00e0 pi\u00f9 remota, vale quanto affermato da Aristotele, secondo cui \"ci\u00f2 che non ha limite non \u00e8 rappresentabile esaurientemente nel nostro pensiero, ed \u00e8 perci\u00f2 inconoscibile\". L'infinito era dunque considerato un limite del pensiero e non un pensiero del limite.\nL'archetipo stesso di infinito lo fornirono i numeri irrazionali, come ad es. formula_9\u00a0: mediante una dimostrazione per assurdo, \u00e8 possibile trovare approssimazioni razionali della radice di 2, senza per\u00f2 mai arrivare ad una soluzione definitiva.\nLa nozione di approssimazione, di indefinito avvicinamento ad una meta che non si pu\u00f2 mai raggiungere, divenne centrale nella matematica classica, e per quasi 2500 anni, la concezione di infinito \u00e8 stata oggetto di studi e polemiche ed evoluzioni. Ma la realt\u00e0 \u00e8 un insieme infinito, un'onda ininterrotta, o piuttosto un sistema finito, cio\u00e8 numerabile e commensurabile?\nSe la realt\u00e0 delle cose fosse davvero continua, infinita, la nostra conoscenza sarebbe sempre pi\u00f9 vincolata dai limiti dei nostri sensi.\nFisica.\nIn fisica, un corpo materiale pu\u00f2 essere studiato come un corpo discreto, in quanto costituito da particelle elementari distinte le une dalle altre, oppure come un corpo continuo, in quanto il numero elevatissimo, la coesione e l'interdipendenza tra queste particelle fanno sparire qualsiasi \"granularit\u00e0\", almeno a livello macroscopico.\nLa realt\u00e0 non \u00e8 un sistema continuo: la struttura molecolare, dal punto di vista matematico, deve rappresentarsi come un sistema finito, le cui molecole sono enumerabili, occupano una certa regione di spazio, hanno una certa densit\u00e0 di massa, un campo di temperatura e accelerazione, tutte grandezze definite, dunque discrete.\nAnche un sistema fisico come il campo elettromagnetico, che apparentemente \u00e8 un sistema continuo, in realt\u00e0 \u00e8 un sistema discreto di fotoni, calcolabile conoscendo il loro numero medio per ogni stato fisico.\nSi potrebbe dire che l'unico sistema davvero continuo sia quello spazio-tempo, eppure Albert Einstein ha dimostrato, nella sua teoria della Relativit\u00e0 Generale, che i concetti di spazio e di tempo non sono assoluti ma relativi, nel senso che dipendono dal sistema di riferimento in cui si trova l'osservatore, e costituiscono il \"continuum\" spazio-temporale con quattro dimensioni (tre dimensioni spaziali ed una temporale).\nInoltre, anche questo sistema pu\u00f2 essere guardato con la lente d'ingrandimento ed analizzato con la scala di Planck, che esamina le distanze spazio-temporali in termini di stringhe piccolissime e monodimensionali, che rappresentano la \"granularit\u00e0\" dello spazio-tempo.\nLo stesso modello continuo della meccanica \u00e8 stato messo in discussione.\nLa meccanica si serve inizialmente di un costrutto mentale, il cosiddetto punto materiale, che schematizza il comportamento di corpi semplici, identificati dalla loro massa e da una terna di coordinate di posizione.\nIn particolare, la meccanica dei fluidi si occupa di sistemi continui rappresentati da sostanze liquide e gassose: le leggi che regolano il comportamento dei fluidi a riposo sono abbastanza semplici (legge di Pascal), mentre per i fluidi in movimento ci sono leggi molto pi\u00f9 complesse: per Eulero e Newton, si potevano scrivere leggi ed equazioni solo per i fluidi ideali, il cui modello non tiene conto della eventuale viscosit\u00e0.\nQuesto modello continuo fu messo in crisi quando si scopr\u00ec che il comportamento di un gas reso incandescente \u00e8 caratterizzato da uno spettro di emissione formato da un insieme discreto di numerosissime frequenze.\nLa discretizzazione.\nLa matematica classica, in particolare l'analisi matematica, sarebbe applicabile al mondo reale solo se questo fosse costituito da oggetti ed eventi di carattere continuo: al contrario, la stragrande maggioranza dei fenomeni del mondo reale \u00e8 caratterizzata dalla discretizzazione o digitalizzazione (dall'inglese \"digit\" = cifra) di oggetti, collezioni, fenomeni, i quali spesso agiscono in combinazione.\nUna linea tracciata con la matita \u00e8 un sistema continuo. Le estrazioni del lotto, numero dopo numero, sono un sistema discreto (discontinuo).\nLo studio di una funzione continua come una retta o una parabola non \u00e8 possibile per un sistema discreto come quello informatico: la sua natura digitale e analitica costringe a ridurre la retta ad un insieme di punti, ottenendo risultati migliori quanti pi\u00f9 sono i punti.\nIl metodo della matematica discreta.\nLa matematica discreta si occupa di classificare, enumerare e combinare oggetti distinti.\nIl metodo usato si articola in tre fasi:\nIl filo conduttore di questi tre aspetti \u00e8 la costruzione di un algoritmo: attraverso la matematica del discontinuo si affrontano situazioni pratiche, ed i relativi problemi si risolvono con modelli discreti."}
{"id": "466274", "revid": "117992122", "url": "https://it.wikipedia.org/wiki?curid=466274", "title": "Club-Mate", "text": "Club-Mate \u00e8 una bibita a base di mate che contiene caffeina (100\u00a0mg in una bottiglia da 500\u00a0ml) e viene prodotta dall'azienda tedesca Loscher KG a M\u00fcnchsteinach in Franconia. Conosciuta in Germania sotto il nome \"Hackerbrause\" viene apprezzata dai giovani soprattutto nella scena hacker per il suo alto contenuto di caffeina che la rende un'alternativa al caff\u00e8 e \u2013 per il suo basso contenuto di zuccheri \u2013 anche alla Coca-Cola.\nClub-Mate \u00e8 disponibile in vendita in bottiglie da 0,33l e 0,5l.\nCaratteristiche.\nDopo aver aperto la bottiglia l'anidride carbonica si mantiene a lungo nella bibita evitando che si sgasi. La composizione della bevanda permette una rapida assimilazione della caffeina e un'alta digeribilit\u00e0.\nStoria.\nLa ditta Loscher entr\u00f2 in possesso della ricetta del Club-Mate attraverso l'acquisto d'una piccola fabbrica di bibite, la Geola Getr\u00e4nke di Dietenhofen. Quando la Loscher assorb\u00ec la Geola Getr\u00e4nke la bevanda venne commercializzata su livello nazionale. Negli anni novanta. Pu\u00f2 essere utilizzata anche come base per cocktail, come ad esempio il Chunk.\nClub-Mate viene pronunciato come si scrive (), con una finale breve ed atona; anche se spesso si sente la pronuncia sbagliata , dedotta dalla lingua inglese: . Nella regione intorno a Dietenhofen la bevanda viene chiamata ancora oggi \"Bronte\"."}
{"id": "466276", "revid": "1543377", "url": "https://it.wikipedia.org/wiki?curid=466276", "title": "Briganti (popolo)", "text": "I Briganti erano una trib\u00f9 celtica della Britannia romana (odierna Inghilterra), che abitava tra i fiumi Tyne e Humber ma erano presenti anche nell'odierna Irlanda. Potrebbero avere origini comuni con trib\u00f9 di Briganti delle Alpi ed altri possibili stazionamenti vicini alle Alpi stesse (es. Bregenz in latino Brigantium).\nEtnonimo.\nSi pensa che il loro nome derivi da quello della dea celtica Briganzia o Brigid.\nStoria.\nI Briganti controllavano una zona corrispondente approssimativamente all'Inghilterra settentrionale, i cui insediamenti principali erano Catterick, Aldborough, Ilkley e York. \u00c8 probabile che i Briganti fossero una confederazione di piccole trib\u00f9, tra cui c'erano i Carvezi e i Parisi. Durante la prima fase dell'invasione romana (43 d.C.) riuscirono a mantenere la propria indipendenza, decidendo solo in seguito di allearsi con Roma.\nNel 47 d.C., il governatore della provincia della Britannia, Publio Ostorio Scapula, fu costretto ad abbandonare la sua campagna militare contro i Deceangli del Galles settentrionale a causa della \"dissaffezione\" che s'era sviluppata tra i Briganti. Alcuni si ribellarono e furono uccisi, mentre gli altri \nfurono perdonati. Nel 51, il ribelle Carataco, che era stato sconfitto, cerc\u00f2 di allearsi con la regina dei Briganti, Cartimandua, che per\u00f2 si mantenne \nfedele ai Romani, facendolo prigioniero. Lei e il marito Venuzio sono descritti come fedeli alleati di Roma. In seguito divorziarono e la regina spos\u00f2 lo scudiero dell'ex-marito, elevandolo al rango di re. Venuzio prese allora le armi contro Cartimandua, che era protetta dai romani: durante il governo di Aulo Didio Gallo (52-57) Venuzio si ribell\u00f2 e invase il regno di Cartimandua. Le truppe romane furono mandate a difendere contro Venuzio, che fu sconfitto dopo una feroce battaglia. \nNel 69 Venuzio tent\u00f2 una nuova ribellione, approfittando della difficile situazione che l'Impero romano stava attraversando a causa del cosiddetto \"Anno dei quattro imperatori\". I Romani poterono solo inviare delle truppe ausiliarie, che riuscirono a portare in salvo la regina, ma non poterono fermare Venuzio, che si impossess\u00f2 del \ntrono.\nDopo la salita al potere dell'imperatore Vespasiano, Quinto Petillio Ceriale fu nominato nuovo governatore della Britannia: ebbe cos\u00ec inizio una nuova campagna di conquista contro i Briganti, che sembra essere durata molti decenni. Gneo Giulio Agricola, \ngovernatore dal 78 all'84, sembra infatti impegnato in operazioni militari nel territorio di questo popolo.\nIl poeta romano Giovenale, che scrisse agli inizi del II secolo, ritrae un padre romano che esorta il figlio a conquistarsi la gloria distruggendo le fortezze dei Briganti. \u00c8 anche possibile che uno degli scopi del Vallo di Adriano (iniziato nel 122) fosse impedire ai Briganti di stringere rapporti e alleanze con le trib\u00f9 scozzesi che si trovavano dall'altro lato della barriera difensiva. Secondo lo storico-geografo greco Pausania, l'imperatore Antonino Pio (138-161) sconfisse questo popolo dopo che quest'ultimo aveva iniziato una guerra immotivata contro gli alleati di Roma, forse una parte della campagna militare lanciata dai romani per la costruzione del Vallo di Antonino (142-144).\nTacito, in un discorso messo in bocca al leader dei Caledoni, Calgaco, parla dei Briganti che, \"guidati da una donna\", stavano quasi per sconfiggere i romani. \u00c8 forse un riferimento alla regina Boudicea degli Iceni, erroneamente collocata tra i Briganti.\nLa presenza dei Briganti \u00e8 stata attestata anche nell'Irlanda, oltre che in Britannia, nell'opera di Claudio Tolomeo \"Geografia\" (II secolo). \nTolomeo fa menzione di nove citt\u00e0 appartenenti ai Briganti britannici:\nAltri insediamenti noti nel territorio dei Briganti includono:"}
{"id": "466277", "revid": "16066", "url": "https://it.wikipedia.org/wiki?curid=466277", "title": "Sismografi", "text": ""}
{"id": "466278", "revid": "30753", "url": "https://it.wikipedia.org/wiki?curid=466278", "title": "WWE Hall Of Fame", "text": ""}
{"id": "466279", "revid": "2086778", "url": "https://it.wikipedia.org/wiki?curid=466279", "title": "Montesardo", "text": "Montesardo \u00e8 una frazione di 1.369 abitanti del comune di Alessano in provincia di Lecce. Dista 59\u00a0km da Lecce, poco pi\u00f9 di 10\u00a0km da Leuca e 1\u00a0km dal capoluogo comunale.\nGeografia fisica.\nTerritorio.\nIl paese, situato a 184 m s.l.m., \u00e8 la terza localit\u00e0 posta pi\u00f9 in alto della provincia di Lecce dopo le Serra dei Cianci e Monte Sant'Eleuterio. L'abitato si sviluppa sulla continuazione meridionale della Serra dei Cianci, che qui prende il nome di Serra di Montesardo dalla quale si ha una completa visuale del Capo di Leuca. L'abitato \u00e8 attraversato dalla Strada statale 275 di Santa Maria di Leuca.\nClima.\nDal punto di vista meteorologico Montesardo rientra nel territorio del basso Salento che presenta un clima prettamente mediterraneo, con inverni miti ed estati caldo umide. In base alle medie di riferimento, la temperatura media del mese pi\u00f9 freddo, gennaio, si attesta attorno ai +9\u00a0\u00b0C, mentre quella del mese pi\u00f9 caldo, agosto, si aggira sui +25,1\u00a0\u00b0C. Le precipitazioni medie annue, che si aggirano intorno ai 676\u00a0mm, presentano un minimo in primavera-estate ed un picco in autunno-inverno.Facendo riferimento alla ventosit\u00e0, i comuni del basso Salento risentono debolmente delle correnti occidentali grazie alla protezione determinata dalle serre salentine che creano un sistema a scudo. Al contrario le correnti autunnali e invernali da Sud-Est, favoriscono in parte l'incremento delle precipitazioni, in questo periodo, rispetto al resto della penisola.\nStoria.\nL'abitato di Montesardo appare oggi caratterizzato dai criteri costruttivi tipici dell'architettura civile del primo Cinquecento, ma la particolare posizione del luogo in cui sorge, che con i suoi oltre 180 metri sul livello del mare domina il territorio circostante, permette di ipotizzare la presenza di resti di un abitato antico.La notizia pi\u00f9 antica di un abitato si ha nel XVI secolo, quando il Galateo, nel De situ Japigiae, descrive un \"oppidum mediocris magnitudinis\", del quale erano ancora visibili resti un ampio circuito murario e ruderi di antiche abitazioni, situato su un colle denominato \"Mons Arduus\", a circa sette miglia di distanza dal Capo di Leuca. Egli ricorda inoltre che, secondo una tradizione popolare, quella citt\u00e0 era stata denominata dai Greci \"Tracheion oros\", nome che in latino pu\u00f2 essere interpretato \"Mons asper\" o \"arduus\". Infatti quella citt\u00e0 era in \"aspro monte et lapidoso sita\".Nel XIX secolo lo storico Luigi Tasselli, in \"Antichit\u00e0 di Leuca\", ipotizza sulla scorta del Galateo, un'origine greca della citt\u00e0; l'Arditi, invece, in \"La corografia fisica e storica di Terra d'Otranto\", ritiene che Montesardo sia di origine latina e che i Greci bizantini avrebbero poi tradotto il nome latino in \"Trachina\", ossia il \"Tracheion oros\" riferito dal Galateo. Col tempo il luogo avrebbe ripreso nome \"Monsarduus\" da cui sarebbe derivato l'attuale Montesardo.\nLa ricerca archeologica ha individuato tracce che confermano l'esistenza di tale insediamento. Nel 1997 \u00e8 stato effettuato il primo scavo sistematico che ha portato alla luce i resti di un grande edificio costruito con blocchi di pietra calcarenitica (\"tufo\") squadrati. Indizi di una frequentazione molto ampia del luogo, tra il IX e il I secolo a.C., erano stati raccolti nella seconda met\u00e0 degli anni ottanta col recupero di materiale ceramico emerso durante alcuni scavi edili in prossimit\u00e0 del castello Romasi. Precedentemente, un'indicazione della presenza di un abitato antico era stata data da una tomba scavata nel banco roccioso rinvenuta nel 1953 ad Alessano.Una prima ipotesi sull'estensione dell'abitato antico \u00e8 stata formulata in base alle analisi delle foto aeree e alla ricognizione del terreno che hanno permesso di individuare tratti di un tracciato difensivo, la cui lunghezza totale potrebbe aggirarsi intorno ai 3,6\u00a0km. Il tratto di muro ancora visibile, alla base del castello Romasi, \u00e8 realizzato con blocchi di pietra locale squadrati e messi in opera senza uso di malta, secondo una tecnica utilizzata anche nel vicino centro di Vereto. Sono conservati al massimo quattro filari. Fu costruito probabilmente tra IV e III secolo a.C.\nNon si hanno notizie per l'et\u00e0 romano-imperiale. Dopo la caduta dell'Impero romano d'Occidente fu sempre utilizzata come fortezza, grazie ai suoi possenti bastioni e ad una solida cerchia di mura, intervallate da torri, nelle quali si aprivano quattro porte: \"Porta la Terra\", \"Porta Nova\", \"Porta Castello\" e \"Porta Lo Chiuso\". Le mura e le torri furono abbattute nel 1867. La frequentazione dell'area in et\u00e0 bizantina \u00e8 invece testimoniata dall'insediamento rupestre di Macurano e da un'epigrafe funeraria, oggi nel Museo Provinciale \"S. Castromediano\" di Lecce, databile al 1130. Per i secoli successivi le notizie sono riportate da studiosi locali tra cui 'Arditi e Cosimo De Giorgi. Secondo l'Arditi Montesardo \"dopo aver resistito bravamente all'assalto dei Goti in guerra coi Greci, dei Greci contro i Saraceni, dei Normanni contro gli uni e contro gli altri, nel 1429 soffr\u00ec la peste; nel 1460 gli attacchi dei Tarantini per la congiura dei Baroni contro Ferdinando I d'Aragona; altre sciagure dappoi, sicch\u00e9 la sua popolazione era scesa a 63 fuochi (nuclei familiari); e poscia a poco a poco andiede risollevandosi a 93 nel 1545, a 114 nel 1561, a 143 nel 1593\".\nIn epoca medievale, munito del suo castello fortificato e delle numerose torri lungo le mura, si presentava come una fortezza inespugnabile. Fu sede di importanti scuole di matematica, di filosofia e di musica. Durante la Seconda guerra mondiale il paese fu occupato dalle truppe tedesche.\nMonumenti e luoghi d'interesse.\nArchitetture religiose.\nChiesa madre della Presentazione di Maria al Tempio.\nLa chiesa madre, dedicata alla Presentazione di Maria al Tempio, fu edificata nel 1727 per volere del barone \"Gennaro Fulvio Caracciolo\", come ricorda la targa visibile sulla facciata. Sorge sul sito di un edificio preesistente, risalente al XVI-XVII secolo.Presenta un sobrio prospetto a doppio spiovente suddiviso su due livelli separati da una cornice architravata. Il livello inferiore \u00e8 caratterizzato dal portale d'ingresso, inquadrato in una elegante cornice, con ai lati due nicchie che ospitano altrettante statue in pietra leccese. Sul fianco esterno rivolto a sud \u00e8 presente un affresco di enormi dimensioni raffigurante San Cristoforo, recentemente ripristinato.\nIl livello superiore presenta al centro una grande finestra di forma rettangolare a cornice liscia. Di particolare interesse \u00e8 anche l'antica torre campanaria.L'interno, a navata unica terminante nel presbiterio, presenta alcuni altari barocchi sormontati da tele e statue. Di notevole interesse sono l'organo e il pulpito settecenteschi.\nChiesa di Santa Barbara.\nLa chiesa di Santa Barbara, risalente al XIII secolo, era annessa al monastero femminile delle Clarisse o delle Benedettine, quasi del tutto distrutto e di cui rimangono tracce nei vicini ambienti adibiti nei secoli successivi ad usi agricoli.I caratteri della costruzione sono di et\u00e0 angioina. Possiede una facciata lineare su cui si aprono il portone, un piccolissimo rosone e una lunetta. L'interno, ad aula unica, conserva tracce degli antichi affreschi che ricoprivano l'intera struttura e che richiamano epoche differenti, da quella bizantina al XV secolo. Si distingue una Santa Barbara che regge nella mano destra una torre, simbolo iconografico della santa, e una raffigurazione trecentesca della Deesis, sebbene la figura di San Giovanni Battista sia andata perduta. Quasi scomparsa \u00e8 l'abside, attualmente ostruita da blocchi di calcarenite (\"tufo\"), della quale rimane solo l'arcata.\nNon \u00e8 certo quando il monastero fu abbandonato; di sicuro gi\u00e0 nel 1590, il vescovo Ercole Lamia non fa riferimento pi\u00f9 ad alcun monastero nella relazione della visita pastorale alla parrocchia di Montesardo. La cappella fu frequentata dai fedeli fino al XVIII secolo. Divenuta propriet\u00e0 privata, fu adibita ad usi agricoli.\nChiesa dell'Immacolata.\nLa chiesa dell'Immacolata risale al 1870 e fu edificata subito dopo la proclamazione del dogma dell'Immacolata Concezione. Accanto alla chiesa \u00e8 il monumentale Calvario in forma di abside semicircolare. Sulla lunetta e sulla parte centrale sono affrescate scene della Passione di Cristo.\nArchitetture militari.\nCastello.\nIl castello \u00e8 ubicato nella parte pi\u00f9 elevata del centro antico del paese. La fortezza, di cui oggi sopravvivono i resti del nucleo principale, fu voluta secondo alcuni dai Caracciolo di Marano, da altri messo in relazione con la signoria dei Del Balzo-Orsini, fu costruita tra il XV e il XVI secolo. Sub\u00ec profonde trasformazioni nel corso dei secoli che cambiarono, in misura considerevole, l'impianto originario.La parte pi\u00f9 antica dell'edificio a pianta quadrata, presenta quattro torrioni agli angoli anch'essi quadrati. Tutt'intorno corre un recinto. Tra le mura di cinta ed il corpo dell'edificio si apre la piazza d'armi su cui affacciano tutte le stanze del castello. La piazza era collegata con l'esterno da un ponte levatoio, oggi sostituito con un collegamento in muratura. Le mura sono concluse dal parapetto poco aggettante e decorato con beccatelli.Nel secolo scorso fu acquistato dai baroni Romasi. Da questa famiglia, nel secondo dopoguerra, pass\u00f2 ai Padri Vocazionisti, che oggi vi gestiscono una casa di riposo per anziani.\nCultura.\nEventi.\nPasta fatta in casa e maiale preparati secondo le ricette tipiche salentine."}
{"id": "466281", "revid": "287204", "url": "https://it.wikipedia.org/wiki?curid=466281", "title": "Lo spettacolo \u00e8 finito", "text": "Lo spettacolo \u00e8 finito \u00e8 il primo album in studio del rapper italiano Rischio, pubblicato nel 2004 dalla 5\u00ba Dan.\nIl disco.\nProdotto da Shablo, Fiume e Twice, \"Lo spettacolo \u00e8 finito\" presenta appieno lo stile del rapper di Ascoli Piceno che dimostra uno stile ricercato e complesso, non sempre comprensibile complice anche una qualit\u00e0 audio non eccellente. Insieme a Jimmy Spinelli firmano i brani Royal Mehdi, Papadan, Gora, Ask, Inoki, Soul Boy, DJ Jay Kay e Word."}
{"id": "466284", "revid": "16066", "url": "https://it.wikipedia.org/wiki?curid=466284", "title": "Geological Survey", "text": ""}
{"id": "466285", "revid": "767487", "url": "https://it.wikipedia.org/wiki?curid=466285", "title": "Trust Me!", "text": "Trust Me! \u00e8 un album del gruppo hardcore punk emiliano dei Raw Power."}
{"id": "466286", "revid": "663182", "url": "https://it.wikipedia.org/wiki?curid=466286", "title": "Yagy\u016b Ichizoku no Inb\u014d", "text": "Yagy\u016b Ichizoku no Inb\u014d (\u67f3\u751f\u4e00\u65cf\u306e\u9670\u8b00, conosciuto anche col titolo internazionale \"The Yagyu Conspiracy\" o \"Shogun's Samurai\") \u00e8 un film del 1978 diretto da Kinji Fukasaku.\nTrama.\nIn seguito alla morte dello Shogun, si viene a capire che il decesso di questi non \u00e8 puramente casuale e che esiste un mandante di questa. Questi \u00e8 stato assassinato perch\u00e9 voleva che il suo figlio pi\u00f9 anziano salisse al trono. Nasce dunque una guerra tra il figlio pi\u00f9 anziano e quello pi\u00f9 giovane. I guerrieri iniziano a giurare fedelt\u00e0 gli uni al pi\u00f9 anziano, gli altri al pi\u00f9 giovane. Il complotto per mettere un fratello contro l'altro \u00e8 segretamente controllato da una famiglia, gli Yagyu, un gruppo di guerrieri che hanno allenato la famiglia dello Shogun nell'arte della spada. Un gruppo di nobili imperiali sta segretamente controllando - a sua volta - gli Yagyu, e tiene le redini della partita, sperando di indebolire il potere dello Shogun e di rinforzare quello dell'Imperatore com'era un tempo.\nInfluenza culturale.\nIl tema principale della colonna sonora di \"Yagy\u016b Ichizoku no Inb\u014d\" \u00e8 stato utilizzato nel 2003 da Tarantino in \"\". Nel film lo possiamo ascoltare durante il dialogo tra Beatrix Kiddo e Sofie Fatale sulla sua \"infame vita\".\nAltri media.\nVisto il successo del film, la Toei Company. ne trasse una serie TV di successo con protagonista Sonny Chiba nel ruolo di Yagyu Jubei, dal titolo in italiano de \"I samurai dello Shogun\"."}
{"id": "466288", "revid": "287204", "url": "https://it.wikipedia.org/wiki?curid=466288", "title": "Franconia", "text": "La Franconia () \u00e8 una regione geografica e storica del centro della Germania, parte dell'odierno \"Land\" di Baviera, del quale costituisce la parte settentrionale. Amministrativamente, la Franconia \u00e8 composta di tre circoscrizioni (\"Regierungsbezirke\"): la Media Franconia (\"Mittelfranken\") con capoluogo Ansbach, la Bassa Franconia (\"Unterfranken\") con capoluogo W\u00fcrzburg e l'Alta Franconia (\"Oberfranken\") con capoluogo Bayreuth. Queste circoscrizioni confinano inoltre con i L\u00e4nder del Baden-W\u00fcrttemberg e della Turingia.\nDefinizione.\nIn genere, la Franconia \u00e8 costituita dalle tre circoscrizioni Media Franconia, Bassa Franconia e Alta Franconia, una parte del circondario di Eichst\u00e4tt, i circondari della Turingia sud e da due regioni del Baden-W\u00fcrttemberg.\nLa Franconia non \u00e8 un'unit\u00e0 in senso politico o amministrativo. Non \u00e8 chiaro dove siano i confini esatti, ma si pu\u00f2 definire la regione attraverso il dialetto, lo stemma della Franconia negli stemmi delle citt\u00e0 o perfino attraverso le chiese, che hanno dei tetti acuminati nella Franconia mentre sono pi\u00f9 rotondi nella Baviera del sud.\nFranconia nel land della Baviera.\nOggi, la maggior parte della Franconia appartiene alla Baviera. La regione fu divisa in tre regioni (Alta / Bassa / Media Franconia).\nSi contano anche parti di Franconia nel circondario di Eichst\u00e4tt dato che apparteneva fino al 1972 alla circoscrizione della Media Franconia.\nFranconia nel land di Baden-W\u00fcrttemberg.\nFino al 2003, in Baden-W\u00fcrttemberg \u00e8 esistita la regione \"Franconia\", ma poi il nome \u00e8 stato cambiato in \"regione Heilbronn-Franconia\". Le citt\u00e0 pi\u00f9 grandi della Franconia nel Baden-W\u00fcrttemberg sono Heilbronn, Schw\u00e4bisch Hall e Crailsheim.\nFranconia nel land della Turingia.\nL'odierna Turingia del Sud dipendeva dai centri franconi Bamberga, W\u00fcrzburg, Fulda, Bad Hersfeld fino al decimo secolo, e dopo alla contea di Henneberg. La citt\u00e0 di Meiningen appartenne a W\u00fcrzburg fino al XV secolo.\nGeografia.\nI fiumi principali sono il Meno e il Regnitz (che sbocca nel Meno). Fiumi secondari sono il Tauber, il Pegnitz, il Rednitz, l'Altm\u00fchl e la Saale.\nIl canale Meno-Danubio collega il Meno e il Danubio attraversando quasi tutta la Franconia, da Bamberga fino a Norimberga e poi a Kelheim. Costituisce in pratica un collegamento dal Mare del Nord al Mar Nero. I laghi artificiali, chiamati 'Fr\u00e4nkisches Seenland', circa 50 chilometri sud di Norimberga, non rappresentano solo un magazzino d'acqua per i paesaggi abbastanza secchi della Franconia, ma sono diventati anche un'attrazione per i turisti.\nSi trovano anche diversi monti nella Franconia. Da menzionare sono ad est il Fichtelgebirge, a nord la Selva di Turingia, il Frankenwald, il Rh\u00f6n e il Spessart.\nLe medie montagne nel centro della Franconia si chiamano Steigerwald e Fr\u00e4nkische Alb.\nStoria.\nEt\u00e0 della pietra.\nSono stati ritrovati fossili di diversi attrezzi vicino a Kronach e W\u00fcrzburg. Questo significa che l'area era occupata gi\u00e0 degli uomini primitivi nella media epoca glaciale, circa 600.000 anni fa.\nAntichit\u00e0.\nUna prima colonizzazione dell\u00b4area sarebbe avvenuta nell'et\u00e0 del ferro, ad opera dei celti. Un grande insediamento celtico \u00e8 stato infatti rinvenuto sul \"Staffelberg\".\nSotto Bonifacio fu costituito a W\u00fcrzburg il primo vescovado della Franconia. Poco dopo, circa nel 742, ne segu\u00ec un secondo a Eichst\u00e4tt.\nFino al VII secolo la regione non aveva un proprio nome, mentre dall'VIII secolo fu chiamata \"Francia Orientalis\".\nBasso medioevo.\nVerso la met\u00e0 del IX secolo si form\u00f2 il Ducato di Franconia. La Franconia odierna \u00e8 solo la parte est di questo ducato. I conti di Schweinfurt ricevettero molte cariche dal re Ottone.\nNel 1007 Enrico II costitu\u00ec il vescovado di Bamberga. Bamberga divent\u00f2 la sua citt\u00e0 prediletta e il centro del regno. Nel Duomo di Bamberga si trovano ancora oggi i sepolcri di Enrico II e del Papa Clemente II, gi\u00e0 vescovo della citt\u00e0. \u00c8 l'unica tomba di un papa a nord delle Alpi.\nCon la creazione del Sacro Romano Impero Germanico la Franconia fu anche un circolo imperiale fino al 1806 ed uno dei 4 banchi dei conti aventi diritto di voto collegiale al Reichstag con il 98\u00ba posto nel diritto di voto, costituitosi nel 1641 (\"Fr\u00e4nkische Gr\u00e4fenbank\").\nElenco dei conti della Franconia:\nReligione.\nLa Franconia \u00e8 divisa in zone cattoliche (per esempio Bamberga) e protestanti (Norimberga). Mentre ci sono vescovati a W\u00fcrzburg e a Bamberga (la regione di W\u00fcrzburg \u00e8 la pi\u00f9 cattolica dell'intera Franconia), altre citt\u00e0 come Schweinfurt, Kitzingen e Ansbach sono a maggioranza protestante poich\u00e9 i loro duchi erano parenti della protestante casata degli Hohenzollern.\nPrima della Seconda Guerra Mondiale vi erano anche aree con comunit\u00e0 ebraiche, per esempio a F\u00fcrth e a Schwabach.\nBandiera.\nNonostante la Franconia non sia pi\u00f9 un'unit\u00e0 amministrativa, possiede ancora una propria bandiera, la quale non \u00e8 definita in termini di legge.\nTurismo.\nLa Franconia viene considerata una regione romantica per il paesaggio pittoresco e gli edifici storici. Il vino, la tradizione delle birrerie (la Franconia ha la maggior concentrazione di birrerie, rispetto alla grandezza dell'area, di tutto il mondo) e la buona gastronomia sono altri aspetti che rendono la Franconia una destinazione attraente per i turisti.\nLa Strada romantica collega le localit\u00e0 pi\u00f9 interessanti.\nDi recente \u00e8 stato istituito il \"Frankenweg\", un sentiero lungo circa 520 chilometri.\nAutonomia.\nAlcuni partiti richiedono l'autonomia della Franconia dalla Baviera. Negli anni 1989/1990 il \"Fr\u00e4nkischer Bund\" raccolse abbastanza firme per chiedere l'autonomia, ma questa non venne concessa."}
{"id": "466294", "revid": "117427449", "url": "https://it.wikipedia.org/wiki?curid=466294", "title": "Alagoas", "text": "Alagoas \u00e8 uno stato del Brasile nel nord-est del paese, ha una superficie di 27.768\u00a0km\u00b2 ed una popolazione stimata nel 2005 in 3.015.912 abitanti. Lo stato ha l'1,6% della popolazione brasiliana e produce solo lo 0,75% del PIL brasiliano. \nGeografia fisica.\nLo stato confina a nord con il Pernambuco, a ovest con lo stato di Bahia, a sud con il Sergipe ed a est \u00e8 bagnato dall'Oceano Atlantico. Il fiume San Francisco segna il confine meridionale fino alla foce. Lungo la costa vi sono barriere coralline e spiagge. Nell'immediato entroterra le colline costiere ricevono sufficienti piogge per la coltura della canna da zucchero che domina il paesaggio. Gli ultimi resti della \"Mata Atl\u00e2ntica\", la foresta atlantica, sono sopravvissuti sulla cima delle colline. Dopo questa fascia collinosa inizia l'altopiano arido del Sert\u00e3o che caratterista il Nord-est brasiliano. Il Sert\u00e3o \u00e8 dominato dalla caatinga, l'unico bioma brasiliano con una vegetazione spoglia per la maggior parte dell'anno e che si adatta al clima arido. La massima elevazione dello Stato \u00e8 la Serra Santa Cruz che raggiunge gli 844 m s.l.m.\nEconomia.\nL'economia \u00e8 prevalentemente agricola e si basa sulle grandi piantagioni di canna da zucchero e in misura minore sul tabacco. L'abbondanza di canna da zucchero ha permesso lo sviluppo delle industrie di distillazione. Altra attivit\u00e0 industriale importante \u00e8 rappresentata dall'estrazione di salgemma, petrolio e gas naturale.\nL'industria chimica ha avuto uno sviluppo notevole quando nel 1979 \u00e8 stato costruito il polo industriale di Tabuleiro alla periferia di Macei\u00f3.\nIl turismo ha scoperto negli ultimi venti anni le spiagge dell'Alagoas. Lo sviluppo portato dal turismo \u00e8 evidente nell'espansione urbanistica di Macei\u00f3 e in quella delle strutture ricettive di Maragogi, Japaratinga e Marechal Deodoro. Altra destinazione turistica \u00e8 Uni\u00e3o dos Palmares dove nel XVII secolo fu organizzato dagli schiavi fuggiaschi il Quilombo di Palmares.\nGeografia antropica.\nSuddivisioni amministrative.\nLo Stato \u00e8 composto dalla capitale e da altri 101 comuni.\nI comuni sono raggruppati in 13 microregioni, a loro volta raggruppate in 3 mesoregioni. Queste due entit\u00e0 sono state create dal'Instituto Brasileiro de Geografia e Estat\u00edstica, l'istituto nazionale brasiliano di geografia e statistica, per soli fini statistici, pertanto non individuano entit\u00e0 politiche o amministrative.\nComuni.\nIn base al numero di abitanti nel 2004 le principali citt\u00e0 sono:"}
{"id": "466296", "revid": "287204", "url": "https://it.wikipedia.org/wiki?curid=466296", "title": "Attenzione", "text": "Lattenzione \u00e8 un processo cognitivo che permette di selezionare alcuni \"stimoli ambientali\" tra i molti disponibili ad un dato momento e di ignorarne altri. Una metafora spesso usata per descrivere lattenzione selettiva visiva\" \" \u00e8 quella del \"fascio di luce o zoom\", mentre per lattenzione selettiva uditiva si utilizza la metafora del \"filtro\", che lascia passare solo gli \"stimoli rilevanti\". \u00c8 un processo passivo, ovvero una reazione istintiva o neurofisiologica del cervello a stimoli esterni o interni sensoriali ed \u00e8 distinta dalla concentrazione mentale, che \u00e8 invece un atto in cui \u00e8 implicata la volont\u00e0 con differenze quantitative .\nI livelli di attivazione.\nLa teoria dell'arousal presuppone che il livello di attivazione vari lungo un continuum che va dal sonno all'eccitazione diffusa. Il livello di attivazione psicofisiologica \u00e8 considerato un fattore importante nella determinazione dell'efficienza di un soggetto in prestazioni o compiti.\nLa relazione tra livello di attivazione ed efficienza del soggetto, espressa in ordinata sotto forma di qualit\u00e0 della prestazione, \u00e8 rappresentata da una curva ad U invertita. A bassi livelli di attivazione l'individuo si distrae facilmente, mentre a livelli troppo elevati l'eccessiva ansiet\u00e0 ha un effetto ugualmente dannoso sull'efficienza (Teoria di Yerkes e Dodson). Si pu\u00f2 spiegare il deterioramento delle prestazioni (distraibilit\u00e0) con l'aumento del livello di attivazione: quest'ultimo ridurrebbe il raggio dell'attenzione ma causerebbe, contemporaneamente, un aumento dell'esplorazione con conseguente disorganizzazione del comportamento. \nLa teoria dei livelli di attivazione, inizialmente ipotizzata dagli psicologi, \u00e8 stata in seguito studiata dai neurofisiologi, che hanno indagato le modalit\u00e0 di funzionamento del sistema reticolare attivatore ascendente (ARAS) e la sua influenza sull'attivit\u00e0 della corteccia cerebrale.\nModelli teorici dell'attenzione.\nPremessa storica sullo studio dei modelli teorici dell'attenzione.\nAgli inizi della psicologia scientifica, lo studio dell'attenzione fu un tema privilegiato di ricerca. Il metodo introspettivo aveva dato informazioni e proposto concetti considerati validi ancora oggi (come quello di abituazione). Tale metodo per\u00f2, non ha permesso la definizione in termini oggettivi delle componenti dell'attenzione. Quando le scuole della Gestalt e del Comportamentismo cominciarono a dominare il campo della psicologia, il concetto di attenzione divenne impopolare e fin\u00ec con l'essere bandito dal vocabolario della psicologia scientifica. Solo sul finire degli anni '50, con l'emergere del Cognitivismo, il concetto di attenzione torn\u00f2 al centro dell'interesse.\nNello stesso periodo l'affinamento delle tecniche di studio delle funzioni del Sistema Nervoso ha fatto in modo che l'approccio neurofisiologico si affiancasse a quello psicologico. Attenzione e livello di attivazione sono due stati correlati fra di loro ma che non si identificano: l'attivazione \u00e8 uno stato globale dell'organismo che si svolge lungo un continuum e l'attenzione \u00e8 una funzione selettiva che si correla con il livello di attivazione.\nIl grado di attenzione dipende dal livello di attivazione dell'organismo che a sua volta dipende sia dalle condizioni interne che dagli stimoli esterni: stimoli intensi suscitano attenzione, che poi seleziona le informazioni in ingresso in base alla loro rilevanza biologica o psicologica. Proprio in quanto processo di selezione di informazioni, l'attenzione pu\u00f2 essere definita come un processo cognitivo. Esistono diversi modelli esplicativi sul funzionamento dell'attenzione.\nLimiti dei modelli.\nInnanzitutto, i limiti di capacit\u00e0 attentiva sono determinati dai limiti del sistema sensoriale, inoltre le aspettative del soggetto sono in grado di influire nella selezione degli stimoli.\nAd alcuni eventi si presta attenzione consciamente, mentre altri vengono registrati inconsciamente.\nI limiti del sistema sensoriale e della capacit\u00e0 di elaborazione dell'informazione sono studiati confrontandoli e differenziandoli con quelli dei bambini e attraverso l'evolversi di strategie di elaborazione delle informazioni. Inoltre si evidenzia il fatto che ad alcuni eventi viene prestata attenzione a livello cosciente, mentre altri sono recepiti ugualmente in qualche modo, anche se non viene prestata loro attenzione: esisterebbero quindi delle procedure di registrazione automatiche, che passano le informazioni ad una componente del sistema che stabilisce a quale degli elementi si deve prestare attenzione.\nI cambiamenti stimolanti l'attenzione possono essere la variazione dell'intensit\u00e0 degli stimoli e le mutazioni ambientali per la comparsa di stimoli, che hanno acquisito un significato per il soggetto (come per un bambino ascoltare la voce della propria madre, ad esempio).\nIl concetto di attenzione appare di fatto multiforme, perch\u00e9 comprende aspetti diversi e viene usato per spiegare situazioni e fenomeni differenti. In particolare, sia la \"selezione\" delle informazioni che la \"capacit\u00e0 di svolgere contemporaneamente compiti diversi\" sono state studiate dai ricercatori, che quindi parlano di \"attenzione selettiva\" e di \"attenzione divisa\". Inoltre, sono stati compiuti studi anche sull'attenzione sostenuta (o vigilanza), inerente alla capacit\u00e0 di prestare attenzione a una fonte d'informazione per un tempo prolungato, facendo riferimento al variare della prestazione in funzione del tempo.\nAttenzione selettiva.\nLo studio dell'attenzione selettiva \u00e8 stato avviato da Cherry, il quale cerc\u00f2 di capire perch\u00e9, fra stimoli molteplici provenienti dal mondo esterno, il soggetto ne selezioni alcuni (\"attended messages\") lasciandone decadere altri (\"unattended messages\").\nLa dimostrazione di ci\u00f2 \u00e8 data da un fenomeno noto come \"cocktail party\" in cui si riesce a prestare attenzione ad una sola conversazione nonostante ve ne siano parecchie in corso che potrebbero interferire (in pratica vengono esclusi gli stimoli disturbanti): nonostante le emissioni sonore provenienti da tutti gli astanti siano colte dai nostri recettori acustici, noi siamo in grado di selezionare e analizzare quelle provenienti dalla persona con la quale stiamo conversando. Negli studi sull'attenzione selettiva sono state utilizzate prevalentemente due classi di paradigmi sperimentali: i paradigmi di selezione e i paradigmi di filtraggio. \nOra, se consideriamo l'elaborazione delle informazioni come un processo continuo che va dall'analisi delle caratteristiche elementari dello stimolo al suo riconoscimento, all'emissione della risposta allo stimolo, allora uno dei problemi teorici pi\u00f9 importanti riguarda l'identificazione del punto in corrispondenza del quale avviene la selezione dell'informazione.\nA questo riguardo le teorie sull'attenzione si dispongono lungo un continuum che va dalle teorie che propongono una selezione precoce dell'informazione a quelle che propongono invece una selezione tardiva.\nFiltro di Broadbent.\nUn esempio di modello che propone una selezione precoce dell'informazione da elaborare \u00e8 la Teoria del filtro di Broadbent, secondo cui esisterebbe una fase iniziale di elaborazione dell'informazione durante la quale tutti gli stimoli vengono analizzati simultaneamente sulla base delle loro caratteristiche fisiche elementari e immagazzinati per un breve periodo.\nIn questa fase, quindi, non si ha alcuna selezione dell'informazione. A questo stadio di elaborazione, che Broadbent attribuisce al sistema sensoriale (S), segue una fase di elaborazione pi\u00f9 avanzata da attribuire al sistema percettivo (P), il quale opera serialmente, elaborando cio\u00e8 uno stimolo dopo l'altro. Un filtro, posto tra il sistema S e il sistema P, seleziona gli stimoli che possono avere accesso ai livelli di elaborazione pi\u00f9 sofisticati.\nBroadbent asser\u00ec che i soggetti hanno la capacit\u00e0 di prestare attenzione ad una sola voce alla volta, evidenziando la relazione negativa, inversamente proporzionale, fra il grado di comprensione di due voci, nel senso che se aumenta la comprensione di una diminuisce la comprensione dell'altra (uso della tecnica dell'ascolto dicotico: stimolazione contemporanea di due canali sonori). Per seguire due processi gli individui devono alternare rapidamente l'attenzione dall'uno all'altro.\nTeoria del filtro attenuato della Treisman.\nTreisman modific\u00f2 la teoria originale di Broadbent e formul\u00f2 la \"teoria del restringimento di banda\", detto anche \"teoria del filtro attenuato\", secondo la quale il filtro attentivo si limita a ridurre, e non a cancellare, l'informazione disponibile nel canale non attentivo, inoltre, in particolari condizioni, anche questa informazione ridotta \u00e8 sufficiente ad attivare delle unit\u00e0 nel lessico mentale (una sorta di magazzino delle parole conosciute).\nAll'interno del lessico mentale esisterebbe uno stato di facilitazione di alcune unit\u00e0 che aumenterebbe la probabilit\u00e0 per certi significati (come ad esempio il proprio nome di battesimo), di essere attivati e quindi percepiti (effetto \"Cocktail Party\"). Ad esempio i soggetti erano sensibili all'informazione presentata all'orecchio cui si doveva prestare meno attenzione, soprattutto se la voce cui non dovevano prestare attenzione diceva il loro nome. Tale stato di facilitazione pu\u00f2 infine essere modificato dalle istruzioni ricevute o dalle aspettative del soggetto.\nDeutsch e Deutsch.\nUna proposta pi\u00f9 radicale rispetto al modello di Broadbent \u00e8 invece quella di Deutsch e Deutsch. Questi autori respinsero il modello di Broadbent, perch\u00e9 valutarono che le capacit\u00e0 di elaborazione dell'informazione, che il filtro descritto da Broadbent dovrebbe avere per operare la selezione dell'informazione, dovrebbero essere tanto complicate quanto lo sono quelle del sistema percettivo (P). Se questo \u00e8 vero, allora il filtro diventa totalmente inutile.\nEssi quindi postularono che non esistesse nessun filtro e che l'intera elaborazione dello stimolo \u00e8 automatica e indipendente dall'attenzione selettiva. L'attenzione selettiva interverrebbe solo per controllare l'accesso dello stimolo alla coscienza, alla memoria e ai sistemi di risposta (cio\u00e8 al Sistema Cognitivo, SC). Gli effetti dell'attenzione sarebbero quindi soltanto il prodotto dell'interazione tra coefficienti di importanza e informazione afferente.\nLa teoria di Norman.\nSecondo un'altra teoria dell'attenzione la selezione viene operata non mediante il blocco o il filtro dell'informazione sensoriale, come si \u00e8 gi\u00e0 accennato in precedenza, ma elaborando selettivamente l'informazione gi\u00e0 attivata in memoria dall'informazione sensoriale che si sta raccogliendo. Si deve notare che anche stimoli familiari e usati di frequente sembrano essere percepiti cos\u00ec automaticamente che \u00e8 impossibile ignorarli (Schneider e Schiffrin, 1977).\nUn esempio di questo automatismo \u00e8 dato dallo Stroop effect (Stroop, 1935) in cui si mostrano ai soggetti delle parole stampate in colori diversi, si chiede loro di ignorare le parole e di riferire solo il colore dell'inchiostro. Questo compito era perfettamente eseguito, salvo che nel caso in cui le parole erano nomi di colori, diversi dal colore dell'inchiostro. In questo caso l'impedimento derivava dalla percezione del significato della parola resa quasi automatica dall'esercizio, che normalmente facilita la lettura ma che in questo caso era un elemento di disturbo. L'effetto Stroop pu\u00f2 essere considerato un esempio di insuccesso dell'attenzione selettiva.\nSuccessivi e pi\u00f9 recenti studi nel campo percettivo-attentivo, sembrano essere favorevoli alla posizione di Broadbent.\nSelezione precoce e selezione tardiva.\nQueste teorie sono dette \"strutturali\", poich\u00e9 ipotizzano che la capacit\u00e0 selettiva dell'uomo si basi su un meccanismo, un filtro, che permette il passaggio solo di alcune informazioni.\nDai primi studi sull'attenzione acustica, attraverso l'ascolto dicotico, si \u00e8 visto ad esempio che, applicando 2 cuffie ad un soggetto e trasmettendo un messaggio in una cuffia e un altro messaggio nell'altra cuffia, inoltre si dice al soggetto di prestare attenzione solo ad uno dei due messaggi, si noter\u00e0 che del messaggio a cui non si \u00e8 prestato attenzione, non sar\u00e0 ricostruibile niente del contenuto, ma solo le caratteristiche superficiali.\nLa selezione avviene relativamente presto lungo il continuum dell'elaborazione: prima della codifica semantica (selezione precoce). Per quanto riguarda la selezione tardiva dell'informazione, il filtro attenzionale \u00e8 collocabile poco prima della soglia della consapevolezza; tutti gli stimoli sono sottoposti ad una uguale elaborazione percettiva fino al momento della scelta della risposta. Il filtro a quel punto si chiude e permette il passaggio soltanto dell'informazione utile. Il paradigma di Posner pu\u00f2 rappresentare un punto a favore dell'ipotesi della selezione precoce, in quanto, se il cue dato \u00e8 valido (indica cio\u00e8 la posizione esatta in cui dovrebbe apparire lo stimolo) i tempi di reazione allo stimolo si abbassano notevolmente rispetto ai tempi necessari quando il cue indica la posizione errata. Se l'elaborazione fosse tardiva, tra i tempi di reazione non dovrebbero esserci differenze.\nModello di Lavie (1995) Perceptual Load Theory.\nNelli Lavie propone un modello che rappresenta una sintesi dei modelli basati sulla selezione precoce (Broadbent) e modelli basati sulla selezione tardiva (Deutsch &amp; Deutsch). Il \"locus della selezione\" dipende dal carico percettivo del compito che deve essere eseguito.\nSe il compito \u00e8 percettivamente molto impegnativo (alto carico) allora le informazioni irrilevanti per il compito che si sta eseguendo non raggiungono gli stadi oltre il registro sensoriale; se invece il compito \u00e8 percettivamente poco impegnativo allora vengono elaborate ad un livello superiore( memoria a breve termine) anche le informazioni non rilevanti. \nAttenzione divisa.\nQuando si fa riferimento al concetto di attenzione divisa si pone l'accento su un particolare aspetto dei processi attentivi, ovvero sulla capacit\u00e0 che tutti abbiamo di prestare attenzione a pi\u00f9 cose contemporaneamente. Va sottolineato che i due aspetti, quello di \"selezione\" studiato nell'ambito dell'attenzione selettiva e quello di \"distribuzione\" studiato nell'ambito dell'attenzione divisa, non sono due fenomeni indipendenti, ma due aspetti dello stesso fenomeno che interagiscono.\nLa situazione sperimentale tipica nello studio dell'attenzione divisa \u00e8 quella relativa al doppio compito; il risultato che in genere si osserva in questa situazione \u00e8 che la prestazione ai due compiti \u00e8 peggiore di quella ottenuta dallo stesso soggetto quando \u00e8 impegnato nei due compiti separatamente.\nLe teorie viste precedentemente, che possono essere dette \"strutturali\", spiegano la prestazione in compiti multipli, facendo riferimento ad un rapido spostamento dell'attenzione tra i diversi compiti. Ad esempio, Broadbent propone che l'operatore umano abbia una singola risorsa, ovvero un unico processore a capacit\u00e0 limitata. Quando questo processore \u00e8 impegnato nell'elaborazione dell'informazione per un compito, l'elaborazione per il secondo compito viene sospesa finch\u00e9 la prima non \u00e8 completata. In questa prospettiva, l'attenzione \u00e8 vista come un fenomeno tutto-o-nulla.\nI teorici della capacit\u00e0, invece, sottolineano la divisibilit\u00e0 delle risorse cognitive tra i diversi compiti contemporanei e la possibilit\u00e0 di assegnare in modo graduato parte delle risorse a ciascun compito, con differenti approcci.\nIl modello di Kahneman \u00e8 particolarmente importante perch\u00e9 rappresenta il tentativo di unificare le teorie strutturali e quelle della capacit\u00e0. Egli afferma che l'operatore umano ha una capacit\u00e0 limitata per l'esecuzione delle attivit\u00e0 mentali e che il limite varia con il livello di attivazione in funzione del carico imposto da ci\u00f2 che, attimo per attimo, siamo chiamati a fare. Assume quindi che quando l'attivazione fisiologica \u00e8 moderatamente alta c'\u00e8 una maggiore disponibilit\u00e0 di capacit\u00e0.\nKahneman ritiene che al crescere delle richieste si ha un corrispondente aumento della quantit\u00e0 di risorse mobilitate, fin quando le prime non eccedono le seconde: a questo punto la prestazione del soggetto non \u00e8 pi\u00f9 adeguata alla domanda e si ha un'interferenza tra i compiti. Possiamo distinguere tra un'interferenza di capacit\u00e0, che \u00e8 non specifica e dipende solo dalle richieste di entrambi i compiti, e un'interferenza strutturale, che \u00e8 specifica e dipende dal grado in cui i compiti gravano sugli stessi meccanismi.\nL'ipotesi, quindi, \u00e8 che per eseguire una qualsiasi attivit\u00e0 mentale siano necessarie due condizioni:\nLe teorie appena presentate assumono l'esistenza di un'unica riserva di risorse indifferenziate e quindi, non riescono a spiegare alcuni effetti sperimentali che invece sono stati pi\u00f9 volte osservati.\nTra gli effetti sperimentali che le teorie della \"capacit\u00e0 limitata\" non riescono a spiegare, vi sono:\nQuesti effetti ci dicono che nel caso di situazioni che impongono di eseguire pi\u00f9 compiti contemporaneamente, non conta solo la quantit\u00e0 di risorse allocate ad ogni compito, ma anche le strutture o i processi cognitivi che essi coinvolgono.\nL'osservazione di tali effetti d\u00e0 ragione di esistere alle teorie delle risorse multiple, il cui principale esponente \u00e8 Wickens. \nTali teorie non prevedono l'esistenza di un unico insieme di risorse allocabili ad uno o pi\u00f9 compiti, ma di pi\u00f9 insiemi di risorse, ciascuno con proprie caratteristiche, che possono essere allocabili in modo indipendente.\nVa comunque detto che al momento non c'\u00e8 nessuna teoria sull'attenzione, unanimemente condivisa; sembra tuttavia accertato che molti processi diversi siano responsabili della selettivit\u00e0 dell'attenzione. \nAttenzione sostenuta (vigilanza).\nMolte attivit\u00e0 cognitive ci richiedono di prestare attenzione a un'unica fonte di informazioni per un tempo prolungato: quando l'informazione \u00e8 difficile da percepire o la sua presentazione \u00e8 monotona, prestare attenzione \u00e8 meno semplice. Se poi l'informazione \u00e8 infrequente, con il passare del tempo si ha un decadimento della prestazione. Mackworth \u00e8 stato il primo a condurre studi sistematici sulla vigilanza (esperimenti con il \"clock test\"), dimostrando che si ha una rapida caduta dell'attenzione nei primi 30 minuti e pi\u00f9 lentamente nell'ora e mezza successiva. L'autore ritiene che il decremento di vigilanza sia causato da un processo inibitorio simile a quello della teoria del condizionamento classico di Pavlov. Qui il condizionamento avviene durante l'addestramento, quando i soggetti sono istruiti dallo sperimentatore a premere il pulsante ad ogni scatto doppio della lancetta (rinforzo): quando non si ha pi\u00f9 l'istruzione, la risposta condizionata si estingue perch\u00e9 aumenta l'inibizione interna al soggetto.\nAttenzione congiunta.\nL'attenzione congiunta o attenzione condivisa \u00e8 il focus condiviso di due diversi individui su uno stesso oggetto. Si ottiene quando un individuo avvisa un altro di un oggetto per mezzo di sguardi oculari, puntamento o altre indicazioni verbali o non verbali. Un individuo guarda un altro individuo, indica un oggetto e quindi restituisce il proprio sguardo all'individuo. Scaife e Bruner sono stati i primi ricercatori a presentare una descrizione della capacit\u00e0 dei bambini di seguire lo sguardo negli occhi di un altro individuo, nel 1975. Questi ricercatori hanno scoperto che la maggior parte dei bambini di et\u00e0 compresa tra 8 e 10 mesi seguiva uno sguardo e che tutti i bambini di 11-14 mesi riuscivano nel compito. Questa prima ricerca ha dimostrato che per un adulto \u00e8 possibile portare determinati oggetti nell'ambiente all'attenzione di un bambino usando lo sguardo.\nRicerche successive dimostrano che due importanti abilit\u00e0 nell'attenzione congiunta sono il seguire lo sguardo e l'identificare l'intenzione. L'attenzione congiunta \u00e8 una delle prime abilit\u00e0 sociali sviluppate dagli esseri umani, ed \u00e8 importante per molti aspetti dello sviluppo del linguaggio, tra cui comprensione, produzione e apprendimento delle parole. Gli episodi di attenzione congiunta forniscono ai bambini informazioni sul loro ambiente, consentendo alle persone di stabilire riferimenti dalla lingua parlata e imparare le parole. Lo sviluppo socio-emotivo e la capacit\u00e0 di prendere parte alle relazioni normali sono influenzati anche dalle capacit\u00e0 di attenzione congiunta. \nLa capacit\u00e0 di stabilire un'attenzione congiunta pu\u00f2 essere influenzata negativamente da sordit\u00e0, cecit\u00e0 e disturbi dello sviluppo come l'autismo.\nSviluppo dell'attenzione.\nMackworth sostiene che esistono due tipi di attenzione: una dovuta all'esperienza dell'ambiente fisico e sociale (regolata dall'attivit\u00e0 dei lobi frontali) e un'involontaria regolata dal flusso degli stimoli esterni, indipendentemente dall'esperienza.\nSolo dopo i sette anni di et\u00e0, i bambini sarebbero capaci di risposte di attenzione selettiva e volontaria e non di semplice orientamento, poich\u00e9 solo a questa et\u00e0 si sviluppano i lobi frontali.\nQuesta spiegazione appare molto controversa: ci\u00f2 che si modificherebbe con lo sviluppo non \u00e8, probabilmente, la capacit\u00e0 attentiva in s\u00e9, ma l'attivit\u00e0 di selezione percettiva delle informazioni. \nCon la maturazione e lo sviluppo vengono sempre meglio colte le informazioni utili per ottenere una certa prestazione, cio\u00e8 il bambino \u00e8 in grado di utilizzare strategie sempre pi\u00f9 flessibili ed economiche per elaborare e strutturare in modo organico le informazioni che gli provengono dall'ambiente.\nI fenomeni fisiologici tipici dell'attenzione (dilatazione pupillare, vasocostrizione periferica, vasodilatazione cerebrale, decelerazione dell'attivit\u00e0 muscolare, arresto del ritmo alpha all'EEG con sostituzione di ritmo beta irregolare e riflesso psicogalvanico) sono presenti in quella che viene definita \"risposta di orientamento\" e si osservano alla prima presentazione di uno stimolo nuovo. \u00c8 il prodotto della discrepanza fra lo stimolo che viene presentato e la traccia mnestica di quelli che lo hanno preceduto. Tali effetti si riducono alla ripresentazione dello stimolo (risposta di abituazione). Tale risposta \u00e8 legata alla coincidenza dello stimolo con una sua traccia presente nella memoria a lungo termine. \nSe si parla di attenzione legata all'apprendimento, gi\u00e0 dalla tenera et\u00e0 il bambino assimila e accoglie all'interno del proprio percorso cognitivo informazioni che strutturano l'intelligenza. L'attenzione, portata didatticamente nell'esercizio, dal correggere un errore, giudicare l'azione, decidere un atto, costruisce il bagaglio di esperienza del bambino che andr\u00e0 a colmare il vuoto esperienziale che diverr\u00e0 poi la base psichica sana per qualsiasi tipo di educazione.\nLa risposta di \"abituazione\" \u00e8 pi\u00f9 rapida con il crescere dell'et\u00e0: secondo la teoria di Jean Piaget, ci\u00f2 pu\u00f2 essere legato alla costanza dell'affetto, acquisita dopo una certa et\u00e0 e alla relativa capacit\u00e0 di prevedere gli stimoli, acquisita dal bambino.\nNei bambini in et\u00e0 scolare non si evidenziano particolari differenze nelle capacit\u00e0 attentive, rispetto agli adulti, mentre differenti sarebbero piuttosto le capacit\u00e0 di formulare strategie diverse per la soluzione di un compito, cio\u00e8 la capacit\u00e0 di cogliere gli elementi principali di una realt\u00e0 problematica, utili alla soluzione di un compito. Sembrerebbe dunque implicato un diverso livello di sviluppo cognitivo, piuttosto che un aspetto legato all'attenzione. \nAl momento non c'\u00e8 nessuna teoria sull'attenzione unanimemente condivisa. Sembra accertato che molti processi diversi siano responsabili della selettivit\u00e0 dell'attenzione. Un'altra difficolt\u00e0 nello studio dell'attenzione deriva dal fatto che il processo attentivo \u00e8 implicato in numerosi altri processi cognitivi fondamentali (la percezione, la memoria, l'apprendimento) oltre al fatto che lo studio dell'attenzione, disgiunto dagli altri processi psichici, si \u00e8 rivelato poco fecondo.\nI disturbi dell'attenzione.\nLa disattenzione.\nQuesta \u00e8 spesso dovuta a stanchezza fisica o mentale. Questo disturbo scompare quando l\u2019individuo \u00e8 pi\u00f9 riposato e meno stressato;\nLa distrazione.\n\u00c8 un'interruzione dell\u2019attenzione causata da qualche stimolo esterno o interno. Basta qualche oggetto o persona attorno a noi per catturare la nostra attenzione cos\u00ec da distrarci dal compito che altri o noi stessi ci eravamo assegnato. Allo stesso modo basta un pensiero, un ricordo o un\u2019immagine che fa capolino nella nostra mente per catturare momentaneamente la nostra attenzione e farci distrarre;\nLa distraibilit\u00e0.\nQuesta \u00e8 la propensione naturale di una persona a distrarsi. La distraibilit\u00e0 \u00e8 presente nei bambini e negli anziani. Entrambi hanno difficolt\u00e0 a fissare in maniera costante l\u2019attenzione. Tuttavia \u00e8 presente anche nei soggetti che presentano lievi problematiche psicologiche. In questi ultimi le loro ansie, le loro paure e la loro irrequietezza interiore possono per qualche momento o periodo disturbare, in modo non costante, le loro capacit\u00e0 attentive.\nL'aprosessia.\nQuesta \u00e8 l\u2019incapacit\u00e0 strutturale e costante a mantenere l\u2019attenzione. Questo disturbo \u00e8 presente sistematicamente nelle gravi patologie psichiche come negli stati fobico-ossessivi, in quelli maniacali; nella depressione, nella schizofrenia ecc. L\u2019aprosessia \u00e8 dovuta a un eccesso di emozioni e cariche affettive che interferiscono nei processi di pensiero o \u00e8 dovuta alla presenza di idee deliranti e fisse che, imponendosi in modo preponderante o coatto alla coscienza, riducono la possibilit\u00e0 di attenzione."}
{"id": "466305", "revid": "1714743", "url": "https://it.wikipedia.org/wiki?curid=466305", "title": "Giovanni di Bicci de' Medici", "text": "Biografia.\nOrigini e ascesa economica (1360-1410).\nGiovanni era uno dei 5 figli di Averardo di Chiarissimo de' Medici e di Jacopa (o Giovanna) Spini. Suo padre era un mercante di lana che solo nell'ultimo periodo della sua vita aveva raggiunto una ricchezza tale da potersi definire benestante. Alla sua morte (1363) il suo cospicuo patrimonio venne per\u00f2 diviso in cinque parti uguali, diventando cos\u00ec un'esigua eredit\u00e0 nelle mani dei figli. Lo zio di Giovanni, Vieri de' Medici (cugino di secondo grado di Averardo), era invece ben pi\u00f9 ricco, esercitava la professione di banchiere e fra i settanta e pi\u00f9 banchi presenti nella Firenze medievale, il suo era uno dei pi\u00f9 floridi. Proprio a servizio dello zio, Giovanni impar\u00f2 il mestiere di banchiere, diventando presto il responsabile della filiale a Roma. Nel 1385 rilev\u00f2 questa filiale grazie al piccolo patrimonio portato in dote da sua moglie, Piccarda Bueri, poi aumentato dall'entrata di nuovi soci. Nel 1397 la sede fu spostata a Firenze, vicino a Orsanmichele, all'incrocio fra Via Porta Rossa e Via Calimala, con un capitale di 10.000 fiorini per un po' pi\u00f9 della met\u00e0 di Giovanni e per la parte restante dei suoi due soci. Le banche a quell'epoca espletavano la loro attivit\u00e0 attraverso i servizio di deposito, di emissione e conversione delle lettere di cambio (le antesignane dei \"traveler's cheque\"), di prestito e di investimenti a vario titolo. Il Banco dei Medici ebbe buona sorte anche grazie all'impiego di soldi nel commercio delle stoffe, tanto che nel 1408 godeva gi\u00e0 di due filiali, una a Venezia e una a Roma, pi\u00f9 una sotto-succursale a Napoli dipendente da Roma. Ma sar\u00e0 proprio dalla capitale della cristianit\u00e0 che Giovanni incomincer\u00e0 la costruzione dell'impero economico.\nIl rapporto con Giovanni XXIII (1410-1419).\nEra proprio il banco a Roma quello pi\u00f9 redditizio, perch\u00e9 nel 1413 Giovanni era riuscito a diventare il banchiere privilegiato dei conti papali, grazie all'amicizia con l'antipapa Giovanni XXIII (papa della fazione \"pisana\" durante lo Scisma d'Occidente, eletto nel 1410). Giovanni aveva bisogno di fondi per mantenere la propria posizione e rafforzare la sua autorit\u00e0 a discapito dei suoi due rivali, l'antipapa Benedetto XIII (fazione avignonese) e il Papa Gregorio XII. Pertanto Giovanni aveva fatto accedere i Medici all'attivit\u00e0 della Camera Apostolica. Il Banco dei Medici cos\u00ec pot\u00e9 riscuotere le decime e ricavarne una percentuale, un'opportunit\u00e0 che accrebbe enormemente le fortune finanziarie della famiglia. Questo quasi-monopolio per\u00f2 dur\u00f2 solo due anni perch\u00e9 nel 1415 il papa venne deposto dal Concilio di Costanza e presto il Banco Medici si trov\u00f2 a dividere la fonte di guadagno con le imprese rivali, fra le quali quelle degli Spini (quelli del Palazzo Spini Feroni) e degli Alberti. Con il fallimento del Banco Spini nel 1420, Giovanni riacquist\u00f2 buona parte delle prerogative perse sulla riscossione dei conti papali, questa volta in maniera duratura, che port\u00f2 una notevole prosperit\u00e0 a lui e alla sua famiglia.\nGrazie alla cospicuit\u00e0 degli introiti del banco, largamente sopra i 100.000 fiorini all'anno, e grazie alla sua prestigiosa clientela, Giovanni pot\u00e9 permettersi anche di rendere l'antico favore a Giovanni XXIII, nel frattempo dichiarato antipapa e deposto: nel 1419 invi\u00f2 un suo fattore a Norimberga per impegnarsi al pagamento di 30.000 fiorini per ottenere la sua scarcerazione. Dopo la sua morte l'alto prelato venne sepolto a Firenze nel Battistero di San Giovanni, nella tomba realizzata da Donatello e Michelozzo su commissione del figlio di Giovanni, Cosimo (molto probabilmente come tributo all'amico paterno).\nGli incarichi istituzionali.\nGiovanni, nonostante la ricchezza, fu un personaggio che non si dimostr\u00f2 mai ambizioso di cariche pubbliche, ma aspett\u00f2 che le cariche gli venissero offerte accettandole di buon grado. A tal proposito Machiavelli sentenzi\u00f2 cos\u00ec il suo ruolo politico: \u00abNon domand\u00f2 mai onori ed ebbegli tutti; mor\u00ec ricchissimo di tesoro ma pi\u00f9 di buona fama e di benevolenza\u00bb. Giovanni era quindi riuscito a riscattare il nome dei Medici che, seppur macchiato in passato da qualche traditore e assassino, aveva per\u00f2 anche dato alle cariche pubbliche uomini responsabili e validi, dei quali lui era stato il pi\u00f9 importante fino ad allora. Espresse cos\u00ec quella saggia prudenza riguardo alle invidie altrui che sar\u00e0 una delle chiavi del trionfo di suo figlio Cosimo. Nonostante questo tatto politico, Giovanni era di tendenze antioligarchiche e cerc\u00f2, come dimostr\u00f2 con il suo patronato nei confronti della piccola e media borghesia, di opporsi silenziosamente alla fazione degli Albizzi. Lista degli incarichi pubblici ricoperti:\nLa peste del 1417.\nNel 1417 si abbatt\u00e9 una violenta pestilenza sulla citt\u00e0 di Firenze. In quest'occasione, Giovanni di Bicci diede un grande contributo in denaro per soccorrere gli ammalati e aiutare la Signoria nell'affrontare l'epidemia.\nL'istituzione del catasto (1427).\nGiovanni fu uno dei principali sostenitori dell'istituzione di un \"catasto\" cittadino, che per la prima volta tassasse i fiorentini non con le varie imposte sui consumi, che colpivano in eguale misura ricchi e poveri, ma con delle tasse calibrate sulle entrate, le rendite e i possedimenti delle singole famiglie.\nQuesto passaggio fondamentale della lotta tra Medici e Albizzi, fu uno di quei provvedimenti tesi a guadagnare proseliti tra i ceti subalterni da parte dei Medici, secondo un programma non scritto che andava avanti da circa un cinquantennio, dall'appoggio di Salvestro de' Medici alle rivendicazioni dei Ciompi.\nPrima di questa riforma le imposte del comune si basavano su un complicato e confuso sistema di tassazioni soprattutto indirette, alle quali si aggiungevano alcuni \"estimi\", cio\u00e8 tasse sul patrimonio. Nella pratica comunque la grandissima fetta di entrate era data dai dazi e dalle gabelle (imposte sulle merci in transito). Oltre alla tassazione ordinaria, ne esisteva una straordinaria per momenti di particolare necessit\u00e0, come guerre e realizzazione di grandi opere come le mura. Queste necessit\u00e0 erano coperte dalle cosiddette \"prestanze\", cio\u00e8 prestiti volontari o forzati, che venivano restituiti in maniera sempre pi\u00f9 macchinosa: nel 1343 si arriv\u00f2 a creare addirittura un \"monte comune\", che emetteva titoli di Stato. Questi titoli erano cos\u00ec gonfiati da speculazioni con interessi altissimi, da far offrire nel 1358 al \"Monte\" certificati di debito pubblico per trecento fiorini in cambio di 100 fiorini in contanti. Gli unici a potersi permettere tali guadagni erano comunque i ricchi che avevano soldi da impegnare.\nIn definitiva, quindi, le tasse gravavano sia sui poveri sia sui ricchi in egual misura, mentre il debito pubblico si risolveva in un continuo drenaggio di denaro a favore dei ricchi.\nFu l'occasione dell'ennesima guerra contro i Visconti di Milano del 1427 a far nascere la necessit\u00e0 di attingere soldi dove veramente si trovavano, cio\u00e8 nelle casse dei ricchi possidenti. Il catasto sostenuto da Giovanni de' Medici lo obbligava senz'altro a un forte esborso, compresi i suoi alleati, ma anche gli avversari come Rinaldo degli Albizzi. Va inoltre ricordato che anche l'ultimo atto pubblico di Giovanni de' Medici fu in difesa del popolo; un gruppo che oggi diremmo \"conservatore\", capeggiato da Rinaldo degli Albizzi e Niccol\u00f2 da Uzzano, stava tramando per indurre la Signoria, cio\u00e8 il governo, a ridurre il numero delle corporazioni minori, diminuendo cos\u00ec il peso politico della forte e bene articolata classe artigianale di Firenze, proponendosi contemporaneamente di far abolire, come non pi\u00f9 consono ai tempi, il provvedimento che da circa 130 anni escludeva la vecchia nobilt\u00e0 d'origine feudale dalle cariche governative. Tale proposta di legge, logicamente, fu presentata nel modo pi\u00f9 plausibile, come una misura di ordinaria amministrazione, ma al vecchio Medici non sfugg\u00ec il suo autentico significato, che era di svolta reazionaria e antipopolare, facendogli mobilitare per l'opposizione tutte le forze di cui poteva disporre (ed erano molte). La legge fu bocciata e ci\u00f2 contribu\u00ec ad aumentare ancora di pi\u00f9 l'appoggio popolare a Giovanni e ai suoi discendenti. Il favore generale che ne consegu\u00ec fu cruciale nel lungo periodo per il successo della famiglia Medici.\nDiscendenza.\nDall'unione di Giovanni e Piccarda Bueri, sposata nel 1386, nacquero quattro figli:\nMecenatismo.\nGiovanni di Bicci support\u00f2 le arti e grazie alle sue cospicue donazioni fu abbellita la citt\u00e0, affidandosi ad artisti quali Filippo Brunelleschi e Jacopo della Quercia. In qualit\u00e0 di priore dell'Arte della Lana, favor\u00ec l'abbellimento della facciata del Palazzo di Orsanmichele (fine anni '10). Tra il 1419 e il 1425 il Brunelleschi complet\u00f2 lo Spedale degli Innocenti, finalizzato ad accogliere gli orfani della citt\u00e0. In seguito a ci\u00f2 Giovanni de Medici commission\u00f2 al grande architetto fiorentino la ristrutturazione dell'antica basilica di San Lorenzo, destinata a diventare la chiesa della famiglia Medici. Tuttavia la mentalit\u00e0 di Giovanni era ben lontana da quell'idea di mecenatismo tipica dei suoi figli e nipoti, in quanto la sua era pi\u00f9 una benevolenza verso i concittadini, piuttosto che un uso politico dell'arte come prerogativa di prestigio e supremazia."}
{"id": "466308", "revid": "36426", "url": "https://it.wikipedia.org/wiki?curid=466308", "title": "Famiglia Medici", "text": ""}
{"id": "466312", "revid": "339392", "url": "https://it.wikipedia.org/wiki?curid=466312", "title": "World Wrestling Federation", "text": ""}
{"id": "466313", "revid": "767487", "url": "https://it.wikipedia.org/wiki?curid=466313", "title": "Credo (Mango)", "text": "Credo \u00e8 un album di Giuseppe Mango, pubblicato nel 1997. La ristampa dell'anno seguente contiene il brano \"Luce\", interpretato insieme alla cantante Zenima, col quale si sono esibiti al Festival di Sanremo 1998. La canzone \u00e8 stata riproposta in lingua inglese con il nome \"Light\", cantata solo da Mango, che la interpret\u00f2 anche a Sanremo Top nello stesso anno."}
{"id": "466317", "revid": "842111", "url": "https://it.wikipedia.org/wiki?curid=466317", "title": "WWE Wrestlemania", "text": ""}
{"id": "466320", "revid": "1543377", "url": "https://it.wikipedia.org/wiki?curid=466320", "title": "Stadio Arechi", "text": "Lo stadio Arechi \u00e8 il principale impianto sportivo di Salerno e uno dei principali stadi italiani, sede degli incontri interni dell'Unione Sportiva Salernitana 1919. Costruito tra il 1984 e il 1990 per sostituire l'obsoleto stadio Vestuti, fu progettato dagli architetti salernitani Vincenzo Della Monica e Giovanni Spezzaferro sul modello inglese.\nL'impianto \u00e8 situato in via Salvador Allende, nel quartiere periferico orientale di San Leonardo, e ha una capienza massima di circa spettatori, che lo rende l'ottavo stadio italiano per capienza. Prende il nome dal duca longobardo Arechi II ed \u00e8 perci\u00f2 soprannominato \"Principe degli stadi\".\nStoria.\nLa costruzione dello stadio, avviata nel 1984 e conclusasi nel 1990 (secondo il progetto degli architetti salernitani Vincenzo Della Monica e Giovanni Spezzaferro), si rese necessaria per le condizioni inadeguate dello stadio Donato Vestuti, che sino ad allora aveva accolto le partite interne della Salernitana. Nel 1988 la UEFA diede infatti l'autorizzazione a utilizzare i fondi del mondiale Italia '90 per costruire il nuovo impianto salernitano. Gi\u00e0 nei primi anni ottanta i tifosi avevano chiesto, con manifestazioni di protesta, di intervenire per risolvere la questione relativa allo stadio della Salernitana: il problema fu dunque risolto con la costruzione dell'Arechi.\nLa struttura venne inaugurata nel settembre del 1990, in occasione della partita giocata contro il Padova, terminata 0-0, che segn\u00f2 il ritorno dopo 23 anni della Salernitana in Serie B. Nel 1998, dopo che la squadra ottenne la promozione in Serie A, venne effettuata una ristrutturazione di adeguamento dell'impianto. Nel 2019 l'impianto \u00e8 stato nuovamente ristrutturato per ospitare alcune partite di calcio (tra cui la finale del torneo maschile) della XXX Universiade, e ulteriormente nel 2021 per adeguarlo al campionato di Serie A.\nIl rifacimento del terreno di gioco (2014).\nNel marzo 2014, la trov\u00f2 l'accordo con il comune di Salerno per la ristrutturazione dell'impianto e per la gestione del manto erboso da parte della societ\u00e0 granata fino al 2020. I lavori, che hanno previsto il rifacimento dell'impianto di drenaggio, del manto erboso e dei servizi igienici, sono stati finanziati in parte dal comune di Salerno e in parte dalla Salernitana e sono stati effettuati a fasi: prima del concerto di Ligabue del 23 luglio 2014 si \u00e8 provveduto all'installazione del nuovo sistema di drenaggio, mentre dopo il concerto si \u00e8 installato il nuovo manto erboso.\nLa promozione in Serie B e il rifacimento dell'impianto (2015).\nCon la promozione in Serie B ottenuta nel maggio 2015, la societ\u00e0 ed il Comune hanno dovuto apportare diverse migliorie per adeguare lo stadio per gli standard della categoria. In particolare si \u00e8 provveduto ad implementare tabelloni pubblicitari a led al posto di quelli a rullo presenti, a dotare la sala e la tribuna stampa di connessione wireless ad internet gratuita e a numerare i posti dell'impianto. Si \u00e8, inoltre, proceduto al completamento della segnaletica interna e della doppia recinzione esterna nella zona di prefiltraggio tra Curva Nord e Distinti. Non sono state toccate invece le torri faro: l'illuminazione prodotta \u00e8 infatti superiore ai 1200 lux richiesti dalla Serie B.\nLe Universiadi e un nuovo restyling dello stadio (2019).\nIl 14 febbraio 2019, \u00e8 iniziato il montaggio dei primi nuovi sediolini nel Settore Tribuna dello Stadio Arechi di Salerno in vista delle Universiadi in programma a luglio in Campania.\nL\u2019intervento di restyling dello stadio Arechi ha avuto un costo complessivo di 2,7 milioni di euro e ha riguardato la tribuna stampa, l\u2019impianto d\u2019illuminazione, i servizi igienici, la facciata dello stadio, gli interni degli spogliatoi. Inoltre sono stati installati i sediolini in tutti e quattro i settori dell\u2019impianto.\nIn totale sono stati installati 37 180 sediolini, comprese poltrone comfort in tribuna vip. Sono stati poi posizionati anche nuovi banchetti e postazioni di lavoro in tribuna stampa.\nNel 2021, tra la fine di agosto e l\u2019inizio di settembre, sono stati eseguiti lavori all\u2019impianto di illuminazione, sostituendo i vecchi fari a ioduri metallici con fari LED in grado di garantire i 1650lx necessari per le gare di Serie A.\nDati tecnici.\nLo stadio ha una struttura in cemento armato a pianta rettangolare, con le tribune divise in quattro settori simmetrici (uno per ciascun lato) senza raccordi angolari: il pubblico di casa prende posto nelle due tribune laterali e nella Curva Sud (intitolata dal 2010 al defunto capo ultras Carmine Rinaldi, detto \"Siberiano\"). La Curva Nord ha in passato ospitato anche il pubblico di casa, mentre attualmente \u00e8 riservata solo ai tifosi ospiti (dato che la parte superiore \u00e8 chiusa).\nIl prato \u00e8 in erba naturale, lungo 105 metri e largo 68. Essendo privo della pista di atletica, non vi sono spazi intermedi tra il campo e gli spalti.\nInizialmente i posti a sedere erano , ma dopo le modifiche apportate con la ristrutturazione del 1998 la capienza venne aumentata a posti, dei quali 205 riservati per la tribuna stampa. A seguito delle modifiche legislative in merito agli stadi, la capienza complessiva si \u00e8 ridotta a circa posti (di cui sono omologati).\nAll'esterno dello stadio sono presenti grandi parcheggi per le automobili; tutti gli accessi sono dotati di tornelli, introdotti per adeguarsi alle norme del cosiddetto \"decreto Pisanu\" per la sicurezza degli stadi, i cui lavori di installazione furono avviati nel febbraio 2007 e terminati nell'aprile 2008.\nIl 1\u00ba aprile 2012 viene inaugurata, alla presenza del sindaco Vincenzo De Luca e dei massimi vertici societari, la nuova sede operativa della , situata all'interno dell'impianto.\nIncontri internazionali.\nNazionale italiana.\nNello stadio Arechi sono state disputate tre partite della Nazionale di calcio dell'Italia:\nCoppa UEFA.\nAllo stadio di Salerno si \u00e8 tenuto anche un discusso incontro di Coppa UEFA:\nCoppa Anglo-Italiana.\nAll'Arechi si sono giocate anche due partite della Coppa Anglo-Italiana 1995-1996:\nAmichevoli internazionali.\nInoltre si sono giocate quattro amichevoli:\nConcerti musicali.\nAllo stadio Arechi si sono tenuti diversi concerti di artisti italiani, tra cui:\nEventi religiosi.\nL'Arechi ha ospitato anche alcune manifestazioni religiose, tra cui:\nTrasporti.\nLo stadio \u00e8 raggiungibile in:"}
{"id": "466322", "revid": "1318658", "url": "https://it.wikipedia.org/wiki?curid=466322", "title": "FreeType", "text": "FreeType \u00e8 una libreria software di funzioni che implementa un motore per la resa grafica dei \"font\" e pu\u00f2 gestire un assortimento di formati di font digitali, tra cui TrueType, Type 1, e OpenType.\nServe a convertire in bitmap i caratteri vettoriali e fornisce funzioni ausiliarie per altre operazioni relative ai tipi di caratteri. Utilizzata da pi\u00f9 di un bilione di dispositivi, \u00e8 progettata per essere piccola, efficiente, altamente personalizzabile e portatile."}
{"id": "466327", "revid": "116860537", "url": "https://it.wikipedia.org/wiki?curid=466327", "title": "Purina", "text": "La purina \u00e8 una molecola organica eterociclica aromatica, composta da un anello pirimidinico fuso con un anello di imidazolo.\nIl termine generico purine spesso si riferisce alle forme di purina aventi specifici sostituenti. Tra di esse figurano due basi azotate degli acidi nucleici: l'adenina e la guanina. Nel DNA, queste basi formano ponte idrogeno con molecole pirimidiniche complementari (timina e citosina). Nell'RNA, la molecola complementare all'adenina \u00e8 l'uracile.\nOltre a quelle coinvolte nella costituzione degli acidi nucleici, esistono numerose purine che intervengono come cofattori e coenzimi in numerose vie metaboliche: tra queste figurano l'ATP, il GTP, il NADH, il cAMP, il coenzima A. Altre purine di interesse biologico sono la xantina, l'ipoxantina, la teobromina, la caffeina e l'acido urico.\nOrigine del nome.\nIl termine \"purina\" fu assegnato a questa molecola nel 1884 dal chimico tedesco Hermann Emil Fischer. Fu in grado di sintetizzare la purina nel 1898. Fischer prov\u00f2 infine che tutte le molecole oggi note come purine erano effettivamente parte di una stessa famiglia di composti chimici.\nMetabolismo.\nLe purine sono sintetizzate dalla cellula come nucleosidi (la purina \u00e8 legata ad una molecola di ribosio). Sia l'adenina che la guanina derivano dal nucleoside inosina monofosfato, sintetizzato da un preesistente ribosio attraverso l'aggiunta di atomi provenienti dagli amminoacidi glicina, glutammina e aspartato, in presenza del coenzima tetraidrofolato.\nLe purine provenienti dalla dieta sono metabolizzate attraverso diversi enzimi, come la xantina ossidasi, in acido urico. Alti livelli di acido urico possono produrre una patologia detta gotta, dal momento che la molecola pu\u00f2 cristallizzare nelle articolazioni. Questo fenomeno avviene solo nell'uomo e in alcune specie di animali (come i cani Dalmata), che non hanno l'enzima uricasi, in grado di degradare ulteriormente l'acido urico. La deficienza di un altro enzima, l'adenosina deaminasi (necessario per degradare l'adenina), pu\u00f2 generare una forma grave di immunodeficienza.\nLe purine derivanti dal turnover degli acidi nucleici (o dalla dieta) possono anche essere riutilizzate in nuovi nucleotidi. L'enzima adenina fosforibosiltransferasi pu\u00f2 \"riciclare\" l'adenina, mentre la ipoxantina-guanina fosforibosiltransferasi (HPRT) permette il \"riciclo\" di guanina ed ipoxantina. La carenza genetica di HPRT causa la sindrome di Lesch-Nyhan.\nBiosintesi de novo delle purine.\nLe purine vengono sintetizzate de novo a partire da PRPP (5-fosforibosil-1-pirofosfato), in seguito all'aggiunta di un gruppo amminico donato dalla glutammina (che si trasforma cos\u00ec in glutammato) e al rilascio di pirofosfato(PPi), si ha la formazione di 5-fosfo-\u03b2-D-ribosilammina, un composto molto instabile a cui si ha aggiunta di glicina con consumo di ATP e conseguente formazione di GAR (Glicinamide ribonucleitide). A questo punto della biosintesi si ha l'intervento del coenzima tetraidrofolato che converte GAR in FGAR, successiva aggiunta di glutammato e consumo di ATP con risultante formazione di FGAM.\nAdesso per ulteriore consumo di ATP e concomitante rilascio di una molecola di acqua si arriva all'intermedio metabolico AIR (5-aminoimidazolo ribonucleotide) che subisce aggiunta di uno ione bicarbonato accoppiata a idrolisi di ATP producendo N^10-CAIR.\nOra si ha l'ingresso di una molecola di aspartato accoppiata a idrolisi di ATP con formazione di SAICAR, successiva fuoriuscita di fumarato e formazione di AIACAR. Mediante l'intervento di tetraidrofolato si passa da AIACAR a FAICAR ed infine per deidratazione a Inosinato. Da qui si pu\u00f2 avere produzione di AMP(adenosin monofosfato) mediante aggiunta di aspartato e idrolisi accoppiata di GTP, oppure formazione di GMP (guanosil monofosfato) attraverso idratazione dello inosinato e riduzione di NAD a NADH con formazione di Xantilato come intermedio. Quest'ultimo intermedio subisce idratazione e aggiunta di glutammina con rilascio di glutammato che comporta il trasferimento di un gruppo aminico al nucleotide purinico in via di formazione. Queste due ultime reazioni che portano alla formazione di GMP sono accoppiate all'idrolisi di ATP.\nContenuti di purine negli alimenti.\nParagone: 1 scatola di sardine sott'olio (3.5\u00a0mg/gr \u00e0 200 gr) corrisponde a 700\u00a0mg di purine."}
{"id": "466331", "revid": "68318", "url": "https://it.wikipedia.org/wiki?curid=466331", "title": "Club Mate", "text": ""}
{"id": "466334", "revid": "124625899", "url": "https://it.wikipedia.org/wiki?curid=466334", "title": "Presidenti del Brasile", "text": "I presidenti del Brasile si sono succeduti a partire dal 1889, allorch\u00e9 fu abolita la monarchia con l'esilio dell'imperatore Pietro II, e fu proclamata la repubblica.\nNonostante venga diviso istituzionalmente per nome ufficiale (dal 1889 al 1967 come Stati Uniti del Brasile e dal 1967 ad oggi come Repubblica Federale del Brasile), storicamente si sono succedute sei repubbliche, caratterizzate da meccanismi politici distinti. Questa lista comprende tutti i presidenti dello stato brasiliano (pi\u00f9 le giunte provvisorie), elencati dal 1889 ad oggi, e brevi descrizioni dei diversi periodi storici.\nL'attuale Presidente Jair Bolsonaro, entrato in carica il 1\u00ba gennaio 2019, terminer\u00e0 il suo mandato, salvo rielezione, il 1\u00ba gennaio 2023.\nLista.\nPrima Repubblica (1889\u20131930).\nIl periodo della Prima Repubblica, o Rep\u00fablica Velha, inizi\u00f2 nel 1889, con il colpo di stato che depose l'imperatore Pietro II e instaur\u00f2 la repubblica, fino al 1930, con un secondo colpo di Stato contro il regime oligarchico.\nQuesto periodo s\u00ec divide in due fasi: il primo, detto \"Repubblica della Spada\" (\"Rep\u00fablica da Espada\", 1889-1894), in sostanza una dittatura retta dai militari, ed il secondo, detto \"Repubblica Oligarchica\" (\"Rep\u00fablica Olig\u00e1rquica\", 1894-1930), durante la quale il potere presidenziale era nelle mani di politici clientelari che rappresentavano, alternandosi, i produttori di caff\u00e8 di San Paolo e gli allevatori di mucche da latte di Minas Gerais. Questa divisione di bipolarismo pacifico (detta \"politica del caffellatte\"), unita ai massicci brogli elettorali, pass\u00f2 da una sfiducia popolare ad aperta sedizione, fomentata da settori riformisti delle forze armate (\"Tenentismo\"), dopo il Marted\u00ec nero del 1929. Dopo che nelle elezioni presidenziali del 1930 furono perpetrati gli ennesimi brogli pur di garantire la continuit\u00e0 del sistema clientelare, mostratosi negligente nel risollevare l'economia dalla Grande depressione, gran parte dell'esercito si sollev\u00f2 e depose il Presidente Washington Lu\u00eds, inaugurando la Seconda Repubblica.\nSeconda Repubblica (1930\u20131937).\nLa Seconda Repubblica o Governos Provis\u00f3rio e Constitucional inizi\u00f2 nel 1930, dopo il colpo di Stato militare (o rivoluzione) contro il regime oligarchico, terminando nel 1937, con l'instaurazione della dittatura di Get\u00falio Vargas.\nDopo una breve giunta militare, il golpisti insediarono Vargas, in precedenza esponente del Partito Repubblicano Rio-Grandese e leader dell'Alleanza Liberale, che inaugur\u00f2 una nuova Costituzione e pose fine al regime semi-feudale degli oligarchi agrari. A causa dei disordini e delle sommosse, orchestrate dagli ex-repubblicani (rivoluzione del 1932), dai comunisti (1937) e dal partito fascista degli Integralisti, Vargas us\u00f2 i suoi poteri per rafforzare l'esecutivo ed infine instaurare una dittatura apartitica ispirata al regime di Antonio Salazar in Portogallo.\nTerza Repubblica (1937\u20131946).\nL'Estado Novo o Terza Repubblica (\"Terceira Rep\u00fablica\") dur\u00f2 dal 1937, anno dell'instaurazione del regime pseudo-fascista di Get\u00falio Vargas, al 1945, anno delle dimissioni dello stesso Vargas.\nQuesto periodo segn\u00f2 l'inizio dell'Estado Novo (\"Nuovo Stato\"), ispirato ai regimi fascisti di Portogallo, Italia e Spagna. Si caratterizz\u00f2 sia per la creazione del primo welfare state brasiliano, nonch\u00e9 l'estensione di molti diritti (come il suffragio femminile), che per l'autoritarismo di governo contro comunisti, anarchici e dissidenti di sorta. Nonostante le iniziali simpatie filo-tedesche di Vargas, il Brasile si schier\u00f2 contro le Potenze dell'Asse durante la Seconda guerra mondiale, alla cui fine segu\u00ec la caduta di Vargas per le pressioni esterne (specie degli Stati Uniti) che interne.\nQuarta Repubblica (1946\u20131964).\nLa Quarta Repubblica o Per\u00edodo Populista inizi\u00f2 nel 1946, dopo il ritorno alla democrazia, e fin\u00ec nel 1964, con il golpe militare che depose il Presidente Jo\u00e3o Goulart.\nLa Quarta Repubblica fu marcata da un multipartitismo a carattere populista, con poca differenza tra i vari partiti (ad eccezione della destra, coalizzatasi nell'Unione Democratica Nazionale). Fu un periodo di prosperit\u00e0, sulla scia del boom economico degli anni 50 e 60, ma anche di instabilit\u00e0, con frequenti conflitti tra la Presidenza ed il Congresso, che port\u00f2 ad una breve riforma in senso parlamentare della repubblica (1961\u20131964). L'ascesa alla presidenza del socialista moderato Goulart port\u00f2 il Congresso (dominato dalle destre) ed i militari ad condurre un colpo di stato che port\u00f2 all'instaurazione di un regime dittatoriale.\nDittatura militare (1964\u20131985).\nLa Dittatura militare brasiliana, conosciuta anche come Quinta Repubblica, inizi\u00f2 nel 1964, dopo il golpe militare che rovesci\u00f2 il governo democratico di Jo\u00e3o Goulart, e fin\u00ec nel 1985, con il ripristino della democrazia e l'elezione presidenziale di Tancredo Neves.\nIl periodo della dittatura militare, camuffato con elezioni fittizie, fu sia un periodo di espansione economica che di persecuzione per le opposizioni, specie i comunisti, di censura e di moralismo dei costumi. Il potere fu concentrato nelle mani del partito Alian\u00e7a Renovadora Nacional (ARENA), di carattere nazionalista, mercatista e conservatore, fino a che l'aumento vertiginoso dell'inflazione, l'aumento della povert\u00e0, il crescente malcontento popolare, l'\u00e9litismo politico dei militari e la mancanza di necessit\u00e0 da parte degli USA di un regime estremista in un periodo di distensione portarono al declino del regime, infine smantellato sotto la presidenza di Jo\u00e3o Figueiredo.\nSesta Repubblica (1985\u2013presente).\nLa Sesta Repubblica (\"Nova Rep\u00fablica\") \u00e8 il periodo iniziato nel 1985, con le prime elezioni democratiche, sino ad oggi. Durante questo periodo \u00e8 stata approvata definitivamente la riforma della Costituzione (1988), si ha assistito alla fine della guerra fredda, al rafforzamento delle istituzioni democratiche e presidenziali e alla nascita di un multipartitismo estremo, seppur convogliato in due coalizioni: il centrodestra (guidato dal PSDB) ed il centrosinistra (guidato dal Partito dei Lavoratori), pur aventi entrambi partiti sia di destra che di sinistra. La recente elezione nel 2018 del candidato di estrema destra Jair Bolsonaro ha portato ad una maggiore polarizzazione dei due blocchi, con la maggioranza delle destre anche moderate a sostegno di Bolsonaro e le sinistre unite all'opposizione."}
{"id": "466335", "revid": "120532099", "url": "https://it.wikipedia.org/wiki?curid=466335", "title": "Bryan Singer", "text": "Biografia.\n\u00c8 cugino degli attori Marc e Lori Singer.\nCresciuto nel New Jersey, si \u00e8 diplomato alla West Windsor-Plainsboro High School nel 1984. Si \u00e8 iscritto poi alla New York City's School of Visual Arts, per poi rinunciarvi nel 1986 e trasferirsi a Los Angeles in favore del corso di \"Critical studies\" alla USC. Ottiene la laurea nel 1989.\nEbreo e apertamente bisessuale, nella sua vita ha avuto relazioni sia con uomini che con donne e, nell'ottobre del 2014, ha confermato di aspettare il suo primo figlio dall'attrice Michelle Clunie che \u00e8 nato il 5 gennaio 2015 e chiamato Dashiell Julius William Clunie-Singer.\nCarriera.\nAncora studente, nel 1988, assieme a John Ottman, dirige il cortometraggio \"Lion's Den\", interpretato dal suo amico Ethan Hawke e dallo stesso regista.\nIl suo primo film di successo \u00e8 \"Public Access\", che gli fa vincere il premio speciale della giuria al Sundance Film Festival.\nNel 1994 fonda la \"Bad Hat Harry Productions\", con cui da allora produce o co-produce tutti i suoi film, ma anche film di altri come \"La vendetta di Halloween\" di Michael Dougherty del 2007 e le serie televisive \"Dr. House - Medical Division\", \"Mockingbird Lane \"e \"Black Box.\"\nL'anno dopo arriva la definitiva consacrazione con \"I soliti sospetti\", originale thriller che vale a Kevin Spacey l'Oscar al miglior attore non protagonista, e a Christopher McQuarrie l'Oscar alla migliore sceneggiatura originale. Singer diventa uno dei registi pi\u00f9 seguiti e ammirati della nuova stagione cinematografica grazie a questo film, divenuto un vero e proprio \"cult\".\nNel 1998 dirige \"L'allievo\", film incentrato sul tema del nazismo e basato su un racconto di Stephen King, che suscit\u00f2 pareri contrastanti nella critica e non ebbe il successo di pubblico sperato.\nRitorna, poi, sulla strada del successo con i primi due capitoli della saga ispirata dai famosi fumetti Marvel: \"X-Men\" e \"X-Men 2\", ricalcando le storie disegnate da Stan Lee e Jack Kirby sempre sul tema dell'integrazione razziale (la prima scena, per esempio, si svolge in un campo di concentramento).\nI film riscuotono un grande successo di pubblico tanto da avere poi un terzo capitolo, \"X-Men - Conflitto finale\", diretto per\u00f2 da Brett Ratner; Singer, infatti, declina la regia in favore del kolossal \"Superman Returns\", la pellicola che ha segnato il ritorno sul grande schermo del supereroe proveniente dal pianeta Krypton e che si pone come vera e propria continuazione della serie cinematografica classica con Christopher Reeve. Inizialmente lo stesso Singer dichiar\u00f2 di girare anche il sequel, approvato dalla produzione, salvo poi venir cancellato a favore di un \"reboot\" con Zack Snyder alla regia.\nSinger si dedica anche alla televisione, producendo il telefilm \"Dr. House - Medical Division\", di cui dirige il primo episodio e scrutina il cast iniziale; in seguito, Singer si dichiar\u00f2 stupito del fatto che il protagonista Hugh Laurie fosse inglese, poich\u00e9 il video del provino (spedito dall'Africa, dove Laurie girava \"Il volo della fenice\") era recitato in perfetto accento americano: Laurie spiegher\u00e0 di averlo imparato dai cartoni animati da bambino.\nNel 2008 dirige Tom Cruise in \"Operazione Valchiria\", film scritto nuovamente insieme a Christopher McQuarrie, che ha suscitato molte polemiche rivolte soprattutto all'interpretazione di Cruise. Ancora una volta, il regista ritorna al tema del nazismo.\nNel 2012 gira l'episodio pilota di \"Mockingbird Lane\", remake\u00a0della serie degli\u00a0anni sessanta\u00a0\"I mostri,\"\u00a0che nonostante i buoni ascolti raccolti non riesce a dare l'avvio ad una serie televisiva vera e propria.\nDopo aver girato, nel 2013, il film \"Il cacciatore di giganti\", dopo undici anni dal secondo capitolo Singer torna alla saga che l'ha reso famoso dirigendo \"X-Men - Giorni di un futuro passato\", sequel di Conflitto finale\". \"\nIl regista si \u00e8 visto costretto a non partecipare alla campagna promozionale del film a causa di uno scandalo che ha improvvisamente colpito la sua immagine pubblica. Nel 1998, secondo l'accusatore Mike Egan, ex modello e aspirante attore all'epoca diciassettenne, il regista avrebbe abusato sessualmente di lui drogandolo durante alcuni veri e propri \"festini\" svoltisi alle Hawaii. Singer si \u00e8 trovato travolto da tali accuse, definendole assurde e precisando di non essere mai stato nella sua vita alle Hawaii in precedenza. Il legale ha definito la questione come \"completamente infondata\", dichiarando che a suo avviso si tratta di un'operazione volta a \"Ottenere pubblicit\u00e0 in un momento in cui il nuovo film di Bryan sta per uscire\".\nLe accuse, inoltre, sono state in seguito ritirate, ma altre se ne sono aggiunte di violenza sessuale su di un minorenne.\nA gennaio del 2019, \u00e8 stato nuovamente accusato di molestie sessuali su minori da quattro ex attori ora adulti, fra i quali un membro del cast del film \"L'allievo\"."}
{"id": "466337", "revid": "773636", "url": "https://it.wikipedia.org/wiki?curid=466337", "title": "Cambio di piano orbitale", "text": "In astrodinamica o meccanica celeste il cambio di piano orbitale \u00e8 una manovra orbitale in grado, con un dispendio di formula_1, di cambiare l'inclinazione del piano in cui avviene l'orbita. Questa manovra richiede quindi in un qualsiasi punto dell'orbita un Delta-v impulsivo che consenta il cambio di traiettoria che appartenga ad un altro piano, in un tempo infinitesimo.\nI cambi di piano orbitale sono molto dispendiosi in termini di formula_1 e di masse di propellente, e questa spesa dipende direttamente dal modulo della velocit\u00e0 nel punto di manovra; \u00e8 quindi pi\u00f9 conveniente effettuare manovre di cambio di piano orbitale dove il modulo della velocit\u00e0 \u00e8 minore, quindi lontani dall'attrattore.\nCalcolo del formula_1 necessario per la manovra.\nIn una manovra \"unicamente\" di cambio di piano, l'unico parametro orbitale che cambier\u00e0 sar\u00e0 l'inclinazione. In questo caso la manovra deve essere eseguita in un nodo dell'orbita, nel nodo ascendente o nel nodo discendente; le manovre di cambio di piano effettuate \"non nei nodi\" avranno come conseguenza il cambiamento dell'ascensione retta del nodo ascendente (Right Ascension of the Ascending Node, RAAN) che \u00e8 un altro dei sei parametri orbitali. \nIl valore di Delta-v necessario \u00e8\ndove"}
{"id": "466338", "revid": "834", "url": "https://it.wikipedia.org/wiki?curid=466338", "title": "Rc", "text": ""}
{"id": "466342", "revid": "767487", "url": "https://it.wikipedia.org/wiki?curid=466342", "title": "Money Mark", "text": "\u00c8 da molti considerato il \"quarto Beastie Boy\", per avere suonato a lungo insieme al gruppo hip hop newyorchese dei Beastie Boys.\nAppassionato fin dall'infanzia di musica, ed in particolare quella elettronica, dopo avere esercitato per qualche tempo il mestiere di carpentiere, alternato a quello di tastierista \"di strada\", conobbe nel 1992 Adam Horovitz, il rapper che lo convinse ad intraprendere definitivamente la carriera musicale.\nPur avendo pubblicato da solista nove dischi, di cui quattro album in studio, \u00e8 conosciuto soprattutto per la sua attivit\u00e0 di collaboratore, che lo ha portato a lavorare insieme a gruppi ed artisti del panorama musicale statunitense e britannico, come Beck, Blackalicious, DJ Hurricane, Moby, The John Butler Trio, Y\u014dko Ono ed i gi\u00e0 citati Beastie Boys.\nNel corso degli ultimi anni, ha realizzato moltissime colonne sonore per il cinema, oltre ad avere partecipato in qualit\u00e0 di attore a due film, di cui uno dedicato alla figura di Robert Moog, l'inventore del sintetizzatore.\nBiografia.\n1960 - 1991: I primi anni e gli incontri con Mario Caldato Jr. ed i Dust Brothers.\nNato a Detroit, nel Michigan, il 10 febbraio 1960 da padre giapponese-hawaiano e madre messicana, Mark Ramos Nishita si trasfer\u00ec all'et\u00e0 di sette anni nella West Coast, e pi\u00f9 precisamente a Los Angeles. La citt\u00e0, nella quale molti giovani andavano incontro alla nuova musica jazz, vide molto presto Ramos Nishita avvicinarsi ed appassionarsi ai suoni prodotti dagli strumenti cordofoni ed in particolare da quelli elettronici che, dopo l'invenzione del primo sintetizzatore ad opera del musicista e tastierista statunitense Robert Moog, attrassero subito grande attenzione per la stranezza e la particolarit\u00e0 degli effetti acustici generati. Nishita, facendo perno sulla passione del padre per la musica, si fece regalare dal genitore i primi strumenti elettronici prodotti, che inizi\u00f2 ad accumulare in maniera quasi accanita.\nIl 1979 fu un anno molto importante per l'artista, che conobbe il quasi coetaneo Mario Caldato Jr. (Mario C.), tastierista brasiliano emigrato con la famiglia a Los Angeles nel 1963. A Caldato pu\u00f2 essere riconosciuto il merito di avere contribuito ad allargare notevolmente gli orizzonti musicali di Nishita, che grazie a lui fece esperienza con strumenti musicali a lui noti solo per il nome o addirittura totalmente sconosciuti, come le percussioni e l'omnichord, quest'ultimo generante i suoni tramite alcuni bottoni collegati a corde. Nel 1980, i due misero in piedi il loro primo studio di registrazione ed il musicista brasiliano, che gi\u00e0 aveva fatto esperienza con sintetizzatori e percussioni in vari gruppi, tra i quali si ricordano i \"Soul Stick\", gli \"Wake\", i \"Phaze\" ed i \"Phaze II\", introdusse l'amico in una parte di questi progetti musicali, in cui Mark suon\u00f2 quasi sempre le amate tastiere. Nella prima met\u00e0 degli anni ottanta Nishita, che avvicendava il suo lavoro di operaio edile a quello di musicista, conobbe il duo The Dust Brothers, composto da Michael Simpson e John King; nel 1987 furono proprio questi ultimi, in collaborazione con Matt Dike, cofondatore dell'etichetta discografica Delicious Vinyl, a permettergli di lavorare all'interno di essa come overdubber di cordofoni.\nDunque, pur facendo parte del team di produzione dei Dust Brothers, Mark Nishita, ancora lungi dall'abbandonare per sempre il suo tradizionale lavoro per seguire la strada che in realt\u00e0 avrebbe voluto percorrere, a ventisette anni si ritrov\u00f2 immerso in una situazione piuttosto particolare per un musicista. Infatti, non faceva ancora parte, in modo stabile, di una band o di un gruppo che condividessero il suo amore per la musica elettronica, ma si limitava a svolgere un incarico piuttosto modesto all'interno di una \"label\" che si pu\u00f2 definire \"di nicchia\". Soltanto cinque anni dopo, nel 1992, avvenne l'incontro destinato a stravolgere la sua carriera e la sua stessa vita: quello con Adam Horovitz (Adrock), uno dei pilastri della band hip hop dei Beastie Boys.\n1992 - 1994: La collaborazione con i \"Beasties\" ed il primo lavoro \"solo\".\nNella primavera del 1992, su consiglio di Mario C., che aveva prodotto \"Paul's Boutique\", l'ultimo lavoro del trio risalente al 1989, Nishita fu contattato dal gruppo newyorchese per effettuare una globale ristrutturazione della loro abitazione di Los Angeles, situata in uno dei quartieri pi\u00f9 \"in\" della citt\u00e0, Silver Lake. Poco dopo avere iniziato a svolgere i primi lavori di rinnovamento della casa Horovitz, che assisteva per conto degli altri due membri al corretto svolgimento delle attivit\u00e0 pattuite, una volta venuto a sapere dal produttore brasiliano e dallo stesso Nishita della sua pi\u00f9 che decennale esperienza con cordofoni e clavicordi e solleticato dall'idea di poter conferire un indirizzo musicale diverso al nuovo album, ormai in imminente uscita ma troppo uniforme nella sua composizione, gli propose di assistere alle consuete fasi di prova e di prendere poi parte a quelle di registrazione del nuovo disco, \"Check Your Head\", confezionato dallo stesso Caldato. Ramos Nishita non si fece sfuggire l'occasione che gli si present\u00f2 davanti, accettando la proposta di Adrock e stravolgendo cos\u00ec le sonorit\u00e0 del disco. Infatti, tutte le canzoni strumentali presenti nella \"release\", come la rilassante \"Namast\u00e8\" e l'energica \"Pow\", arricchita dal suono inebriante delle percussioni, contribuirono ad un deciso cambiamento dell'impronta tipicamente hip hop della band, che in pratica da quasi otto anni non riprendeva in mano gli strumenti musicali.\nUn anno dopo, nel 1993, collabor\u00f2 alla stesura delle musiche del film \"Patto di sangue\", che fu la prima delle tante pellicole alle quali contribu\u00ec in fatto di colonne sonore.\nUltimato il tour mondiale della band, Mark Nishita, vista la notevole disponibilit\u00e0 del gruppo a dare subito un seguito all'ultimo disco, partecip\u00f2 subito dopo al nuovo progetto, sfociato nel 1994 con l'uscita di \"Ill Communication\". Arricchitosi di un elemento come il percussionista Eric Bobo, figlio di Willie, il gruppo diede alle stampe un lavoro ancora migliore, dal momento che \"Check your Head\" era stato un cd sperimentale, come tra l'altro sottolineato dalla maggior parte della critica, che aveva definito l'opera come un tentativo, a tratti notevole ed a tratti maldestro, di avvicinarsi verso sonorit\u00e0 tipiche della bossa nova, del funk e della musica afro-cubana. \"Sabrosa\", dall'atmosfera tipicamente rilassante e caratterizzata da suoni propri del jazz-rock e del funk rock, \"Futterman's Rule\", decisamente pi\u00f9 vicina al rock sperimentale e \"Ricky's Theme\", ispirata in parte al soul jazz e profondamente influenzata dal suono dell'organo Hammond di Nishita, furono i brani strumentali pi\u00f9 lodati del nuovo disco, questa volta celebrato dai media come un continuo alternarsi di brani hip hop, punk e jazz. Nel frattempo, diede alle stampe il primo lavoro personale, intitolato \"Performing Chicken EP\", un brevissimo disco consistente in appena undici canzoni, inserite poi nel suo primo album in studio, la cui uscita era gi\u00e0 stata fissata per l'anno seguente. La casa discografica che s'impegn\u00f2 a dare alle stampe il mini-album fu la piccolissima ed indipendente Fido Speaks, etichetta oggi scomparsa: inoltre, fu proprio per l'uscita di questo EP che Mark Nishita adott\u00f2 lo pseudonimo di \"Money Mark\", anche se non \u00e8 l'unico adottato da Nishita nel corso degli anni. Nei dischi che ha prodotto o in cui ha collaborato \u00e8 apparso anche come \"$ Mark\", \"Keyboard Money Mark\", \"Money Mark Nishita\" e \"Money Mark Ramos Nishita\".\n1995 - 1997: L'inizio della carriera musicale da solista.\nInterrotto temporaneamente il sodalizio con Horovitz e compagni, Mark Nishita, tornato a casa direttamente da New York, inizi\u00f2 a pensare seriamente di registrare un cd tutto suo. Nel 1995 incise nello studio di casa sua il suo primo album, \"Mark's Keyboard Repair\" che, edito inizialmente dall'etichetta californiana Love Kit in tre dischi in vinile da dieci pollici, godette di un tale favore del pubblico che, pervenutane in Gran Bretagna una copia al \"boss\" della Mo' Wax, James Lavelle, quest'ultimo fu a tal punto sorpreso positivamente dall'originalit\u00e0 dei suoni e dei grooves del disco, da recarsi personalmente a casa di Nishita, sempre a Los Angeles, allo scopo di avere l'esclusiva per la pubblicazione dello stesso in Inghilterra. Questo lavoro, ristampato il 12 marzo 1996 in CD, pu\u00f2 essere considerato un'originale raccolta di trenta canzoni per pi\u00f9 di un'ora di ascolto, improntata alla ricerca di uno stile funk-soul simile a quello di un artista come Isaac Hayes, cultore di entrambi i generi. \"Mark's Keyboard Repair\" fu in assoluto il primo disco stampato dalla Mo' Wax ad entrare in classifica tra i quaranta CD pi\u00f9 venduti in Gran Bretagna.\nNello stesso anno, la canzone \"Pow\" fu utilizzata come accompagnamento sonoro nel film \"A casa per le vacanze\", diretto da Jodie Foster, mentre poco dopo Nishita realizz\u00f2 le musiche di un'altra pellicola cinematografica, \"Low\", distribuita esclusivamente sul mercato cinematografico statunitense e diretta da Lise Raven.\nNel 1996 partecip\u00f2 con Caldato alla produzione di \"The in Sound from Way Out!\", una raccolta di tredici tra le pi\u00f9 famose ed orecchiabili canzoni strumentali dei Beastie Boys, arricchita dall'inedita \"Son of Neckbone\" e dalla rara \"Drinkin' Wine\", comparsa in un EP del 1992. Contemporaneamente diede alle stampe un altro brevissimo album di inediti, \"Third Version\", indirizzato questa volta verso le atmosfere musicali proprie del downtempo e dell'acid jazz, ma con una netta preponderanza di organi e tastiere e non troppo distante dai suoni del disco d'esordio. Il 1997 fu dal punto di vista puramente musicale un anno di temporanea pausa, intervallato per\u00f2 da una breve collaborazione con la band californiana dei Banyan, alla stesura del loro primo omonimo lavoro, nel quale Money Mark apparve con il nome fittizio di \"The freeway Keyboardist\" (\"Il tastierista della superstrada\"). Oltre a questa singolare esperienza, il musicista di Detroit inizi\u00f2 poi a lavorare a un nuovo disco, la cui pubblicazione fu programmata per la met\u00e0 del 1998.\n1998 - 2001: Il pop di \"Push the Button\" e lo strumentale \"Change Is Coming\".\nIl secondo album in studio di Money Mark, \"Push the Button\", fu prodotto in due formati, CD e vinile, il 4 maggio 1998. Il disco, che ottenne apprezzamenti da parte della critica, fu testimone di un importante cambio di direzione da parte dell'artista, che mise da parte la musica puramente strumentale per lasciare il posto soprattutto a brani cantati, pur essendo conosciuto fino a quel momento solo in qualit\u00e0 di arrangiatore. Pur essendo stato catalogato nell'ordine degli album rock, \"Push the Button\" vide un netto avvicinamento di Nishita a forme di pop-mainstream, evidenti in canzoni orecchiabili, ma comunque dalla struttura piuttosto complicata ed organizzata dal suono di vari strumenti, come \"Too Like You\", \"Tomorrow Will Be like Today\" e \"Hand in Your Head\", abbastanza differente dalla versione demo della stessa canzone, presente nel disco d'esordio. Comuuqe, non si assistette ad una totale scomparsa di pezzi esclusivamente suonati e non cantati, tra i quali si possono ricordare \"Dha Teen Ta\", dalle sonorit\u00e0 vistosamente orientali ed arricchita dalla perenne acustica dell'organo, \"Harmonics of Life\", costituita unicamente dal suono dell'armonica a bocca (come si pu\u00f2 facilmente intendere dal titolo) e \"Bossa Nova 101\", scritta a due mani con Caldato, che lo indusse a comporre un brano dai suoni tipicamente brasiliani.\nIl 1999 vide Money Mark costantemente impegnato in due tourn\u00e9e: una con i Beastie Boys, reduci dalla pubblicazione del loro recente album (\"Hello Nasty\", 1998), l'altra con la sua band, per promuovere il nuovo disco. Nello stesso periodo, la title-track di \"Push the Button\" fu utilizzata come colonna sonora del film di Sam Miller \"Un caimano nel soggiorno\", mentre due anni dopo cooper\u00f2, sempre in qualit\u00e0 di compositore, con i registi Ted Demme e Peter Farrelly, apparendo rispettivamente nel cast di \"Blow\" e \"Osmosis Jones\", in quest'ultimo caso insieme al compositore Randy Edelman.\nMentre il 2000 fu caratterizzato unicamente da una brevissima collaborazione con DJ Hurricane, che frequentava da ormai dieci anni, apparendo nella sua ultima esperienza discografica \"Don't Sleep\", Nishita ritorn\u00f2 a lavorare a una nuova \"release\", con la quale si ebbe un vero e proprio ritorno al passato; infatti, la particolarit\u00e0 del terzo album in studio, \"Change Is Coming\", pubblicato dall'etichetta discografica \"Emperor Norton Records\" il 18 settembre 2001, \u00e8 stata la totale assenza di brani cantati, con l'esclusiva strumentalit\u00e0 dei pezzi. In questo caso, \u00e8 impossibile identificare un unico genere musicale, dal momento che, bench\u00e9 la maggior parte dei grooves siano inclini al funk, quest'ultimo subisce una sfilza di contorsioni creative di ogni sorta, con la presenza di atmosfere \"jazzate\" (\"Love Undisputed\"), ritmi dance, salsa e rock, come nel caso di \"Information Contraband\", l'unico singolo estratto dal disco, e \"Another Day to Love You\".\n2002 - 2005: L'esordio come attore ed il terzo Extended Play.\nNel 2002 il regista Joey Garfield fiss\u00f2 un colloquio con Money Mark per proporgli una piccola parte all'interno del suo nuovo film; il suo esordio di fronte alle telecamere non fu l'unico nel film diretto da Garfield, dal momento che il documentario, intitolato \"Breath Control: The History of the Human Beat Box\" ed incentrato sulla figura del beatboxer, vide impegnati vari musicisti statunitensi, tra cui Biz Markie, D.O.A. e soprattutto Doug E. Fresh, meritevole del ruolo di protagonista in qualit\u00e0 di inventore del beatboxing, quella branca dell'hip hop che consiste nella capacit\u00e0 di imitare i suoni della batteria con l'uso della bocca. Poco dopo, la sua canzone \"Insects are all around us\" fu scelta come accompagnamento musicale del film \"Sorority Boys\", e la stessa cosa avvenne per una delle sue ultime interpretazioni, \"Soul Drive Sixth Avenue\", a cui opt\u00f2 questa volta il regista \"Le avventure di Pluto Nash\".\nIl 2004 fu un anno molto intenso per l'artista di Detroit, che ottenne due ruoli come comparsa nei film \"Moog\" e \"Bruce Haack: The King of Techno\", dedicati a due grandi personalit\u00e0 della storia della musica: Robert Moog, l'inventore del sintetizzatore e Bruce Haack, considerato uno dei padri della musica elettronica. Successivamente, realizz\u00f2 il terzo EP della sua carriera da solista, \"Demo? Or Demolition?\", definibile come un ragguardevole tentativo di rinnovare il proprio repertorio musicale, e creando cos\u00ec un disco dalle mille facce, con brani molto intensi alternati a morbide ma non smielate ballate, fino addirittura a sfiorare aspetti propri della musica dance.\nSegu\u00ec poi un lungo periodo di impegni, sempre relazionato al mondo del cinema: \"...e alla fine arriva Polly\" e la serie televisiva \"Family Bonds\" videro dunque la collaborazione di Money Mark, che nel 2005 scrisse l'inedito \"Home Sick\" per il film \"Bloodline\" ed una delle sue canzoni pi\u00f9 note, \"Insects Are All Around Us\", fu utilizzata dal regista di \"Dick e Jane - Operazione furto\" come colonna sonora.\n2006 - 2007: L'accordo con la Brushfire Records ed il nuovo album.\nNel 2006 Money Mark cominci\u00f2 a guardarsi intorno in fatto di case discografiche, avendo rescisso relativamente da poco tempo il contratto con la piccola Chocolate Industries; la decisione di riferire il problema a Mario Caldato gli permise di risolverlo molto presto, dal momento che grazie all'amico conobbe il musicista, regista e surfista Jack Johnson, fondatore e proprietario di una modesta casa discografica con sede alle Hawaii, la Brushfire Records. All'inizio del 2007, Nishita ha stipulato un accordo con l'etichetta, che ha pubblicato il 27 febbraio di quest'anno il suo quarto album in studio, \"Brand New by Tomorrow\", per il quale l'artista si \u00e8 avvalso della collaborazione dello stesso Johnson per il primo ed unico singolo estratto, \"Pick Up the Pieces\", dal suono decisamente vintage e retro. La promozione dell'album, sfociata in una tourn\u00e9e negli Stati Uniti e Inghilterra, \u00e8 terminata nel mese di maggio, quando Money Mark ha dato notizia sul suo sito ufficiale della partenza con i Beastie Boys per una lunga serie di concerti e spettacoli, con l'obiettivo di intrattenere il pubblico con gli inediti dell'ultimo lavoro, \"The Mix-Up\", dato alle stampe nel mese di giugno.\nSempre nello stesso anno, ha realizzato con la Woodrow Jackson Orchestra la cover di \"Love's Theme\", una delle canzoni registrate da Barry White con la Love Unlimited Orchestra: il brano \u00e8 stato inserito nella compilation \"Guilt By Association\", stampata nel mese di settembre dalla Engine Room Recordings.\nStile musicale e look.\nA partire dagli anni novanta, da quando Money Mark ha cominciato a produrre i suoi primi dischi, l'artista ha sperimentato un numero molto notevole di generi musicali, tra i quali si possono annoverare il funk, il jazz e la musica elettronica. Sebbene l'hip hop sia stato per qualche anno al centro della sua attivit\u00e0 musicale (motivato dalla collaborazione con i \"Beasties\"), esso \u00e8 stato quasi messo da parte per lasciare spazio a bizzarre storture di ogni tipo del pop e del jazz, fino a sfociare in uno stile del tutto originale ed alternativo, merito anche del cospicuo numero di strumenti musicali da lui suonati.\nA questo proposito, si pu\u00f2 affermare che Money Mark sia un musicista trasportato nel 2000 direttamente dagli anni settanta, cosa ravvisabile analizzando, oltre ai suoni vintage dei suoi brani, anche il suo abbigliamento in scena. In questo il musicista nato a Detroit, ma di fatto adottato da Los Angeles, mostra infatti di avere uno stile decisamente \"retro\": ad eccezione di qualche rarissimo caso, per il musicista la regola \u00e8 presentarsi davanti al pubblico con smoking, cravatta ed un paio di stravaganti occhiali scuri."}
{"id": "466343", "revid": "131358", "url": "https://it.wikipedia.org/wiki?curid=466343", "title": "FK Stella Rossa Belgrado", "text": ""}
{"id": "466344", "revid": "131358", "url": "https://it.wikipedia.org/wiki?curid=466344", "title": "FK Crvena Zvezda", "text": ""}
{"id": "466345", "revid": "123592837", "url": "https://it.wikipedia.org/wiki?curid=466345", "title": "Release candidate", "text": "In informatica, nell'ambito della realizzazione di un progetto informatico, viene definita release candidate una particolare versione del software che prelude alla \"release\" finale e stabile.\nCaratteristiche.\nGeneralmente, la \"release candidate\", abbreviata \"RC\", \u00e8 distribuita a sua volta in varie versioni (RC1, RC2, e cos\u00ec via), le quali si differenziano tra loro solo per la correzione dei bug, ma non per l'introduzione di nuove funzionalit\u00e0. Infatti, all'annuncio della pubblicazione di una RC, viene dato dal coordinatore del progetto lo stop allo sviluppo, e tutti gli sforzi da quel momento fino alla distribuzione della versione stabile vengono concentrati sulla risoluzione di eventuali problemi. Ogni modifica del software \u00e8 tracciata nel \"changelog\"."}
{"id": "466346", "revid": "120751646", "url": "https://it.wikipedia.org/wiki?curid=466346", "title": "Referendum abrogativi in Italia del 1978", "text": "I referendum abrogativi in Italia del 1978 si tennero l'11 e 12 giugno ed ebbero ad oggetto due distinti quesiti: l'abrogazione della disciplina in tema di tutela dell'ordine pubblico (legge del 22 maggio 1975, n. 152, cosiddetta legge Reale) e l'abolizione del finanziamento pubblico ai partiti.\nIl referendum Radicale.\nNel 1976 con l'ingresso di quattro radicali in Parlamento (Marco Pannella, Emma Bonino, Adele Faccio, Mauro Mellini) e lo spostamento formale del PCI nell'area di governo, fallito il tentativo di creare uno schieramento unitario delle sinistre in opposizione alla DC, la strategia referendaria rispondeva alle esigenze della nuova collocazione del partito all'estrema opposizione dello schieramento politico del momento.\nIl pacchetto referendario deciso dal XVII Congresso del Partito Radicale, acquisiva il carattere di vero e proprio programma politico alternativo della sinistra libertaria di cui i radicali si consideravano oramai gli unici interpreti. Il ricorso ancora al referendum popolare abrogativo, apparve l'unico strumento utilizzabile dal partito per imporre all'agenda politica i temi dell'abrogazione del Concordato, della legge Reale, delle norme del Codice Rocco che ancora contemplavano i reati sindacali e di opinione, della legge sul finanziamento pubblico ai partiti, del codice penale militare (2 quesiti), e dell'abrogazione della legge sui manicomi.\nSostegno alla campagna referendaria radicale non arrivava dal PCI che negli anni del compromesso storico portava avanti una politica (in quelle fasi molto pi\u00f9 della Democrazia Cristiana) volta ad eliminare ogni elemento che poteva configurarsi come destabilizzatore degli equilibri politici.\nA cento giorni dalla sentenza di ammissibilit\u00e0 della Corte costituzionale sugli otto referendum, il gruppo parlamentare radicale organizz\u00f2 un convegno giuridico al Palazzo dei Congressi di Firenze l'8 e il 9 ottobre 1977, con importanti giuristi italiani (Stefano Rodot\u00e0, Gustavo Zagrebelsky, Paolo Barile, Gianfranco Pasquino e altri) di ogni tendenza politica. Il dibattito si muoveva dal presentimento del Partito Radicale che l'istituto del referendum, sottoposto a progetti di legge comunisti, socialdemocratici, democristiani, subisse revisioni pi\u00f9 o meno decise o che comunque quel clima politico influenzasse le imminenti scelte della Corte costituzionale. Inoltre venne discusso il disegno di legge governativo in tema di ordine pubblico. Questi due temi venivano affrontati in relazione ai principi stabiliti dalla Carta costituzionale.\nA gennaio la giurisprudenza della Corte costituzionale dichiar\u00f2 inammissibili quattro quesiti su otto.\nIn vista ormai dei referendum radicali, il Parlamento acceler\u00f2 i tempi per superare la legge manicomiale del 1904 ancora in vigore, approvando la legge n. 180 (legge Basaglia) che disponeva la chiusura dei manicomi. Tuttavia in questo testo non era prevista alcuna forma alternativa di cura e assistenza per i malati psichici, cos\u00ec come proponevano i radicali, e per questo Marco Pannella fu l'unico deputato a votare contro in Commissione.\nLe Camere intervennero anche sul quesito riguardante la Commissione Inquirente. Anche in questo caso, il Parlamento non prendeva le modifiche sottoscritte dagli 800.000 cittadini firmatari del quesito, che chiedevano di affidare il giudizio preventivo e l'ammissibilit\u00e0 di prove e testimoni sui reati compiuti dai ministri ad un organo veramente imparziale e non ad una Commissione formata da parlamentari.\nQuesti due interventi parlamentari riuscirono a sottrarre i quesiti dalla consultazione referendaria.\nMarco Pannella, Emma Bonino e altri due esponenti radicali si presentarono in televisione imbavagliati, restando in silenzio totale per 20 minuti, per protestare contro le censure della televisione pubblica sugli imminenti referendum.\nI referendum superstiti.\nL'11 giugno 1978 si \u00e8 votato per i due quesiti \u00absuperstiti\u00bb, quello sull'abrogazione della legge Reale e quello del finanziamento pubblico dei partiti.\nSeppur i risultati non hanno determinato l'abrogazione delle due leggi, nota il professore di Scienza politica Gianfranco Pasquino che: \u00abEffettuando i calcoli sulla base dei risultati elettorali del 20 giugno 1976 e tenendo conto della scissione provocata nei ranghi del MSI, si pu\u00f2 affermare che, sulla carta, lo schieramento a favore dell'abrogazione della legge Reale potesse contare sul 14,5% dell'elettorato al massimo (radicali 1,1; demoproletari 1,5; missini 4,5; tre quarti dei socialisti 7,5). A sua volta, lo schieramento abrogazionista della legge sul finanziamento pubblico dei partiti si presentava ancora pi\u00f9 ridotto, potendo contare al massimo su circa il 4% dei voti (radicali, demoproletari e liberali). [...] Rispetto a questi punti di partenza, \u00e8 evidentissimo che i risultati complessivi rivelano che vi sono state massicce defezioni dai partiti del no allo schieramento del s\u00ec\u00bb.\nQuadro sociale.\nLa campagna referendaria cominci\u00f2 in un periodo particolare dell'Italia repubblicana: il 9 maggio 1978 fu ritrovato il cadavere di Aldo Moro, rapito due mesi prima dalle Brigate Rosse, e cinque giorni dopo si svolsero le elezioni amministrative che premiarono la DC e punirono il PCI, che perse circa l'8% dei voti rispetto alle elezioni nazionali dei due anni prima. Proprio i comunisti, sulla legge Reale, erano colti in contraddizione: tre anni prima, al momento dell'approvazione, avevano votato contro, salvo poi cambiare idea e dichiararsi favorevoli al suo mantenimento, insieme a DC, PSI, PRI e PSDI.\nQuanto al secondo quesito, quello sul finanziamento pubblico dei partiti, i radicali ne chiesero la cancellazione, insieme ai socialisti e a Democrazia Proletaria.\nAffluenza e risultati.\nOrdine pubblico.\nReferendum sull'abrogazione della legge Reale: norme restrittive in tema di ordine pubblico. Promosso dal Partito Radicale.\nQuesito: \u00abVolete voi che sia abrogata la legge 22 maggio 1975, n. 152, recante \"Disposizioni a tutela dell'ordine pubblico\", come modificata, nell'art. 5, dall'art. 2 della legge 8 agosto 1977, n. 533, \"Disposizioni in materia di ordine pubblico\"?\u00bb.\nFinanziamento pubblico dei partiti.\nReferendum sull'eliminazione del finanziamento dei partiti da parte dello Stato (primo tentativo). Promosso dal Partito Radicale.\nQuesito: \u00abVolete voi che sia abrogata la legge 2 maggio 1974, n. 195, \"Contributo dello Stato al finanziamento dei partiti politici\", come modificata, nell'art. 3, terzo comma, lettera b, dall'articolo unico della legge 16 gennaio 1978, n. 11, \"Modifiche alla legge 2 maggio 1974, n. 195, concernente norme sul contributo dello Stato al finanziamento dei partiti politici\"?\u00bb."}
{"id": "466347", "revid": "38120", "url": "https://it.wikipedia.org/wiki?curid=466347", "title": "Chunk (cocktail)", "text": "Chunk o Tschunk \u00e8 un cocktail a base di Club-Mate e rum. Il cocktail si propone di aspetto ambrato, indifferentemente che si utilizzi rum bianco o scuro, ci\u00f2 a causa del caratteristico colore della bevanda; viene spesso servito con limette e bordo del bicchiere decorato con sale. Siccome il Club-Mate contiene una quantit\u00e0 elevata di caffeina e l'alcol ne affretta l'effetto, il cocktail \u00e8 rinfrescante e eccitante.\nPronuncia e origine.\nLa vocale in \"Chunk\" si pronuncia come nella parola italiana \"tu\"; quindi non c'\u00e8 rapporto alla parola inglese \"chunk\", \"boccone\". Il cocktail venne servito nel \"Club Forschung\" alla Rosenthaler Stra\u00dfe di Berlino, il cui nome ottenne la variazione \"Club for-chunk\". \nCollegamenti esterni.\n \"Tschunk\", ricetta del cocktail."}
{"id": "466348", "revid": "131358", "url": "https://it.wikipedia.org/wiki?curid=466348", "title": "Crvena Zvezda", "text": ""}
{"id": "466349", "revid": "4711", "url": "https://it.wikipedia.org/wiki?curid=466349", "title": "Stella Rossa di Belgrado", "text": ""}
{"id": "466353", "revid": "122273339", "url": "https://it.wikipedia.org/wiki?curid=466353", "title": "Ast", "text": ""}
{"id": "466354", "revid": "287204", "url": "https://it.wikipedia.org/wiki?curid=466354", "title": "Aspartato transaminasi", "text": "L'aspartato transaminasi (AST) \u00e8 un enzima appartenente alla classe delle transferasi. \u00c8 conosciuto anche come \"aspartato aminotransferasi\" (ASAT) o col suo vecchio nome inglese \"Serum Glutamic Oxaloacetic Transaminase\" (SGOT o GOT). L'enzima catalizza la seguente reazione:\nStoria.\nL'aspartato transaminasi venne caratterizzata per la prima volta intorno al 1954 dal chimico americano Arthur Karmen e dai suoi colleghi.\nFunzione.\nL'enzima catalizza sia la reazione di trasferimento del gruppo amminico (&lt;chem&gt;-NH2&lt;/chem&gt;) dall'aspartato all'\u03b1-chetoglutarato a favore della formazione di ossalacetato e glutammato, sia la reazione opposta, a seconda delle concentrazioni relative di reagenti e prodotti.\nAST (e tutte le altre aminotransferasi) richiedono il coenzima piridossalfosfato, senza il quale non funzionano. Il coenzima viene convertito in piridossamina nella prima fase della reazione, quando un amminoacido viene convertito in un chetoacido.\nIl trasferimento del gruppo amminico catalizzato da questo enzima \u00e8 cruciale sia nella degradazione degli amminoacidi che nella loro biosintesi. Nella degradazione degli amminoacidi, in seguito alla conversione dell'\u03b1-chetoglutarato in glutammato, il glutammato subisce successivamente una deaminazione ossidativa per formare ioni ammonio (&lt;chem&gt;NH4+&lt;/chem&gt;), che vengono escreti come urea. Nella reazione inversa, l'aspartato pu\u00f2 essere sintetizzato dall'ossalacetato, che \u00e8 un intermedio chiave nel ciclo dell'acido citrico. Tali reazioni costituiscono dunque lo shunt dell'aspartato-arginosuccinato dell'acido citrico.\nL'AST \u00e8 abbondante nel fegato, nel cuore, nel muscolo scheletrico, nei reni, nel cervello e nei globuli rossi. L'AST \u00e8 stato trovato anche in un certo numero di microrganismi, tra cui \"Escherichia Coli\", \"Haloferax mediterranei\", e \"Thermus thermophilus\". In \"E. coli\", l'enzima anche dimostrato di esibire l'attivit\u00e0 di un aminoacido transaminasi aromatica utilizzando anche gli amminoacidi aromatici L-tirosina, L-fenilalanina e L-triptofano.\nStruttura.\nStudi di cristallografia a raggi X hanno determinato quale fosse la struttura tridimensionale di AST. L'enzima \u00e8 omodimerico, ossia costituito da due subunit\u00e0 identiche, ciascuna formata da circa 400 residui amminoacidici e un peso molecolare di circa 45 kD.\nEsistono due isoenzimi di aspartato transaminasi:\nSi pensa che questi due isoenzimi si siano evoluti da un AST ancestrale comune tramite un meccanismo di duplicazione genica e che condividano un'omologia di sequenza di circa il 45%.\nSignificato clinico.\nL'AST viene misurato negli esami del sangue per rilevare danni ai tessuti in cui \u00e8 abbondante (fegato, cuore, muscolo scheletrico, reni, cervello). Quando uno dei tessuti che si servono di AST viene danneggiato infatti, le cellule diventano necrotiche e rilasciano in circolo tutti gli enzimi in esse contenute, tra cui AST stessa. La sua concentrazione plasmatica dipende evidentemente dall'estensione del danno tissutale. Dopo danni severi, i livelli di AST possono alzarsi in 6/10 ore e rimanere alti per circa 4 giorni. Il test sui livelli di AST \u00e8 svolto solitamente insieme con quello per i valori di \"alanina transaminasi\" (ALT).\nIn maniera del tutto analoga infatti, la concentrazione di ALT viene misurata negli esami ematici per rilevare i danni al fegato. Siccome entrambi gli enzimi sono associati al parenchima epatico, ma uno \u00e8 molto meno specifico dell'altro, se si ricerca un indicatore specifico di infiammazione epatica si analizzer\u00e0 la concentrazione sierica di ALT, mentre se si ricercano infiammazioni o malattie che colpiscono altri organi, come infarto miocardico, pancreatite acuta, anemia emolitica acuta, ustioni, malattie renali acute, malattie muscoloscheletriche e traumi si studier\u00e0 la concentrazione di AST. Anche il loro rapporto (AST/ALT) \u00e8 comunemente calcolato come biomarcatore per la salute del fegato.\nI risultati dei test di laboratorio devono essere sempre interpretati utilizzando l'intervallo di riferimento del laboratorio che ha eseguito il test. Tuttavia, gli intervalli di riferimento tipici per AST sono:\nIn genere un aumento di due volte il valore massimo di base indica la possibile esistenza di una patologia ostruttiva del fegato, che spesso sar\u00e0 trattata chirurgicamente., se invece i valori massimi fossero almeno 10 volte quelli di base la diagnosi si orienterebbe sulla possibile presenza di una epatite (sia essa virale o tossica).\nAl pari dell'ALT, AST viene utilizzata durante l'uso delle statine, farmaci usati per il controllo delle ipercolesterolemie, e che possono causare necrosi epatica. Sono numerosi i farmaci che possono aumentare i valori di AST: acetaminofene, allopurinolo, clofibrato, codeina, fenotiazine, idralazina, isoniazide, morfina, salicilati, sulfonamidici, verapamil, vitamina A. Al contrario il metronidazolo e la trifluoperazina possono diminuirne i valori)."}
{"id": "466355", "revid": "44939", "url": "https://it.wikipedia.org/wiki?curid=466355", "title": "SGOT", "text": ""}
{"id": "466356", "revid": "1543377", "url": "https://it.wikipedia.org/wiki?curid=466356", "title": "Tempo proprio", "text": "In fisica, il tempo proprio \u00e8 il tempo misurato in un sistema di riferimento solidale con il fenomeno di cui si misura la durata. \u00c8 dunque indipendente dalle coordinate ed \u00e8 uno scalare di Lorentz (\u00e8 invariante per trasformazioni di Lorentz). \nIl concetto, introdotto nel 1908 da Hermann Minkowski, \u00e8 l\u2019analogo spaziotemporale della lunghezza di un arco nello spazio euclideo tridimensionale. Esso consente di parametrizzare il tempo misurato da un osservatore fermo rispetto ad un altro osservatore in moto ed \u00e8 informalmente definito come il tempo trascorso tra due eventi misurato da un orologio che passa attraverso entrambi.\nLa necessit\u00e0 di utilizzare questa grandezza \u00e8 sorta in seguito alla teoria della relativit\u00e0 ristretta, in cui la misura di un intervallo temporale in un sistema di riferimento in quiete \u00e8 maggiore della stessa misura compiuta a sistema incipiente, ovvero in un sistema di riferimento in accelerazione (dilatazione del tempo).\nDefinizione.\nSi consideri un orologio che si muove con velocit\u00e0 costante ed un sistema di riferimento cartesiano (inerziale) solidale con esso. Rispetto ad un secondo sistema di riferimento a riposo, in un tempo formula_1 l'orologio compie un percorso la cui lunghezza \u00e8 data da formula_2, dove formula_3, formula_4 e formula_5 sono variazioni infinitesime della posizione dell'orologio nel sistema fermo. Poich\u00e9 in relativit\u00e0 speciale l'intervallo spazio-temporale che resta invariato tra due sistemi in moto relativo uniforme \u00e8 dato da:\ndove formula_7 \u00e8 l'intervallo temporale nel sistema in moto, l'intervallo di tempo misurato dall'orologio in moto \u00e8 dato dall'integrale di formula_8 lungo la sua linea di universo. Tale integrale \u00e8 massimo se la linea di universo interessata \u00e8 una retta. Dalla precedente relazione si ricava:\ndove:\n\u00e8 la velocit\u00e0 del sistema in moto. Si ha pertanto:\nIl tempo proprio formula_12 misurato dall'orologio in moto \u00e8 definito per una velocit\u00e0 arbitraria nel seguente modo:\ndove formula_14 \u00e8 la velocit\u00e0 al tempo formula_15, mentre formula_16, formula_17 e formula_18 sono le coordinate spaziali.\nSe il tempo e le coordinate spaziali sono parametrizzate da formula_19, si pu\u00f2 scrivere:\nIn forma differenziale tale espressione diventa un integrale di linea:\ndove formula_22 \u00e8 il cammino seguito dall'orologio nel sistema di riferimento.\nLa quantit\u00e0 formula_23 \u00e8 cos\u00ec invariante in seguito ad una trasformazione di Lorentz. Una grandezza che si conserva in tal modo \u00e8 detta invariante di Lorentz, e l'insieme di trasformazioni che lasciano invariato formula_24 \u00e8 il gruppo di Lorentz.\nRelativit\u00e0 generale.\nLa teoria della relativit\u00e0 generale consente di generalizzare i risultati della relativit\u00e0 ristretta utilizzando il formalismo tensoriale. Si consideri uno spaziotempo descritto da una variet\u00e0 pseudo-riemanniana, caratterizzata da un tensore metrico formula_25, nella quale \u00e8 definito un sistema di coordinate formula_26. L'intervallo formula_27 tra due eventi distanti formula_28 \u00e8 dato da:\ndove formula_30 pu\u00f2 essere di \"genere spazio\", di \"genere luce\" o di \"genere tempo\" a seconda che formula_31 sia rispettivamente minore, uguale o maggiore di zero. Nel primo caso l'intervallo non pu\u00f2 essere attraversato poich\u00e9 richiederebbe una velocit\u00e0 superiore alla velocit\u00e0 della luce formula_32, nel secondo caso la velocit\u00e0 necessaria \u00e8 esattamente formula_32 e la conversione al tempo proprio \u00e8 banale, nel terzo caso \u00e8 consentito l'attraversamento di oggetti massivi. Considerando la radice quadrata di entrambi i membri dell'elemento di linea si ha che il tempo proprio formula_12 misurato dall'orologio in moto lungo un cammino di genere tempo formula_22 \u00e8 dato dall'integrale di linea:\ndove:\nin cui si \u00e8 usata la notazione di Einstein.\nEsempio.\nNello spaziotempo di Minkowski l'evoluzione delle coordinate spaziali di un oggetto nel tempo \u00e8 descritta da una curva, che \u00e8 parametrizzata dal tempo proprio. La quadrivelocit\u00e0 \u00e8 il vettore che ha per componenti la variazione delle coordinate spaziali e temporali rispetto al tempo proprio. Inoltre, la sua norma \u00e8 solitamente posta uguale alla velocit\u00e0 della luce \"c\", e cambia solo la direzione.\nIn meccanica classica la traiettoria di un oggetto \u00e8 descritta in tre dimensioni dalle sue coordinate formula_38, con formula_39, espresse in funzione del tempo formula_15:\ndove formula_38 \u00e8 l'i-esima componente della posizione al tempo formula_15. Le componenti della velocit\u00e0 formula_44 nel punto formula_45 tangente alla traiettoria sono:\ndove le derivate sono valutate in formula_45.\nNello spaziotempo di Minkowski le coordinate sono formula_48, con formula_49, in cui formula_50 \u00e8 la componente temporale moltiplicata per \"c\". La parametrizzazione avviene inoltre in funzione del tempo proprio formula_12:\nConsiderando il fenomeno detto dilatazione dei tempi:\nla quadrivelocit\u00e0 relativa a formula_54 \u00e8 definita come:"}
{"id": "466358", "revid": "12067", "url": "https://it.wikipedia.org/wiki?curid=466358", "title": "Uccello dalle ali di fuoco", "text": ""}
{"id": "466361", "revid": "640469", "url": "https://it.wikipedia.org/wiki?curid=466361", "title": "Canzoni e cicogne", "text": "Canzoni e cicogne, pubblicato nel 2000, \u00e8 un doppio album dal vivo del cantautore milanese Roberto Vecchioni.\nIl disco.\nRegistrato nel marzo/aprile del 1999 al Teatro Carlo Felice di Genova, al Teatro Ponchielli di Cremona, al Teatro Verdi di Firenze, all'Auditorium Santa Chiara di Trento, al Teatro Nazionale di Milano, al Teatro Brancaccio di Roma, nel corso del tour teatrale \"Sogna ragazzo sogna, \"il doppio disco live racchiude alcuni dei momenti pi\u00f9 importanti dell'intera produzione artistica di Roberto Vecchioni.\nCome viene sottolineato da Vecchioni stesso, si tratta di un viaggio, una parabola, un percorso fatto di parole e note, che si dipana attraverso l'intreccio tra l'artista e il suo pubblico.\nVi sono inoltre due inediti in studio: la title track ed una cover di \"Vincent\" di Don McLean (che era gi\u00e0 stata tradotta da Francesco De Gregori nel 1973 con il titolo \"Come un anno fa\" e cantata da Little Tony).\nI due brani inediti, \"Vincent\" e \"Canzoni e Cicogne\" sono prodotti e arrangiati da Mauro Paoluzzi, suonati da Carlo Giardina basso, tastiere, \u00e8 programmazioni, Roberto Segala batterie, M.Paoluzzi chitarre. Registrati e missati da Paolo Cingolani\nLa versione qui contenuta di \"\"Canzone per Alda Merini\" \u00e8 arricchita, rispetto all'originale, della lettura finale di una poesia proprio ad opera della poetessa.\nIl secondo cd contiene, tra gli altri brani, \"Conversazione con una triste signora blu\", \"L'uomo che si gioca il cielo a dadi\" ed infine una versione inedita di \"Luci a San Siro\"\".\nNel tour, e quindi in questo doppio cd live, Vecchioni \u00e8 stato accompagnato da Gilberto Martellieri (pianoforte-tastiere), Fabio Moretti (chitarre elettriche ed acustiche), Lucio Bardi (chitarre elettriche ed acustiche), Andrea Polidori (batteria), Maurizio Porto (basso), Ilaria Biagini (flauto, tastiere e voce). Gli arrangiamenti sono di Gilberto Martellieri."}
{"id": "466364", "revid": "287204", "url": "https://it.wikipedia.org/wiki?curid=466364", "title": "\u00c9douard Stephan", "text": "Dopo gli studi alla \u00c9cole Normale Sup\u00e9rieure di Parigi, fu nominato da Urbain Le Verrier direttore dell'Osservatorio di Marsiglia, di cui rimase a capo dal 1867 al 1907. Nel 1868 diresse una spedizione in Siam per osservare un'eclissi di Sole, assieme a Georges Rayet. Osservando lo spettro delle protuberanze solari, not\u00f2 un nuovo tipo di righe di assorbimento. L'elemento che le emetteva era l'elio, che verr\u00e0 scoperto dai chimici sulla Terra 17 anni dopo. \nTent\u00f2 inutilmente di utilizzare la tecnica interferometrica per determinare il diametro apparente delle stelle. L'unico risultato che ottenne fu di stabilire che tale valore era inferiore a 0,158 secondi d'arco. \nSi specializz\u00f2 nell'osservazione delle nebulose; fu il primo a notare le differenze morfologiche fra le galassie, pur senza esserne consapevole. Fra le altre cose, scopr\u00ec il gruppo di galassie oggi note come Quintetto di Stephan. \nLa cometa periodica 38P/Stephan-Oterma porta il suo nome, sebbene sia stata scoperta da J\u00e9r\u00f4me Coggia. Scopr\u00ec inoltre due asteroidi, 89 Julia e 91 Aegina e la galassia spirale NGC 11."}
{"id": "466365", "revid": "438678", "url": "https://it.wikipedia.org/wiki?curid=466365", "title": "Elasticit\u00e0 di scala", "text": "L'elasticit\u00e0 di scala (in inglese \"elasticity of scale\" o \"total elasticity of production\") \u00e8 un particolare tipo di elasticit\u00e0 utilizzato nell'economia della produzione e originariamente introdotto dall'economista norvegese Ragnar Frisch (1965).\nData una funzione di produzione del tipo:\ndove \"y\" \u00e8 l'output e x \u00e8 il vettore degli input in termini fisici, e uno scalare positivo \u03bb, l'elasticit\u00e0 di scala si definisce come:\nDiremo che la tecnologia esibisce localmente in x rendimenti di scala crescenti, costanti, o decrescenti, a seconda che l'elasticit\u00e0 di scala sia, rispettivamente, maggiore, uguale o minore di 1.\nDa notare che la (1) pu\u00f2 essere riscritta come:\nDa cui, applicando la regola di L'Hopital otteniamo:\nIl termine i-esimo della sommatoria nella (2) non \u00e8 altro che l'elasticit\u00e0 di output dell'input corrispondente, quindi l'elasticit\u00e0 di scala pu\u00f2 essere anche calcolata come somma delle elasticit\u00e0 di output dei singoli fattori di produzione impiegati."}
{"id": "466366", "revid": "124753947", "url": "https://it.wikipedia.org/wiki?curid=466366", "title": "Storia dell'URSS", "text": ""}
{"id": "466367", "revid": "37140", "url": "https://it.wikipedia.org/wiki?curid=466367", "title": "\u00c9douard Jean-Marie Stephan", "text": ""}
{"id": "466368", "revid": "339392", "url": "https://it.wikipedia.org/wiki?curid=466368", "title": "E-Fed", "text": ""}
{"id": "466369", "revid": "22475", "url": "https://it.wikipedia.org/wiki?curid=466369", "title": "Framework", "text": "Un framework, termine della lingua inglese che pu\u00f2 essere tradotto come struttura o quadro strutturale, in informatica e specificamente nello sviluppo \"software\", \u00e8 un'architettura logica di supporto (spesso un'implementazione logica di un particolare \"design pattern\") sulla quale un \"software\" pu\u00f2 essere progettato e realizzato, spesso facilitandone lo sviluppo da parte del programmatore. Talora \u00e8 usato come sinonimo di \"rack\" o piattaforma \"software\", anche nel gergo informatico. \nDescrizione.\nUn \"framework\" \u00e8 definito da un insieme di classi astratte e dalle relazioni tra esse. Istanziare un \"framework\" significa fornire un'implementazione delle classi astratte. L'insieme delle classi concrete, definite ereditando il \"framework\", eredita le relazioni tra le classi; si ottiene in questo modo un insieme di classi concrete con un insieme di relazioni tra classi.\nAlla base di un \"framework\" c'\u00e8 sempre una serie di librerie di codice utilizzabili in fase di linking con uno o pi\u00f9 linguaggi di programmazione, spesso corredate da una serie di strumenti di supporto allo sviluppo del \"software\", come ad esempio un IDE, un \"debugger\" o altri strumenti ideati per aumentare la velocit\u00e0 di sviluppo del prodotto finito. L'utilizzo di un \"framework\" impone dunque al programmatore una precisa metodologia di sviluppo del \"software\".\nFunzione.\nLa sua funzione \u00e8 quella di creare una infrastruttura generale, lasciando al programmatore il contenuto vero e proprio dell'applicazione. Lo scopo di un \"framework\" \u00e8 infatti quello di risparmiare allo sviluppatore la riscrittura di codice gi\u00e0 scritto in precedenza per compiti simili. Questa circostanza si \u00e8 presentata sempre pi\u00f9 spesso man mano che le interfacce utente sono diventate sempre pi\u00f9 complesse, o, pi\u00f9 in generale, man mano che \u00e8 aumentata la quantit\u00e0 di \"software\" con funzionalit\u00e0 secondarie simili.\nAd esempio, il tipo di interazione con l'utente offerto da un menu a tendina sar\u00e0 sempre la stessa indipendentemente dall'applicazione cui il menu appartiene (o almeno questo \u00e8 ci\u00f2 che l'utente si aspetta); in casi come questo un \"framework\", che permette di aggiungere la funzionalit\u00e0 di una finestra con un menu a tendina con poche righe di codice sorgente a carico del programmatore, o magari permettendogli di disegnare comodamente il tutto in un ambiente di sviluppo, permetter\u00e0 al programmatore di concentrarsi sulle vere funzionalit\u00e0 dell'applicazione, senza doversi far carico di scrivere codice \"di contorno\".\nRelazione con le librerie di \"run-time\".\nUn \"framework\" pu\u00f2 essere visto come (e in alcuni casi \u00e8) un sovrainsieme o un'aggiunta alle librerie di \"run-time\", o tempo d\u2019esecuzione, di un linguaggio. Per fare qualche esempio:\nNonostante questo bisogna tener ben presente che un \"framework\" concettualmente non \u00e8 una libreria. La differenza sta nel fatto che le librerie sono collezioni di funzioni specializzate per un determinato compito, che possiamo chiamare quando ne abbiamo bisogno, mentre il \"framework\" \u00e8 l'infrastruttura predisposta alla realizzazione di un\u2019applicazione secondo un determinato approccio all'interno del quale inseriamo del codice che verr\u00e0 opportunamente interrogato per implementare il comportamento specifico della nostra applicazione.\nUtilizzi.\nA volte si utilizzano \"framework\" proprietari progettati ex-novo oppure che estendono \"framework\" gi\u00e0 esistenti; trattandosi di fatto di importazione di librerie \u00e8 anche possibile combinare pi\u00f9 \"framework\", ciascuno utilizzato per diverse parti dell'applicazione da realizzare.\nAltri contesti.\nIl termine \"framework\" \u00e8 spesso utilizzato anche all'infuori del linguaggio informatico. Lo si usa, specie nelle materie economico-gestionali, per esprimere il concetto di una modalit\u00e0 strutturata, pianificata e permanente, che supporta una prassi, una metodologia, un progetto, un sistema di gestione. In italiano corrisponde alle parole: architettura, struttura, quadro strutturale e simili (mentre \"intelaiatura\" sarebbe poco adatto per questo scopo, sebbene sia il significato originario di \"framework\").\nNella serie televisiva Agents of SHIELD il \"Framework\" era una realt\u00e0 virtuale alternativa sviluppata per permettere al team di agenti di allenarsi virtualmente; in seguito viene trasformata in una piattaforma estremamente pi\u00f9 vasta, capace di ricreare al suo interno abitudini, usi e sensazioni del mondo reale."}
{"id": "466371", "revid": "135224", "url": "https://it.wikipedia.org/wiki?curid=466371", "title": "Bugia", "text": ""}
{"id": "466375", "revid": "155634", "url": "https://it.wikipedia.org/wiki?curid=466375", "title": "Magliana Vecchia", "text": "Magliana Vecchia \u00e8 la quarantesima zona di Roma nell'Agro Romano, indicata con Z. XL.\nGeografia fisica.\nTerritorio.\nSi trova nell'area sud-ovest di Roma, a ridosso ed internamente al Grande Raccordo Anulare, fra la via Portuense a nord e il fiume Tevere a sud-est.\nNell'area nord della zona si estende parte della riserva naturale della Tenuta dei Massimi, attraversata da nord a sud dal fosso della Magliana.\nLa zona confina:\nGeografia antropica.\nUrbanistica.\nNel territorio di Magliana Vecchia si estendono la zona urbanistica 15E Magliana e le aree urbane di Muratella (PdZ B38) e Parco de' Medici.\nLa zona, comunemente chiamata col solo nome di \"Magliana\", \u00e8 stata costruita al di sotto del livello del secondo argine del Tevere, nelle cui vicinanze si possono trovare le idrovore usate per bonificare l'area."}
{"id": "466377", "revid": "767487", "url": "https://it.wikipedia.org/wiki?curid=466377", "title": "The Dresden Dolls", "text": "I The Dresden Dolls sono un duo musicale dark cabaret statunitense di Boston, Massachusetts, costituito da Amanda Palmer (voce e tastiera, toy piano) e Brian Viglione (batteria, basso, chitarra).\nLe origini.\nAmanda Palmer.\nAmanda Palmer nasce nel 1976 a Lexington (Massachusetts). Impara a suonare da autodidatta sul pianoforte di casa e comincia presto a comporre canzoni. Cresce ascoltando i Cure e i Dead Can Dance. A 18 anni va a vivere in Germania e abbandona momentaneamente la musica. Dopo la parentesi poco felice, torna in patria e forma una band dal nome \"Amanda Palmer &amp; The Void\", che per\u00f2 avr\u00e0 breve vita.\nBrian Viglione.\nBrian Viglione nasce nel 1979 a Greenville (New Hampshire). A 4 anni riceve in regalo una batteria per Natale. Fonda la propria formazione musicale tra jazz, blues, metal e hard rock. Nel 1996 suona nei Green Eggs and Ham, poi va a Boston e, nell'estate del 1999, suona il basso negli Asciento.\nLe Dresden Dolls.\nLa notte di Halloween del 2000, durante una festa, Amanda e Brian si conoscono. Brian apprezza molto la musica di Amanda e le due decidono di formare una band basata sul punk cabaret, un genere che unisce insieme anime goth e vaudeville con l'espressione di libert\u00e0 del punk.\nIl nome del duo viene scelto da Amanda e Brian per richiamare le atmosfere degli anni venti e trenta della repubblica di Weimar, prendendo in prestito l'espressione Dresden Dolls dai protagonisti del romanzo \"Fiori nell'attico\" di Virginia Andrews e da un brano musicale dei The Fall.\nIl movimento ispiratore del progetto musicale dei Dresden Dolls \u00e8 quello dei tedeschi Bertolt Brecht e Kurt Weill, autori, negli anni trenta, di composizioni minimaliste che seppero fondere il \"burlesque\" all'asprezza critica nei confronti della societ\u00e0."}
{"id": "466380", "revid": "1543377", "url": "https://it.wikipedia.org/wiki?curid=466380", "title": "Dipartimento di Nari\u00f1o", "text": "Il dipartimento di Nari\u00f1o \u00e8 uno dei 32 dipartimenti della Colombia. Il capoluogo del dipartimento \u00e8 Pasto.\nGeografia fisica.\nIl dipartimento di Nari\u00f1o prende il nome da Antonio Nari\u00f1o patriota e generale della guerra d'indipendenza contro la Spagna.\nNari\u00f1o confina a nord con il dipartimento di Cauca, a est con quello di Putumayo, a sud con l'Ecuador e a ovest con l'Oceano Pacifico.\nIl territorio del dipartimento \u00e8 prevalentemente montuoso nella parte orientale e centrale attraversata dalla Cordigliera delle Ande, che digrada verso una pianura costiera ad ovest.\nLa cima pi\u00f9 elevata \u00e8 il Volcan de Cumbal che raggiunge i 4890 metri.\n\u00c8 solcato dai fiumi Guaitara - Patia, Mira, Iscuand\u00e9. Il confine con l'Ecuador \u00e8 in parte segnato dal fiume San Juan.\nLa capitale Pasto \u00e8 situata nella \"Valle di Atriz\" della Cordigliera delle Ande.\nEconomia.\nTurismo.\nLa localit\u00e0 pi\u00f9 nota \u00e8 il santuario di Las Lajas, nelle vicinanze del comune di Ipiales.\nSuddivisione amministrativa.\nIl dipartimento di Nari\u00f1o si compone di 64 comuni:"}
{"id": "466381", "revid": "62468", "url": "https://it.wikipedia.org/wiki?curid=466381", "title": "Cambi di piano orbitale", "text": ""}
{"id": "466382", "revid": "237256", "url": "https://it.wikipedia.org/wiki?curid=466382", "title": "Alexander Alexandrovich Friedmann", "text": ""}
{"id": "466386", "revid": "729019", "url": "https://it.wikipedia.org/wiki?curid=466386", "title": "Battle Cry Records", "text": "La Battle Cry Records \u00e8 una casa discografica tedesca situata nelle vicinanze di Stoccarda, formata dopo la rottura dell'etichetta Iron Glory Records.\nAndi Preisig il proprietario decide di ristampare vecchi classici underground dell'Heavy metal, producendo per\u00f2 anche nuove band caratterizzate da una forte influenza della musica metal anni ottanta. \nLe band con cui la Battle Cry Records lavora sono: Manilla Road, Gunfire italia, Insane, Stormwitch, Battle Bratt, Solitarie, Powersurge, Arctic flame, SDI, Darkness."}
{"id": "466393", "revid": "1442080", "url": "https://it.wikipedia.org/wiki?curid=466393", "title": "Luca Telese", "text": "Biografia.\nNei primi anni novanta Luca Telese \u00e8 portavoce del Partito della Rifondazione Comunista. Nel 1995 da una scissione interna al partito nasce il Movimento dei Comunisti Unitari: Telese passa alla nuova formazione e lavora come impiegato presso l'ufficio stampa. \nLa sua carriera professionale incomincia con \"l'Unit\u00e0\", \"il manifesto\", \"Il Messaggero\" e \"Il Foglio\". Giornalista parlamentare, nel 1996 \u00e8 assunto all\"'Italia settimanale\", periodico diretto da Pietrangelo Buttafuoco, che chiuder\u00e0 per\u00f2 quello stesso anno. Collabora anche con la societ\u00e0 giornalistica \"La Vespina\" di Giorgio Dell'Arti. Dal 2003 comincia a collaborare con \"Vanity Fair\". Dal 1999 al 2009 lavora per il quotidiano \"il Giornale\", occupandosi soprattutto di quanto avviene nella parte sinistra dello schieramento politico italiano e di spettacoli e cultura. Sempre per \"Il Giornale\" dal 2007 ha seguito in particolare il Partito Democratico. Mentre lavora per \"Il Giornale\", quotidiano di propriet\u00e0 della famiglia Berlusconi, il 21 agosto del 2008 Telese si definisce \u00abun comunista italiano a lungo impegnato in un giornale di destra\u00bb.\nNei primi anni 2000 \u00e8 stato anche autore di alcune trasmissioni televisive sia in Rai che in Mediaset: (\"Chiambretti c'\u00e8\" su Rai 2, \"Batti e ribatti\" su Rai 1, \"Cronache marziane\" su Italia 1) e conduttore del programma televisivo \"Planet 430\" sul canale satellitare Planet, scritto insieme a Lorenzo Mieli e Vittorio Zincone, e \"Parenti Serpenti\", sempre sullo stesso canale. Ha partecipato prima alla conduzione di \"Omnibus Estate\" su LA7 e poi di \"Confronti\" su Rai 2. Dal 2006 al 2011 (la prima stagione su RaiSat Extra, poi su La7) conduce il programma \"Tetris\", che intreccia politica e Tv. Il 14 agosto del 2009 nel suo blog annuncia il passaggio da \"Il Giornale\" al \"Il Fatto Quotidiano\", che uscir\u00e0 in edicola dal 23 settembre di quell'anno. Collaborer\u00e0 con il quotidiano diretto da Antonio Padellaro sino al giugno 2012, contestando al quotidiano di appoggiare in toto il Movimento 5 Stelle.\nDirige la collana \"Radici nel Presente\" della casa editrice Sperling &amp; Kupfer. La collana dedica molta attenzione a vicende storico-politiche, \u00abpurgatorio infinito delle memorie indeterminate\u00bb con l'intento di illuminare \u00abquesta terra di nessuno cos\u00ec vicina e impervia, il nostro passato prossimo\u00bb. Per questa collana Telese ha pubblicato nel 2006 il libro \"Cuori neri\", in cui ha ripercorso l'assassinio di 21 giovani militanti di destra, principalmente del Fronte della Giovent\u00f9, durante gli anni di piombo. \nIn radio ha condotto il programma \"Tabloid\" su Rai Radio 3, rassegna giornaliera tratta dalle pagine interne dei quotidiani italiani in onda dalle 9.30. Per due anni \u00e8 stato, dopo averla anche saltuariamente condotta, il contraltare di Giuseppe Cruciani a \"La Zanzara\" su Radio 24; sar\u00e0 allontanato nel 2010 dopo aver definito l'allora segretario generale di Confindustria Emma Marcegaglia \"una cretina\" per via, secondo lui, del suo atteggiamento omertoso sul caso Nicola Porro, il vicedirettore del \"Giornale\" intercettato telefonicamente.\nInsieme a Roberto Corradi \u00e8 stato l'animatore de \"Il Misfatto\", il supplemento di satira del \"Fatto Quotidiano\". Dal giugno del 2010, con Luisella Costamagna, conduce \"In onda\", \"talk show\" di approfondimento serale su La7. Dal 4 maggio 2011 conduce \"Fuoriluogo\" su Current TV. Nel settembre dello stesso anno Luisella Costamagna viene sostituita dal vicedirettore del Giornale Nicola Porro.\nContestualmente annuncia di essere gi\u00e0 al lavoro per fondare un nuovo quotidiano nazionale, \"Pubblico Giornale\", rivolto principalmente a lettori di sinistra. \"Pubblico Giornale\" nasce come quotidiano \"on-line\" il 3 settembre 2012, poi dal 18 settembre esce anche in versione cartacea: l'esperienza per\u00f2 si conclude dopo solo tre mesi. Telese continua il suo impegno giornalistico in televisione dedicandosi a tempo pieno a \"In onda\" e \"Fuoriluogo\". Nel settembre 2013 passa a Mediaset per condurre \"Matrix\" su Canale 5, programma televisivo di approfondimento politico in seconda serata che condurr\u00e0 fino al 2016. Dal maggio dello stesso anno fino al luglio 2014 collabora quotidianamente con il quotidiano online \"Linkiesta\".\nDal 20 settembre 2016 Luca Telese scrive per il quotidiano \"La Verit\u00e0\". Il 20 dicembre dello stesso anno conduce in prima serata su La7 con David Parenzo un \"talk show\" politico intitolato \"Terza Repubblica\" e a partire dal 6 febbraio 2017 sulla stessa rete torna per condurre \"Bianco e nero - Cronache italiane\", un programma sui casi di cronaca nera italiana. Sempre su La7 ritorna alla conduzione di \"In onda\" nell'estate dello stesso anno, anche in questo caso insieme a David Parenzo, fino al 2020, per poi essere sostituito da Concita De Gregorio. \nA partire dal 2017 inizia a collaborare con il quotidiano online \"Tiscali News.\" Da settembre 2017 fino a luglio 2018 conduce la fascia del primo mattino (6,30-9,00) su \"Radio 24\" con il politico e giornalista economico Oscar Giannino. Dal 2018 cura le interviste del settimanale \"Panorama\".\nInterviene spesso come ospite in \"talk show\" politici, come \"Non \u00e8 l'Arena\", \"Otto e mezzo\" e \"Cartabianca\". A partire dal 2019 inizia a collaborare con il quotidiano online \"The Post Internazionale\", per il quale diviene vice-direttore nel 2021.\nNell'aprile 2020 pubblica \"Cuori Rossobl\u00f9\", il suo libro dedicato alla storica vittoria del Cagliari di Gigi Riva, che conquist\u00f2 lo scudetto il 12 aprile 1970. \nVita privata.\nLa sua compagna \u00e8 Laura Berlinguer, giornalista di TGcom24 nonch\u00e9 figlia di Enrico Berlinguer, da cui ha avuto un figlio di nome Enrico. \nIn occasione della pubblicazione di \"Cuori rossobl\u00f9\" Telese ha raccontato a Radio Deejay, intervistato da Linus, di essere nato il 10 aprile, solo due giorni prima della vittoria, al termine di un sofferto parto cesareo: \"Mia madre, che era stata sedata, dopo un travaglio molto debilitante mi racconta di essere stata risvegliata da rumori e grida di gioia e di aver visto dal letto un infermiere, in piedi su una sedia, che tendeva uno striscione in corridoio\". Lei: \"\u00c8 per Luca?\". Lui: \"Signora Giovanna! il Cagliari ha vinto lo scudetto!\"\nGiornali.\nQuotidiani.\nCollaborazioni part-time con \"l'Unit\u00e0\", \"il manifesto\", \"Il Messaggero\" ed \"Il Foglio\".\n\u00abPubblico Giornale\u00bb.\nStoria editoriale.\n\"Pubblico Giornale,\" conosciuto semplicemente come \"Pubblico,\" nacque come quotidiano \"on-line\" il 3 settembre 2012 e poi dal 18 settembre usc\u00ec anche in edicola. La sua fondazione era stata sostenuta, oltre che da Telese, da una trentina di giornalisti provenienti dai vari quotidiani italiani e alcuni \"addetti ai lavori\" dello spettacolo, tra cui l'autrice di monologhi Francesca Fornario, lo scrittore Roberto Corradi e il cantautore Luca Bussoletti.\nIl logo era palesemente ispirato a quello della testata francese \"Lib\u00e9ration\". A lato della testata compariva la scritta \u201cDalla parte degli ultimi e dei primi\u201d. La foliazione era di 24 pagine.\nLa redazione era composta da: Federico Mello, Emanuele Fucecchi, Francesca Fornario, Stefania Podda, Stella Prudente, Fabio Luppino, Roberto Brunelli, Tommaso Labate, Ritanna Armeni, Giancarlo Padovan, Lorenzo Mieli, Mario Adinolfi, Paola Natalicchio, Clementina Montezemolo, Marco Berlinguer, Luca Bussoletti e Corrado Formigli. La vignetta quotidiana era disegnata dalla coppia di autori satirici Luca Bertolotti e Michele De Pirro.\nIl quotidiano era distribuito su tutto il territorio nazionale e aveva tre centri di stampa: Sardegna, Milano e Roma. Il piano d'impresa aveva fissato il punto di pareggio a 9.600 copie vendute. La prima media di copie vendute, calcolata sui primi numeri, era di 12.860 copie. Ma da novembre cal\u00f2 a 7.200, per attestarsi su questi livelli.\nDopo soli tre mesi la societ\u00e0 editrice si trov\u00f2 in grave sofferenza finanziaria. Il 7 dicembre l'editore comunic\u00f2 che non c'erano pi\u00f9 le risorse per proseguire. Il 19 dicembre Tommaso Tessarolo si dimetteva da amministratore delegato. Il quotidiano chiudeva le pubblicazioni con l'edizione del 31 dicembre 2012.\n\"Pubblico Giornale\" \u00e8 stato acquistato il 13 febbraio 2013 dall'imprenditore Alessandro Proto con un'offerta di quattrocentomila euro, la presa in carico di duecentomila euro di debito e un piano di investimento complessivo di quattro milioni di euro. L'intera struttura redazionale \u00e8 stata nuovamente assunta, incluso Tommaso Tessarolo, l'amministratore delegato della negativa gestione precedente, con l'eccezione di Luca Telese, il direttore, che ha rifiutato la proposta non condividendo la linea editoriale proposta.\nIl giorno successivo all'acquisto l'imprenditore \u00e8 stato arrestato con l'ipotesi di reato di aggiotaggio, ostacolo all'attivit\u00e0 degli organi di vigilanza e truffa.\nAssetto proprietario.\nLa societ\u00e0 che ha edito il giornale \u00e8 stata la \u00abPubblico Edizioni s.r.l.\u00bb Luca Telese, Tommaso Tessarolo.Luca Telese, Tommaso Tessarolo e Maurizio Feverati, avvocato che lavora per l'agente di Telese, avevano insieme il 51% delle quote della societ\u00e0. Il rimanente 49% era diviso tra Lorenzo Mieli, produttore televisivo e cinematografico figlio di Paolo Mieli, Marco Berlinguer, giornalista (ex-Liberazione), figlio di Enrico e fratello di Laura Berlinguer, compagna di Telese. All'interno della societ\u00e0 vi era anche Mario Adinolfi, giornalista e deputato del PD."}
{"id": "466394", "revid": "1444886", "url": "https://it.wikipedia.org/wiki?curid=466394", "title": "Chiesa di San Giorgio in Velabro", "text": "La chiesa di San Giorgio in Velabro \u00e8 un luogo di culto cattolico del centro storico di Roma, situato nel rione Ripa, in via del Velabro.\nLa chiesa, frutto dell'ampliamento del IX secolo di un precedente edificio diaconale, ed in seguito pi\u00f9 volte rimaneggiata, sorge nei pressi del cosiddetto arco di Giano e immediatamente accanto all'arco degli Argentari, nella piazzetta della Cloaca Massima, non lontano dal luogo in cui la leggenda colloca il ritrovamento dei gemelli Romolo e Remo da parte della lupa.\nLa chiesa, che ricade nel territorio della parrocchia di Santa Maria in Portico in Campitelli, \u00e8 una rettoria affidata all'ordine della Santa Croce, ed \u00e8 sede della diaconia di San Giorgio in Velabro, fra i quali cardinali titolari sono annoverati i futuri pontefici Bonifacio IX (1381-1385) e Martino V (1406-1417), nonch\u00e9 il beato Pietro di Lussemburgo (1384-1387, pseudocardinale dell'antipapa Clemente VII) e san John Henry Newman (1879-1890). Essa \u00e8 inoltre la chiesa stazionale del gioved\u00ec dopo le Ceneri, istituita tale da papa Gregorio II (715-731).\nStoria.\nLe origini e il medioevo.\nL'area originariamente paludosa del Velabro, dalla quale deriva l'appellativo della chiesa di San Giorgio nelle due varianti \"in Velabro\" e \"al Velabro\", secondo l'etimologia proposta da Marco Terenzio Varrone nel \"De lingua Latina\" prenderebbe nome dal verbo \"vehere\" (\"trasportare\") o \"velaturam facere\" (\"traghettare\"); in epoca medioevale la sua etimologia fu arbitrariamente cambiata in \"vellum aureum\"; nel 1259 \u00e8 attestata la forma \"Vellaranum\". La zona, che si estendeva a nord-ovest del Palatino ed era contigua al Foro Boario e al \"vicus Tuscus\", sin dall'et\u00e0 repubblicana fu un importante luogo di commercio fino al VI secolo quando, forse in seguito alla grande alluvione del 589, acquis\u00ec una vocazione strettamente religiosa ed assistenziale. Nel XVI secolo la chiesa \u00e8 stata nota come \"San Giorgio alla fonte\" per la vicinanza con la fonte di acqua minerale, situata nei pressi dell'arco di Giano, che da San Giorgio trae il suo nome.\nLe origini della chiesa di San Giorgio non sono ben note. Il pi\u00f9 antico documento nel quale si farebbe menzione di essa sarebbe l\"Itinerario Salisburgense\" (620-640), nel quale viene citata una \u00abbasilica qu\u00e6 appellatur sci. Georgii\u00bb, identificabile con l'edificio preso in esame in quanto, secondo quanto affermato da Richard Krautheimer basandosi su quanto scritto da Christian H\u00fclsen fino a tutto l'alto medioevo, sarebbe stato l'unico in citt\u00e0 dedicato al megalomartire (l'agostiniano scalzo Federico di San Pietro, che nel XVIII secolo realizz\u00f2 una pubblicazione su San Giorgio in Velabro, cita invece una lettera del 590 di Gregorio Magno all'abate Mariniano, riguardante anche una chiesa intitolata a San Giorgio e necessitante di restauri, che lui reputa essere situata in Roma mentre si trovava a Palermo); la precedente iscrizione sepolcrale proveniente dalle catacombe di San Callisto, di Augustus, lector \u00abde Belabru\u00bb (datata al 461 o 482) potrebbe riferirsi al domicilio del defunto, oppure ad una qualsiasi chiesa del Velabro. La pi\u00f9 antica menzione certa \u00e8 stata identificata nella biografia di papa Zaccaria (741-752), nella quale si fa riferimento alla traslazione della testa del santo nella \u00abvenerabili diaconia eius nomini, sitam in regione secunda, ad Velum aureum\u00bb dal complesso lateranense ove era stata rinvenuta. L'intitolazione al martire sarebbe dovuta alla presenza nell'area, abitata da una fiorente colonia greca, di monaci orientali rifugiatisi a Roma per le persecuzioni iconoclaste e monotelite; san Giorgio, inoltre, \u00abera patrono delle milizie bizantine di stanza nei pressi\u00bb del Foro Boario.\nQuella di San Giorgio, fu una delle prime diaconie, istituite all'epoca di papa Gregorio Magno (590-604) come distaccamenti all'interno del centro abitato dell'\u00aborganizzazione centrale di assistenza\u00bb sorta nel V secolo all'interno del palazzo del Laterano, il quale all'epoca si trovava in un'area poco abitata. Nascendo come strutture caritative, non erano originariamente destinate al culto e solo in un secondo momento vennero affiancate da un oratorio; la stessa diaconia di San Giorgio sorse all'interno di \u00abun preesistente edificio civile\u00bb (erroneamente identificato come la basilica Sempronia, che invece era localizzata nel Foro Romano) \u00absuccessivamente adattato e trasformato nell'attuale chiesa\u00bb, il cui nucleo pi\u00f9 antico potrebbe risalire agli inizi del III secolo; \u00e8 stata avanzata l'ipotesi che tale adeguamento sia avvenuto durante il pontificato di Leone II (682-683), indicato nel \"Liber Pontificalis\" come colui che avrebbe fondato presso il Velabro una chiesa dedicata ai santi martiri Sebastiano e Giorgio, passo che per\u00f2 secondo Louis Duchesne risulterebbe interpolato dopo il X secolo e dunque non del tutto attendibile. \u00c8 probabile, come ricostruito da Krautheimer, che l'edificio si presentasse con una \u00abfacciata simile a quella di una casa privata\u00bb, una serie di vani e una cappella absidata in posizione arretrata. Il complesso venne radicalmente restaurato sotto Gregorio IV (827-844), come riportato nel \"Liber Pontificalis\", quando probabilmente venne integralmente convertito in luogo di culto con la realizzazione dell'abside, delle navate laterali, di una nuova sacrestia e della decorazione pittorica interna a fresco. Fu infatti in epoca carolingia che le diaconie, concentrate in particolar modo nell'area compresa tra la \"Ripa Gr\u00e6ca\" e il Foro Romano, acquisirono un'articolazione costituita da tre componenti: una chiesa monumentale (in luogo del precedente oratorio di modeste dimensioni), un annesso cenobio ove risiedevano i monaci che prestavano servizio, e la diaconia vera e propria deputata alle funzioni assistenziali.\nNel XIII secolo vennero apportate importanti aggiunte alla chiesa, che era una collegiata officiata dal clero diocesano: all'inizio del secolo il priore Stefano [Di] Stella modific\u00f2 la facciata facendo aprire il rosone e realizzare il portico (aggiunta, quest'ultima, operata nel secolo precedente in diverse chiese della citt\u00e0 come Santi Giovanni e Paolo, San Lorenzo in Lucina e Santa Maria Maggiore), mentre \u00e8 del 1259 la prima testimonianza scritta relativa al campanile; inoltre, nel 1296 o 1297 il cardinale diacono Giacomo Caetani Stefaneschi fece restaurare la chiesa. Tra il 1477 e il 1484 il cardinale Raffaele Sansoni Galeotti Riario fece rifare il tetto.\nVicende successive.\nNel 1566 papa Pio V visit\u00f2 la chiesa di San Giorgio e, constatandone lo stato di degrado, don\u00f2 per ornarla numerose iscrizioni antiche che si trovavano nei palazzi vaticani. In seguito al Concilio di Trento venne riorganizzata l'area presbiterale con la demolizione della \"schola cantorum\"; tale operazione venne condotta nell'ambito dei pi\u00f9 ampi restauri del 1610-1611, voluti dal cardinale Giacomo Serra; nel 1612 la chiesa venne affidata agli agostiniani, che nel 1730 fecero costruire un nuovo convento attiguo su progetto di Francesco Bianchi. Durante il pontificato di Clemente IX (1667-1668) fu demolita l'ultima campata destra del portico per consentire la costruzione di una nuova sacrestia con accesso indipendente sull'esterno.\nNel 1704 il cardinale diacono Giuseppe Renato Imperiali fece realizzare la cancellata del portico e la decorazione pittorica dell'interno; in particolare, il nuovo soffitto ligneo della navata centrale (posto a copertura delle capriate fino ad allora a vista) venne dipinto da Francesco Civalli e, poich\u00e9 rovinato da infiltrazioni, fu ridipinto da Benedetto Fabiani nel 1774. Nel 1748 agli agostiniani subentrarono i frati minori conventuali i quali rimasero solo due anni, venendo sostituiti nel 1750 dagli agostiniani scalzi; quest'ultimi lasciarono il complesso nel 1798 per la sua posizione insalubre e le pessime condizioni in cui versavano le strutture. La chiesa, devastata e depredata delle sue suppellettili, venne adibita a magazzino di olio e vino. Dal 1789 al 1820 la stazione quaresimale venne traslata presso la chiesa di Ges\u00f9 e Maria, retta dagli agostiniani scalzi.\nPer tutto il XIX secolo e gli inizi di quello successivo, la chiesa, che nel 1819 venne concessa da papa Pio VII con i locali annessi all'Adunanza dei Giovani di Santa Maria del Pianto e riaperta al culto, fu oggetto di ripetuti restauri ai quali si alternarono periodi di abbandono. Il primo, importante intervento di ripristino venne condotto agli inizi degli anni 1810 sotto la direzione di Filippo Nicoletti e riguard\u00f2 sia l'esterno (incluso il campanile), sia l'interno; tuttavia gi\u00e0 nel 1819 ne dovettero essere eseguiti degli altri, con la realizzazione nel primo intercolumnio della navata di destra, di una nuova sacrestia (alla quale papa Pio VII concesse alcuni marmi provenienti dall'incendiata basilica di San Paolo fuori le mura per ricavarne un lavabo) e la demolizione di parte dell'ex convento. La chiesa fu nuovamente sottoposta a restauro tra il 1820 e il 1824 tramite interventi strutturali e decorativi, con l'edificazione degli archi rampanti sulla navata sinistra per sostenere quella maggiore e del nuovo prospetto su disegno di Giovanni Azzurri. Nel 1828 Giuseppe Valadier intervenne sulle murature perimetrali per contrastare l'umidit\u00e0, ma l'anno successivo la chiesa risultava chiusa al culto per le sue condizioni precarie e adibita a cantina. I gravi danni causati dalla caduta di un fulmine sul campanile, avvenuta nel 1836, resero necessari nuovi lavori che seguirono un acceso dibattito sull'eventualit\u00e0 di demolire la torre per liberare l'arco degli Argentari, e furono condotti l'anno successivo dall'Azzurri. Un parziale isolamento dell'arco fu messo in atto soltanto nel 1869 in contemporanea ad un nuovo consolidamento del campanile. Papa Pio IX concesse la chiesa e l'ex convento al Pontificio Seminario Romano. L'8 dicembre 1907, dopo anni di abbandono, la chiesa venne riaperta al culto ed affidata all'Associazione Popolare dell'Immacolata; due anni dopo si procedette ad un restauro dell'interno e in particolare dell'abside.\nNel 1923 divenne cardinale diacono di San Giorgio in Velabro Luigi Sincero, il quale promosse un intervento di consolidamento e ripristino di un aspetto quanto pi\u00f9 possibile simile a quello medioevale mediante la demolizione delle superfetazioni successive, secondo l'uso inaugurato da Giovanni Battista Giovenale nel radicale restauro della vicina basilica di Santa Maria in Cosmedin del 1896-1899. I lavori furono affidati ad Antonio Mu\u00f1oz (che gi\u00e0 aveva operato analogamente nelle basiliche romane dei Santi Quattro Coronati nel 1912-1914, e di Santa Sabina nel 1914-1918) e terminarono nel 1926: furono ripristinate le finestre del cleristorio del IX secolo, demoliti gli altari laterali e la sacrestia ottocentesca, aperte le finestre tamponate del campanile, e venne rifatta la decorazione parietale dell'abside; inoltre, scavando sotto il pavimento dell'aula (che venne abbassato di due gradini), furono rinvenuti \u00abvari resti di strutture murarie antecedenti alla costruzione della chiesa ed un muro parallelo alle colonne della navata destra [...] individuato come la fondazione della \"schola cantorum\"\u00bb e di una piccola abside semicircolare davanti all'attuale presbiterio, in asse con l'originario ingresso della chiesa che era spostato a sinistra rispetto all'attuale. Nell'agosto 1941 si installarono nel convento di canonici regolari crocigeri che vi trasferirono il loro collegio internazionale, essendo loro affidata la cura della chiesa di San Giorgio gi\u00e0 dal 1922, anno in cui avevano aperto la loro casa romana. Nuovi restauri conservativi della chiesa furono condotti dalla Soprintendenza ai monumenti del Lazio nel 1956 e nel 1962.\nAll'interno della chiesa vennero girate alcune scene del film statunitense \"L'uomo venuto dal Kremlino\" di Michael Anderson (1968), nella quale essa fu adibita a dormitorio per i cardinali riuniti in conclave.\nL'attentato del 1993 e la ricostruzione.\nNella notte tra il 27 e il 28 luglio 1993, alle ore 00.08, la chiesa fu oggetto di un attentato, un'esplosione dovuta ad un'auto bomba parcheggiata nei pressi della facciata, carica di circa 100\u00a0kg di esplosivo, che ha causato il crollo quasi totale del portico antistante la chiesa (del quale rimasero in piedi soltanto il pilastro di sinistra e le tre colonne ad esso pi\u00f9 vicine,) l'apertura di una larga breccia sul prospetto principale, danni agli intonaci e agli affreschi interni, nonch\u00e9 il danneggiamento del controsoffitto e dissesti statici alle strutture murarie della chiesa, del campanile e all'annesso convento. Contemporaneamente vi fu un'altra esplosione a San Giovanni in Laterano, presso la facciata settentrionale del transetto. Complessivamente i due attentati provocarono 22 feriti e saranno successivamente addebitati a Cosa Nostra, inquadrati in quel periodo che fu definito dagli inquirenti \"le stragi del '93\": una delle possibili spiegazioni, in ordine all'individuazione degli obiettivi, \u00e8 stata che potesse trattarsi di un'intimidazione nei confronti dei massimi esponenti istituzionali dell'epoca, i Presidenti delle due Camere del Parlamento Giovanni Spadolini e Giorgio Napolitano. Nel primo pomeriggio del 28 luglio papa Giovanni Paolo II visit\u00f2 ambedue i siti colpiti da esplosioni.\nIl restauro fu condotto con la tecnica dell'anastilosi. Esso riguard\u00f2 \"in primis\" la ricostruzione del portico, del quale fu scrupolosamente ripristinato l'aspetto antecedente al crollo. Degli archi in mattoni collocati originariamente sulla trabeazione del portico, fu possibile recuperare quello centrale, il meglio conservato, attraverso una complessa opera di consolidamento e di ingabbiatura. Furono quindi recuperati tutti gli elementi d'ornato, capitelli ionici, fasce decorate dei pilastri, trabeazione marmorea, e ricomposto un lacerto di affresco altomedievale, scoperto negli anni 1920. Nell'opera di ricostruzione vennero impiegati, per le superfici esterne del portico, tutti i mattoni di recupero; all'interno furono utilizzati mattoni nuovi fatti a mano dello stesso tipo e dimensione di quelli antichi, con apposta la data della loro collocazione. Anche le coperture a tetto della chiesa il cui stato fatiscente aveva provocato copiose infiltrazioni d'acqua gi\u00e0 prima dell'attentato, furono accuratamente restaurate. Nel campanile vennero effettuati rinforzi con l'aggiunta di catene, dunque si procedette alla pulitura e alla reintegrazione delle parti mancanti. L'interno della chiesa venne restaurato, provvedendo alla ricostruzione della breccia aperta dalla bomba sulla facciata e alla ricomposizione e alla originaria ricollocazione dei reperti di et\u00e0 classica ed alto-medievale, particolarmente significativi per la storia del monumento. Al termine dei lavori, la chiesa venne riaperta il 6 luglio 1996 alla presenza del presidente della Repubblica italiana Oscar Luigi Scalfaro.\nDescrizione.\nArchitettura.\nLa chiesa di San Giorgio in Velabro, esattamente orientata lungo l'asse sud-nord, presenta una struttura con tre navate delle quali solo la centrale termina con un'abside semicircolare leggermente a ferro di cavallo, senza transetto. Tali caratteri, insieme all'uso delle capriate lignee a vista e del laterizio, nonch\u00e9 alle scelte in ambito decorativo, sono riscontrabili nella maggioranza delle chiese costruite a Roma tra il XII e il XIII secolo, prive dell'articolazione e dell'originalit\u00e0 degli edifici di culto coevi e precedenti sorti in Toscana, Lombardia, Francia e Inghilterra. Pur non essendovi navata trasversa, si pu\u00f2 riscontrare un \u00abesplicito richiamo alla forma della croce\u00bb nell'intersezione tra l'asse longitudinale e quello che unisce i due ingressi laterali, posti a met\u00e0 delle navate, simbolico richiamo alla croce presente anche in altre chiese romane, sia dotate di transetto come San Nicola in Carcere, sia prive di esso come Santa Prisca e Santi Nereo ed Achilleo. Inoltre, le colonne che dividono le navate sorreggono non una trabeazione continua ma una serie di arcate a tutto sesto, analogamente alle basiliche di Santa Cecilia in Trastevere, San Marco e Santa Maria in Domnica, tutte edificate in epoca carolingia, la stessa in cui venne ampliata San Giorgio in Velabro.\nLa pianta \u00e8 fortemente irregolare: l'aula, di forma trapezoidale, presenta in corrispondenza della parete di fondo un notevole restringimento rispetto alla facciata; le pareti perimetrali non sono diritte, tanto che un brusco restringimento caratterizza la navata di destra a partire dalla met\u00e0 circa, mentre l'altra presenta una maggiore regolarit\u00e0. Le arcate di divisione delle navate non hanno n\u00e9 altezza, n\u00e9 luce costanti e l'abside non \u00e8 in asse con l'ingresso, ma segue l'inclinazione della parete di fondo della navatella sinistra. L'accentuata irregolarit\u00e0 della pianta \u00e8 stata descritta da Richard Krautheimer come dovuta alla presenza e al riutilizzo di strutture precedenti alla chiesa, divergenti fra di loro ed unite all'atto di realizzare l'attuale edificio che tuttavia, al momento del completamento come adesso, si presenta come uniforme. Tale irregolarit\u00e0 non pu\u00f2 essere pertanto ascrivibile in alcun modo ad un eventuale tentativo di aumentare la profondit\u00e0 della chiesa tramite un gioco prospettico.\nL'attuale aspetto chiesa di San Giorgio in Velabro, ad esclusione delle aggiunte successive, \u00e8 complessivamente riconducibile al restauro ed ampliamento dell'epoca di Gregorio IV (827-844) sia per alcune tecniche costruttive (come la muratura in mattoni, le dimensioni delle finestre e l'irregolarit\u00e0 della pianta, tutte riscontrabili in basilica di Santa Maria Nova), sia per alcuni elementi decorativi (come i cancelli, analoghi a quelli di Santa Maria in Trastevere e Santa Sabina), tutti riscontrabili in edifici del IX secolo.\nEsterno.\nFacciata e portico.\nLa facciata della chiesa \u00e8 a salienti ed \u00e8 preceduta dal portico, ricostruito nelle forme antiche dopo l'attentato del 1993. Esso era stato edificato nel XIII secolo, dono del priore Stefano [Di] Stella:\nIl portico, che originariamente era a sei campate (ridotte alle cinque attuali con la demolizione della prima di destra sotto papa Clemente IX), presenta una forte analogia con quelli delle basiliche romane di San Lorenzo fuori le mura, San Lorenzo in Lucina e dei Santi Giovanni e Paolo, della chiesa dei Santi Vincenzo e Anastasio alle Tre Fontane e della concattedrale di San Cesareo a Terracina: come quest'ultimi \u00e8 costituito da un architrave marmoreo continuo sormontato da una serie di archi di scarico in laterizio, e sorretto da quattro antiche colonne poggianti su un basamento in muratura (non presente solo in corrispondenza dell'ingresso principale), con capitelli ionici appositamente realizzati secondo i modelli romani; i fusti, di spoglio, sono rispettivamente in cipollino (prima a sinistra), marmo bianco (seconda e quarta) e granito grigio (terza). Le due teste di leone in marmo poste alle estremit\u00e0 del prospetto potrebbero esser appartenute, secondo Antonio Mu\u00f1oz, a due sculture originariamente poste ai lati del portale. Ai due angoli il portico presenta altrettanti pilastri quadrangolari in mattoni, ornati nella parte superiore con lastre marmoree scolpite con un motivo a losanghe con rosette ornamentali; la medesima decorazione \u00e8 presente anche sui semipilastri addossati alla facciata. La cancellata fu donata dal cardinale diacono Giuseppe Renato Imperiali nel 1704 ed era originariamente sormontata dallo stemma di questi. La pavimentazione del portico \u00e8 frutto dei restauri del 1923-1926 ed \u00e8 in mattoni; all'estremit\u00e0 sinistra \u00e8 possibile vedere, ad una quota inferiore, un lacerto di quello originario in marmo.\nL'unico portale d'ingresso della facciata \u00e8 ornato con una ricca cornice, frutto dell'assemblaggio in epoca medievale di elementi di spoglio di epoca romana, scolpita a bassorilievo con girali d'acanto; i battenti lignei in legno di castagno e pioppo, del XII secolo. La parte inferiore della facciata \u00e8 interamente intonacata; tale rivestimento cela i segni di aperture tamponate, presenti nella muratura sottostante e non visibili, tra i quali quello, immediatamente alla sinistra del portone, del portale del VII secolo, posto in asse con l'abside le cui fondazioni furono rinvenute sotto il pavimento della navata centrale durante i restauri novecenteschi; alcune finestre murate rettangolari, di varie dimensioni e poste a livelli differenziati, sono state rintracciate nel prospetto della chiesa. Sulla parete sono murati numerosi frammenti marmorei di diversa epoca tra i quali, in alto a sinistra, alcuni stralci dell'iscrizione dedicatoria dell'arco di Giano.\nLa parte superiore della facciata, corrispondente alla navata centrale, venne rifatta nel 1823 da Giovanni Azzurri; rivestita d'intonaco a finta cortina \u00abrichiesto dalla rozza fattura della muratura con cui \u00e8 stata costituita\u00bb, reca al centro il rosone circolare del XIII secolo (privato nel 1837 dell'antica cornice marmorea, esposta all'interno della chiesa) e termina, in alto, con un timpano triangolare con cornicioni in laterizio con mensole nel medesimo materiale, scialbate di bianco ad imitazione del marmo.\nSulla sinistra della facciata c'\u00e8 una targa che ricorda l'altezza del livello raggiunto in quel punto dalle acque del Tevere nella inondazione del 1870.\nCampanile.\nIl campanile \u00e8 situato al di sopra della prima campata della navata laterale sinistra, secondo un uso (quello di far insistere la torre campanaria su una delle navatelle) molto frequente tra la fine dell'XI secolo e il XIV, dettato da criteri di economia di spazio. Documentato per la prima volta nel 1259 e forse risalente anche alla seconda met\u00e0 del XII secolo, venne edificato prima del portico che risulta addossato alla torre, la quale a sua volta poggia in parte sull'arco degli Argentari; lo stile \u00e8 romanico e risente di influssi lombardi.\nLa torre, la cui base \u00e8 costituita da un quadrilatero irregolare, si eleva per cinque ordini separati da cornicioni in laterizio con mensole marmoree di spoglio, come sono di reimpiego anche le colonnine delle trifore, con capitelli a stampella appositamente realizzati. Il basamento, interamente inglobato nelle strutture murarie della chiesa e del portico, \u00e8 privo di aperture verso l'esterno; l'ordine ad esso immediatamente superiore, invece, presenta tre monofore a doppia ghiera sul lato anteriore, tutte tamponate; sono ugualmente chiuse le analoghe finestre dell'ordine mediano, che per\u00f2 sono decorate con una doppia ghiera e sono presenti anche sulle altre facce della costruzione; lo stesso schema \u00e8 riproposto al piano superiore, dove per\u00f2 le finestre furono aperte tutte solo nel XIX secolo; la cella campanaria, invece, si apre su ogni lato con una trifora. La parte superiore del campanile, caratterizzata da un diverso paramento murario rispetto agli altri, potrebbe essere frutto di una ricostruzione del XVI secolo - oltre a quella parziale ottocentesca - probabilmente in seguito al fulmine che avrebbe danneggiato la torre durante il pontificato di papa Clemente VI (1342-1352); tale ipotesi sarebbe suffragata anche dall'anomalia costituita dal fatto di avere tutte finestre dello stesso tipo (trifore o comunque monofore affiancate a gruppi di tre), rarit\u00e0 riscontrabile solo nei campanili medievali di Santa Cecilia in Trastevere a Roma (eretto tra la fine del XII secolo e gli inizi del XIII) e di San Paolo a Genazzano. Il campanile di San Giorgio in Velabro ospita un'unica campana, fusa dalla ditta Lucenti nel 1824.\nAlla sinistra della base del campanile e in essa parzialmente inglobato, \u00e8 l'arco degli Argentari, eretto nel 204 in onore dell'imperatore romano Settimio Severo e dei suoi familiari dalla corporazione degli argentari; esso costituiva uno degli ingressi al Foro Boario.\nFiancate e abside.\nLa fiancata della navata destra della chiesa di San Giorgio in Velabro, rivolta verso il giardino del convento e da esso isolata tramite un'intercapedine realizzata per arginare le infiltrazioni dovute alla differente quota del cortile rispetto al piano di calpestio dell'edificio di culto, si configura come un palinsesto dei numerosi interventi che, nel corso dei secoli, hanno interessato la chiesa. La porzione muraria pi\u00f9 antica, corrispondente alla parte inferiore della parete in corrispondenza della terza e quarta campata, risulterebbe infatti esser stata realizzata nel primo lustro del III secolo riutilizzando mattoni pi\u00f9 antichi; sarebbe invece del IX secolo, periodo al quale apparterrebbero anche le finestre quadrangolari tamponate caratterizzate ciascuna da essere sormontata da un arco di scarico, il resto del muro, ad eccezione della sezione relativa all'ingresso laterale, ascrivibile ad un rifacimento del XII-XIII secolo. I quattro contrafforti, di varie dimensioni, sono di epoca successiva. Sono visibili anche tracce di due porte di epoca diversa, e le monofore ad arco riaperte durante i restauri del 1923-1926, che danno luce alla chiesa.\nLa fiancata della navata sinistra, invece, risulta rivestita da uno spesso strato d'intonaco che non la rende leggibile; come nella navatella opposta, a met\u00e0 della sua lunghezza si apre un portale laterale. Al di sopra della copertura si sviluppano tre archi rampanti realizzati nel 1824 a sostegno della navata centrale, lo stesso anno in cui il vicolo che costeggiava la chiesa su questo lato venne interdetto al transito e sbancato per isolare il pi\u00f9 possibile l'edificio dalla terra.\nL'abside risale al rifacimento del IX secolo ed interamente in laterizi di reimpiego; essa \u00e8 caratterizzata da un cornicione aggettante, anch'esso in mattoni, sorretto da una serie di mensole marmoree di spoglio di epoca romana, riccamente decorate con motivi vegetali e decorativi a rilievo.\nInterno.\nAula.\nLe tre navate sono separate da arcate a tutto sesto di varia grandezza, delle quali la prima di sinistra, in corrispondenza della campata sulla quale fu edificato il campanile, \u00e8 tamponata; esse sono sorrette da colonne di spoglio di epoca romana, otto per lato; sono tutte in granito, ad eccezione delle prime due di destra (in pavonazzetto, scanalate) e della coppia seguente (in marmo bianco, anch'esse scanalate); i capitelli sono di varia epoca e fattura: corinzi del I-II secolo tutti quelli di sinistra (ad eccezione del quinto, che risale al V secolo e i primi quattro di destra, ionici di tipo tardo-paleocristiano i due successivi (l'uno con echino, l'altro con pulvino per compensare l'altezza del fusto), ionici di fattura pi\u00f9 semplice gli ultimi due.\nLa navata centrale \u00e8 illuminata da nove finestre rettangolari per lato, aperte durante i restauri del 1923-1926 scambiando l'analoga foggia di quelle settecentesche per l'originale (che invece era ad arco); il loro intradosso \u00e8 ornato con dipinti a \"grisaille\" realizzati in base alle tracce di pitture preesistenti. Le aperture presentano transenne in cemento armato mescolato a polvere di granito con motivo a cancello, per le quali fu preso a modello un frammento antico murato in controfacciata. In luogo dei vetri, vi sono sottili lastre di selenite spatica. Le navatelle sono illuminate da monofore ad arco profondamente strombate (tre per ciascuna, delle quali la prima di destra \u00e8 tamponata), aperte anch'esse in occasione dei restauri novecenteschi ripristinandone di pi\u00f9 antiche. Il soffitto della navata centrale, in assi di legno, risale ai restauri del 1923-1926 ed \u00e8 piano ad eccezione della sezione iniziale, nella quale \u00e8 a botte ribassata per non occultare il rosone in controfacciata; esso \u00e8 dipinto a riquadri con cornici ornate con motivi geometrici, e stelle bianche su sfondo carta da zucchero, probabilmente ispirato a quello messo in opera da Giovanni Battista Giovenale nella basilica di Santa Maria in Cosmedin alla fine del secolo precedente. Le navatelle, invece, presentano capriate lignee a vista; l'attuale inclinazione delle relative coperture \u00e8 notevolmente meno accentuata rispetto a quella documentata tra i secoli XVI e XIX (come evidenziano le mensole marmoree che affiancano le finestre sulla parete esterna destra della navata centrale).\nIn controfacciata, tra il portale e il rosone, si trovano tre epigrafi: esse commemorano i restauri rispettivamente di Giuseppe Valadier del 1828 (a sinistra), di Giovanni Azzurri del 1837 (a destra) e del 1869 (al centro); i lavori diretti da Antonio Mu\u00f1oz sono ricordati da una lapide posta a lato dell'ingresso. All'inizio della navata di destra, al di sotto di un'ampia finestra rettangolare, sono murati alcuni reperti antichi: tra due basse colonne, trovano luogo due transenne marmoree di epoca romana con motivo a cancello (rinvenute insieme alle prime durante i lavori ottocenteschi di rifacimento della facciata); pi\u00f9 in alto, invece, un frammento di pluteo scolpito su ambo i lati, due bassorilievi con decorazione analoga a quelli che adornano i pilastri angolari del portico, e parte di una delle antiche transenne che chiudevano le finestre della navata centrale. Lungo le pareti delle navatelle si susseguono alcuni monumenti funebri di cardinali diaconi della chiesa; in quella di destra, poi, vi sono anche tre frammentarie lapidi tombali in versi greci, di epoca antica. Quest'ultima termina con un altare, sede della custodia eucaristica, la cui base presenta un'iscrizione del 1259 relativa alla donazione da parte del cardinale Pietro Capocci alla chiesa di San Giorgio, di alcuni terreni adiacenti al campanile. Nella parete di fondo della navata di sinistra, invece, \u00e8 murata la cornice marmorea del rosone, ornata a bassorilievo.\nDel ciclo pittorico del IX secolo che adornava le pareti delle navate laterali e che presumibilmente presentava scene della vita di san Giorgio e san Sebastiano, non resta che un brano di dimensioni ridotte rinvenuto nei restauri degli anni 1920 nella navata di sinistra, dirimpetto alla prima colonna, preservato nel corso dei secoli per il fatto che, per la costruzione del campanile, era stato coperto dal muro settentrionale del basamento della torre. Fortemente danneggiato nell'attentato del luglio 1993 e successivamente ricomposto, il frammento raffigura, su tre diversi registri, una teoria di santi (in basso), la scena in cui il cadavere di san Sebastiano venne gettato nella Cloaca Massima (al centro) e una fascia decorativa con tondi a finto marmo (in alto); a ci\u00f2 potrebbe aggiungersi un velario ancora occultato dalla parete (l'affresco \u00e8 visibile, infatti, tramite una stretta asola appositamente aperta nella base del campanile). A ridosso di detta parete sono murati vari reperti, tra i quali elementi appartenenti alla perduta \"schola cantorum\", ed architrave con l\"Annunciazione dell'angelo a Zaccaria\".\nIl livello del pavimento delle navate venne arbitrariamente stabilito durante i restauri del 1923-1926 ed \u00e8 ad una quota nettamente inferiore rispetto a quello della strada antistante la chiesa, due gradini pi\u00f9 in basso rispetto alla pavimentazione preesistente; quest'ultima risaliva presumibilmente al XVI secolo e non era semplicemente in cotto come l'attuale, ma presentava anche grandi guide in lastre di marmo. Sono tutt'ora visibili diverse delle ventisette lapidi tombali che in essa erano inglobate, di varie epoche e prevalentemente illeggibili, delle quali mantiene la sua collocazione quella del cardinale Romoaldo Guidi, situata all'ingresso del presbiterio.\nPresbiterio e abside.\nSi accede al presbiterio, che occupa l'ultima campata della navata centrale e l'abside, tramite una scalinata che, dopo i primi due gradini, si divide in due ai lati del ciborio, quasi a formare una confessione. Nell'ambito dei restauri diretti da Antonio Mu\u00f1oz, fu rimossa la balaustra ottocentesca che delimitava l'area antistante l'altare maggiore, composta da plutei traforati in stile neopaleocristiano. La pavimentazione in \"opus sectile\" dell'area presbiterale, risalente ai restauri del IX secolo ed ampiamente rimaneggiata, presenta cinque grandi settori con un minuto motivo policromo a scacchiera, delimitati da guide marmoree; i tre anteriori presentano ciascuno una \"rota\" frammentata (quella centrale \u00e8 in porfido rosso, le due laterali in marmo bianco).\nLa parete curva dell'abside, che fino ai restauri del 1923-1926 era affrescata a finto marmo, ripresenta la decorazione marmorea antica della quale si erano conservate alcune tracce: un alto zoccolo in marmo bianco (con seggio continuo nel medesimo materiale, privo per\u00f2 di una cattedra centrale, sostituita da una sede mobile in legno) ed un rivestimento in lastre di cipollino verde disposte \"a macchia aperta\", intervallate da slanciate lesene corinzie scanalate, i cui capitelli furono indicati da Antonio Mu\u00f1oz come risalenti al VI secolo, che sorreggono l'alto architrave liscio, il cui profilo inferiore segue le arcate delle tre monofore; esse sono chiuse da transenne in cemento armato mescolato a polvere di granito, realizzate nel corso dei restauri del 1923-1926 con motivo a cancello analogo a quello delle antiche. Nel corso dei medesimi lavori, inoltre, furono rinvenute al di sotto della pavimentazione alcune tessere di mosaico appartenenti probabilmente alla perduta decorazione del catino absidale.\nL'altare maggiore \u00e8 in marmo greco con, agli angoli, lesene ornate con mosaici cosmateschi; al di sotto di esso, tra gli alti plinti sui quali poggiano le colonne del ciborio rivolte verso la navata, vi \u00e8 la \"fenestella confessionis\", caratterizzata da un'apertura ad arco, posta tra due nicchie quadrangolari in marmo verde, e dalla decorazione musiva analoga a quella dell'altare. Le reliquie conservate al suo interno furono rinvenute al di sotto dell'altare nel 1774 e autenticate dall'allora cardinale diacono Antonio Casali. Il ciborio, della fine del XII secolo, era originariamente sorretto da quattro colonne in marmi preziosi: due di porfido verde antico sul lato anteriore, mentre verso l'abside ve n'erano una di granito egiziano e l'altra in nero antico; esse vennero rimosse nel 1787 con un rescritto di papa Pio VI dall'architetto Andrea Vici dallo scultore Giovanni Pierantoni, e sostituite con le attuali in marmo bianco. La struttura \u00e8 analoga al ciborio della basilica di San Lorenzo fuori le mura (realizzato nel 1148 dagli scalpellini Giovanni, Pietro, Angelo e Sasso), con un cornicione (ornato da una fascia musiva solo sul lato anteriore) sormontato da una prima galleria su colonnine, ed una seconda a base ottagonale, con copertura a tronco di piramide completata da una lanterna. Il moderno ambone, dalla forma di un leggio, \u00e8 stato realizzato accostando elementi di recupero, tra i quali un frammento di pluteo della \"schola cantorum\".\nL'affresco del catino raffigura \"Ges\u00f9 tra i santi Giorgio, Maria, Pietro e Sebastiano\" (la presenza sia di san Giorgio che di san Sebastiano \u00e8 testimonianza del fatto che alla fine del XIII secolo era ancora viva l'intitolazione della chiesa ad entrambi i martiri, presente anche nel \"Liber Pontificalis\"). Per secoli attribuito a Giotto, \u00e8 piuttosto da considerarsi opera di Pietro Cavallini il quale l'avrebbe realizzato non tanto, come tradizionalmente ritenuto, nel 1296 su commissione del nuovo cardinale diacono Jacopo Caetani degli Stefaneschi, ma per volere del suo predecessore Pietro Peregrossi, creato cardinale nel 1288. La composizione della scena \u00e8 frutto della riproposizione in chiave tardo-duecentesca del mosaico absidale della basilica dei Santi Cosma e Damiano in Roma, del 530 circa, con forme morbide e vivacit\u00e0 cromatica: al centro vi \u00e8 Cristo, in piedi su un'altura, che tiene un rotolo nella mano sinistra mentre con la destra compie il gesto dell\"adlocutio\"; ai suoi lati, la Madonna e l'apostolo Pietro, mentre alle estremit\u00e0 vi sono i due titolari della chiesa, dei quali san Giorgio \u00e8 raffigurato a cavallo, peculiarit\u00e0 probabilmente derivata dalla raffigurazione di san Tiburzio presente sul ciborio arnolfiano della basilica di Santa Cecilia in Trastevere (1293), qualora l'affresco della chiesa del Velabro fosse successivo a tale data.\nOrgano a canne.\nNon \u00e8 testimoniata la presenza di alcun organo a canne prima dell'attuale, donato dal cardinale diacono Alfons Maria Stickler e costruito nel 1996 dalla ditta organaria neerlandese Pels &amp; Van Leeuwen.\nSi tratta di un organo positivo situato nell'ultima campata della navatella di sinistra, a ridosso della parete laterale; esso si articola in un unico corpo racchiuso entro una cassa lignea di fattura geometrica, con mostra composta da canne metalliche di principale disposte in due ali asimmetriche digradanti verso il centro. La consolle \u00e8 a finestra e si apre al centro della parete anteriore della cassa; essa dispone di un'unica tastiera e pedaliera, con i registri azionati da pomelli su due file ai lati del manuale. Il sistema di trasmissione \u00e8 integralmente meccanico e i registri sono in totale 6."}
{"id": "466399", "revid": "484362", "url": "https://it.wikipedia.org/wiki?curid=466399", "title": "Val Kilmer", "text": "Esord\u00ec come attore teatrale per poi diventare popolare a met\u00e0 degli anni ottanta grazie ad alcuni film commedia come \"Top Secret!\" (1984), \"Scuola di geni\" (1985) oltre che prendendo parte a film d'azione in ruoli da principali come \"Top Gun\" e \" Willow\".\nDurante gli anni novanta \u00e8 apprezzato dalla critica grazie ad alcune interpretazioni in film che ebbero anche successo commerciale: fu Jim Morrison in \"The Doors\", Doc Holliday in \"Tombstone\", Batman in \"Batman Forever\", Chris Shiherlis in \"Heat - La sfida\" e Simon Templar nella versione del 1997 de \"Il Santo\". Agli inizi del 2000 appare in alcuni ruoli bene apprezzati, come in \"Salton Sea - Incubi e menzogne\", \"Spartan\", e con apparizioni in \"Kiss Kiss Bang Bang\", \"Alexander\" e come la voce di KITT in \"Knight Rider\".\nBiografia.\nInfanzia e giovent\u00f9.\nVal Kilmer nasce a Los Angeles l'ultimo giorno del 1959, da Eugene Kilmer e Gladys Ekstadt, ed \u00e8 secondo di tre figli. La sua famiglia ha origini scozzesi, irlandesi, svedesi e tedesche. Suo nonno paterno era un minatore d'oro nel Nuovo Messico. I genitori di Kilmer divorziarono quando l'attore aveva solo otto anni e, mentre sua madre si trasferiva in Arizona ottenendo un lavoro come hostess, Kilmer trascorse gran parte della sua infanzia nella San Fernando Valley col padre, il fratello maggiore Mark e il minore Wesley, rimanendo tuttavia profondamente deluso dell'esperienza. Nel 1977 il fratello minore Wesley muore annegando in una piscina a 15 anni; il padre morir\u00e0 nel 1993.\nIn questo periodo, ebbe modo di aderire al credo cristiano scientista, oltre a frequentare la Chatsworth High School, insieme agli attori Kevin Spacey e Mare Winningham. Pass\u00f2 quindi alla Berkeley Hall School, una scuola cristiano scientista di Beverly Hills, ed infine a \u00e8 diventato la persona pi\u00f9 giovane del tempo ad essere accettato alla facolt\u00e0 di arte drammatica della Juilliard School, dove faceva parte del Gruppo 10. Il 5 maggio 2012 gli \u00e8 stato consegnato un dottorato onorario in arti visive alla William Woods University.\nAnni ottanta: debutto e successo.\nNel 1981, mentre era alla Juilliard, Kilmer co-scrisse e prese parte ad una rappresentazione teatrale intitolata \"How It All Began\", presentata al Public Theatre nel corso del New York Shakespeare Festival. Ammirato da Francis Ford Coppola, che gli propose un ruolo nel film da lui diretto, \"I ragazzi della 56\u00aa strada\" nel 1983, l'attore rifiut\u00f2 per evitare che il suo allontanamento costasse lo scioglimento della societ\u00e0 teatrale in cui lavorava.\nNel 1983 appare a Broadway in \"The Slab Boys\" con Kevin Bacon e Sean Penn. Quello stesso anno, arriva il suo primo ruolo fuori dal teatro in un episodio di \"ABC Afterschool Specials\", intitolato \"One Too Many\", accanto ad una giovane Michelle Pfeiffer. Ispirato dal tempo passato con la Pfeiffer, Kilmer scrive un libro di poesie intitolato \"My Edens After Burns\", pubblicato nel 1987 (molto difficile da reperire e che pu\u00f2 costare fino a 1500 dollari).\nNel 1984, debutta all'et\u00e0 di ventiquattro anni nel film comico \"Top Secret!\", nel quale interpreta una star rock and roll americana; oltre a recitare, nel film Kilmer cant\u00f2 personalmente vari brani musicali, inclusi in seguito in un album che ha preso il nome del suo personaggio, \"Nick Rivers\".\nDurante una breve pausa, ha fatto un viaggio in Europa con lo zaino in spalla, prima di continuare e recitare il ruolo da protagonista nella commedia del 1985 \"Scuola di geni\". Dopo aver rifiutato dei ruoli in \"Dune\" e in \"Blue Velvet\", viene lanciato nel cast del film di azione ad alto budget \"Top Gun\", nel ruolo di Iceman, al fianco di Tom Cruise. Il film incassa 344 milioni di dollari in tutto il mondo. A seguito dei ruoli televisivi in \"Incatenato all'inferno\" ed \"I delitti della via Morgue\", Kilmer interpreta Madmartigan in \"Willow\" e sul set incontrer\u00e0 anche la futura moglie Joanne Whalley.\nAnni novanta.\nDopo diversi rinvii, il regista Oliver Stone inizia la produzione del film \"The Doors\", incentrato sulla vita di Jim Morrison, girato a vent'anni dalla morte del leader dei Doors. Kilmer memorizz\u00f2 tutti i testi delle canzoni cantate da Jim Morrison prima della sua audizione, dopo essere stato preso per la parte Kilmer si prepar\u00f2 partecipando a diversi concerti tributo ai Doors e leggendo le poesie di Morrison. Ha trascorso quasi un anno, prima delle riprese, vestito come Morrison e frequentava spesso i locali preferiti dal cantante sulla Sunset Strip. La sua interpretazione di Morrison fu acclamata dalla critica e alcuni membri dei Doors notarono che gli era difficile distinguere la voce di Kilmer dalla voce di Morrison.\nAgli inizi degli anni novanta Kilmer \u00e8 nel cast di \"Cuore di tuono\", di \"Una bionda tutta d'oro\" e collabora nuovamente con Tony Scott in \"Una vita al massimo\", scritto da Quentin Tarantino, in cui interpreta Elvis Presley. Nel 1993 Kilmer \u00e8 nei panni di Doc Holliday nel western \"Tombstone\", diretto da George Pan Cosmatos accanto a Kurt Russell. Nel film, Doc Holliday suona il Notturno op. 72 n. 1 in Mi minore di Chopin, per\u00f2 Kilmer non sa suonare il pianoforte ed, in preparazione, si esercit\u00f2 su questo pezzo per mesi. Nel 1995 \u00e8 nel cast di \"Le ali del coraggio\" e nello stesso anno recita accanto ad Al Pacino e Robert De Niro in \"Heat - La sfida\", che adesso \u00e8 considerato uno dei migliori thriller degli anni novanta.\nNel dicembre 1993, Joel Schumacher, regista di \"Batman Forever\", vede \"Tombstone\" e rimane molto colpito dalla performance di Kilmer. Schumacher lo ritiene perfetto per il ruolo di Batman, nonostante al tempo il ruolo era ancora di Michael Keaton. Nel luglio 1994 Keaton decide di non tornare per un terzo film della saga. Kilmer accett\u00f2 il ruolo senza aver letto la sceneggiatura e senza sapere chi sarebbe stato il nuovo regista. Distribuito nel giugno 1995, \"Batman Forever\" \u00e8 stato un grande successo commerciale. Critiche positive andarono su Kilmer che mostr\u00f2 maggior carisma ed infatti \u00e8 divenuto l'attore che impersonifica Batman preferito di Bob Kane.\nNel febbraio del 1996 Kilmer decise di non girare un altro film della saga di Batman, credendo che la figura di Batman veniva spesso messa da parte in favore dei cattivi. George Clooney rimpiazz\u00f2 Kilmer nel 1997 in \"Batman &amp; Robin.\" Nel 1996 Kilmer \u00e8 nel cast \"Spiriti nelle tenebre\" con Michael Douglas. L'anno dopo recita nel film \"Il Santo\". Kilmer apprezz\u00f2 recitare in un thriller meno serio rispetto ai suoi passati lavori ed anche il ruolo camaleontico di Simon Templar, superladro internazionale che si destreggia tra congegni high-tech e travestimenti. Nel 1998 doppia Mos\u00e8 in \"Il principe d'Egitto\", prima di interpretare un uomo affetto da cecit\u00e0 in \"A prima vista\", che ha descritto come il ruolo pi\u00f9 difficile della sua vita.\nAnni duemila.\nIl primo ruolo di Kilmer nel 2000 era nel film \"Pianeta rosso\", flop ai botteghini nonostante l'elevato budget. \u00c8 poi in \"Pollock\" e conduce per la prima volta il \"Saturday Night Live\". Nel 2003 Kilmer recita a fianco di Kate Bosworth nel thriller \"Wonderland\", in cui interpreta il \"Re del Porno\" John Holmes, quando la sua carriera era in declino e in balia della sua tossicodipendenza. Appare, inoltre, in \"The Missing\" diretto nuovamente da Ron Howard.\nL'anno dopo, \u00e8 nel cast di \"Spartan\" con la regia di David Mamet, in cui interpreta Robert Scott, un ufficiale delle squadre speciali dell'esercito degli Stati Uniti che viene incaricato di ritrovare la giovane figlia del presidente. In preparazione alla parte ha ricevuto un addestramento come quello delle Delta Force, corpo speciale per operazioni dell'Esercito degli Stati Uniti con funzione principale la lotta al terrorismo.\nNel 2003 \u00e8 sul set di \"Nella mente del serial killer\", che verr\u00e0 distribuito solo nel 2005. Nello stesso periodo esce anche il controverso \"Alexander\" di Oliver Stone, incentrato sulla storia di Alessandro Magno.\nNel 2004, Kilmer torna a teatro per interpretare Mos\u00e8 (a cui aveva precedentemente dato la voce ne \"Il principe d'Egitto\") per la rappresentazione di \"\". Accanto ad Adam Lambert, la rappresentazione \u00e8 andata in scena al Kodak Theater di Hollywood. Lo stesso anno \u00e8 presente in un episodio di \"Entourage\" in cui \u00e8 nei panni di uno sherpa la cui principale fonte di guadagno \u00e8 la coltivazione e la vendita di cannabis.\nDal giugno al settembre 2005 Kilmer \u00e8 ancora a teatro con \"Il postino suona sempre due volte\" a Londra. Nel 2005 inoltre \u00e8 nel cast di \"Kiss Kiss Bang Bang\" con Robert Downey Jr., presentato fuori concorso al 58\u00ba Festival di Cannes.\nL'anno dopo si riunisce per una terza volta con il regista Tony Scott per il film \"D\u00e9j\u00e0 Vu - Corsa contro il tempo\". Nel 2008 interpreta John Smith in \"Felon - Il colpevole\" accanto a Stephen Dorff. Il film ha inizialmente una distribuzione limitata, ma diventa poi un successo grazie ad un positivo passaparola.\nKilmer \u00e8 stato la voce della macchina KITT nella serie televisiva \"Knight Rider\" nel 2008, rimpiazzando Will Arnett. Secondo la tradizione della serie originale, Kilmer non \u00e8 stato accreditato per il ruolo. Successivamente ha recitato accanto a Nicolas Cage in \"Il cattivo tenente - Ultima chiamata New Orleans\" e accanto a 50 Cent in \"Streets of Blood\", entrambi usciti nelle sale nel 2009.\nAnni duemiladieci.\nNel 2010 Kilmer riesce finalmente a collaborare con l'amico Francis Ford Coppola nel film \"Twixt\". Il film \u00e8 stato girato quasi interamente nella tenuta di Coppola nella Contea di Napa, le riprese si sono tenute in cinque settimane ed \u00e8 stato finanziato interamente da Coppola. La pellicola \u00e8 stata presentata al Toronto International Film Festival l'11 settembre 2011.\nNel 2012 Kilmer \u00e8 stato candidato per un Grammy Award per \"Best Spoken Word\". Nel 2013 si riunisce con l'attore Anthony Edwards (con cui aveva recitato in \"Top Gun\") per doppiare il film d'animazione Disney, \"Planes\".\nNel 2017 appare nel film di Terrence Malick, \"Song to Song\", con Rooney Mara e Ryan Gosling.\nNel giugno 2018 Kilmer viene confermato nel suo vecchio ruolo di Tom \"Iceman\" Kazinsky in \"Top Gun: Maverick.\"\nVita privata.\nSostenitore del Partito Democratico statunitense e di fede cristiano scientista, sul set del film \"Willow\" (1988) ha conosciuto l'attrice Joanne Whalley, che ha sposato nel marzo 1988 e da cui ha avuto due figli: Mercedes (1991) e Jack (1995). I due hanno divorziato nel febbraio del 1996.\nSalute.\nNel gennaio 2015 Kilmer \u00e8 stato ricoverato per dei test per un possibile tumore. Kilmer nello stesso periodo scrisse sui suoi social media: \"Non ho avuto un tumore o un'operazione per un tumore o nessuna operazione.\" Dopo aver pi\u00f9 volte negato le voci di un possibile tumore, Kilmer nell'aprile 2017 ha affermato che stava \"guarendo dal cancro\". \u00c8 stato successivamente rivelato che Kilmer si stava riprendendo da una battaglia di due anni contro un cancro alla gola. Durante la lotta contro il cancro alla gola, ha subito una tracheostomia che ha inevitabilmente rovinato la voce dell'attore.\nDoppiatori italiani.\nNelle versioni in italiano dei suoi film, Val Kilmer \u00e8 stato doppiato da:\nDa doppiatore \u00e8 stato sostituito da:"}
{"id": "466402", "revid": "124586061", "url": "https://it.wikipedia.org/wiki?curid=466402", "title": "Herculine Barbin", "text": "Il suo caso \u00e8 stato studiato in anni recenti, a partire da Michel Foucault, per la luce che getta sulla questione della formazione dell'identit\u00e0 di genere e della sua importanza nell'equilibrio psichico dell'individuo.\nBiografia.\nGran parte di ci\u00f2 che conosciamo di Barbin proviene dalle sue memorie. Venne considerata una ragazza e allevata come tale. Chiamata Alexina in famiglia. La sua famiglia era povera ma lei ottenne una borsa di studio per frequentare la scuola di un convento. \nIn base al suo racconto, a scuola ebbe una cotta per una compagna aristocratica. Non si considerava attraente, ma talvolta si intrufolava di notte nella camera dell'amica, venendo talvolta punita per questo. Ad ogni modo complet\u00f2 con successo i suoi studi e nel 1856, all'et\u00e0 di diciassette anni, venne mandata a Le Ch\u00e2teau a studiare per diventare insegnante. L\u00ec s'innamor\u00f2 di una delle insegnanti.\nBench\u00e9 avesse raggiunto la pubert\u00e0, non aveva iniziato ad avere le mestruazioni e il petto rimase piatto. Si radeva il volto e le braccia. \nNel 1857 la Barbin ricevette un posto come aiuto insegnante in una scuola per ragazze. Si innamor\u00f2 di un'altra insegnante, Sara, e chiese che solo lei dovesse vestirla. Il suo accudimento si trasform\u00f2 in carezze e divennero amanti. Alla fine le voci sulla loro storia iniziarono a circolare.\nLa Barbin inizi\u00f2 a soffrire per dolori inaspettati. Quando un dottore la visit\u00f2 rimase scioccato e chiese che venisse allontanata dalla scuola, ma ella rest\u00f2.\nDevota cattolica, la Barbin si confess\u00f2 al vescovo di La Rochelle, J-F. Landriot. Lei gli chiese il permesso di infrangere il segreto confessionale allo scopo di farla visitare da un dottore. Quando il dottor Chesnet la visit\u00f2 nel 1860, scopr\u00ec che pur avendo una piccola vagina, la Barbin era costituzionalmente mascolina e aveva un piccolo pene e testicoli all'interno del corpo. In termini moderni aveva uno \"pseudoermafroditismo maschile\".\nIn seguito una decisione legale determin\u00f2 che la Barbin divenisse ufficialmente un uomo. Egli lasci\u00f2 l'amante e il lavoro, cambi\u00f2 il suo nome in Abel Barbin e il suo caso venne menzionato dalla stampa. Si trasfer\u00ec a Parigi, dove visse in povert\u00e0 e scrisse le sue memorie, ritenute parte di una terapia.\nNelle memorie, Barbin us\u00f2 pronomi femminili nel descrivere la sua vita prima della riattribuzione, e pronomi maschili, includendo i nomi Alexina e Camille, in seguito alla sentenza legale. Ad ogni modo, Barbin si considerava punita, \u201cdiseredata\u201d e \nsoggetta ad una \u201cridicola inquisizione\u201d. \nNel febbraio del 1868, il portinaio del palazzo dove abitava Barbin, in rue de l'\u00c9cole-de-M\u00e9decine, lo trov\u00f2 morto nel suo appartamento. Barbin si era suicidato con i gas della sua stufa. Le sue memorie vennero trovate accanto al letto.\nMemorie e commentari moderni.\nIl dottor Regnier ne accert\u00f2 la morte, recuper\u00f2 le memorie ed esegu\u00ec un'autopsia. In seguito diede le memorie ad Auguste Ambroise Tardieu, che successivamente ne pubblic\u00f2 dei brani. Degli estratti vennero tradotti in inglese nel 1980.\nMichel Foucault scopr\u00ec le memorie al Dipartimento francese di igiene pubblica e le fece ripubblicare in versione integrale, con un suo commento. \nJudith Butler parla del lavoro di Foucault e delle memorie di Barbin nel suo libro \"Gender Trouble\" e di temi analoghi tratta Jeffrey Eugenides nel suo libro \"Middlesex\".\nNel 1984 Ren\u00e9 Feret ha diretto \"Il segreto di Alexina\", film che narra la vicenda di Herculine Barbin."}
{"id": "466404", "revid": "33528", "url": "https://it.wikipedia.org/wiki?curid=466404", "title": "Simon Van Der Meer", "text": ""}
{"id": "466406", "revid": "486946", "url": "https://it.wikipedia.org/wiki?curid=466406", "title": "Franconia (Regione)", "text": ""}
{"id": "466407", "revid": "228587", "url": "https://it.wikipedia.org/wiki?curid=466407", "title": "Simon van der Meer", "text": "Biografia.\nSpecializzato in acceleratori di particelle ha ideato il metodo del raffreddamento stocastico nei \"collider\", che ha reso possibile al gruppo di ricerca UA-1 guidato da Carlo Rubbia, la scoperta dei bosoni W e Z mediante l'SPS (\"Super Proton Synchrotron\"), il collisionatore protone-antiprotone da 500 Gev del CERN.\nPer questo risultato van der Meer e Rubbia condivisero nel 1984 il Premio Nobel per la Fisica.\nHa lavorato al CERN dal 1956 fino al pensionamento nel 1990."}
{"id": "466408", "revid": "78273", "url": "https://it.wikipedia.org/wiki?curid=466408", "title": "RS-232C", "text": ""}
{"id": "466410", "revid": "33528", "url": "https://it.wikipedia.org/wiki?curid=466410", "title": "Simon van Der Meer", "text": ""}
{"id": "466411", "revid": "212348", "url": "https://it.wikipedia.org/wiki?curid=466411", "title": "Franconia (disambigua)", "text": ""}
{"id": "466417", "revid": "1543377", "url": "https://it.wikipedia.org/wiki?curid=466417", "title": "Dipartimento di Putumayo", "text": "Il dipartimento di Putumayo \u00e8 uno dei 32 dipartimenti della Colombia. Il capoluogo del dipartimento \u00e8 Mocoa.\nGeografia fisica.\nIl dipartimento di Putumayo confina a sud con l'Ecuador ed il Per\u00f9, a ovest con il dipartimento di Amazonas, a nord con i dipartimenti di Caquet\u00e1 e di Cauca. Il confine settentrionale corrisponde per quasi tutta la sua lunghezza con il corso del Caquet\u00e1 mentre il confine internazionale con l'Ecuador ed il Per\u00f9 \u00e8 segnato per quasi tutta la lunghezza dal fiume Putumayo.\nIl dipartimento \u00e8 per lo pi\u00f9 pianeggiante e corrisponde al territorio tra il fiume Caquet\u00e1 ed il fiume Putumayo digradante dalla cordigliera andina verso il bacino amazzonico.\nSuddivisione amministrativa.\nIl dipartimento di Putumayo si compone di 13 comuni:"}
{"id": "466418", "revid": "2093951", "url": "https://it.wikipedia.org/wiki?curid=466418", "title": "Shem\u00e0", "text": "Shem\u00e0 (), \"Ascolta\" (a volte detto Shem\u00e0 Israel; ; \"Ascolta, [o] Israele!\"), pronuncia IPA \u0283\u0259ma' jis\u0281a\u025bl per l'ebraico contemporaneo, \u0283\u0259ma'\u0295 jisra\u0294e'l per l'ebraico biblico \u00e8 una preghiera della liturgia ebraica. \u00c8 in genere considerata la preghiera pi\u00f9 sentita, forse assieme al \"Kaddish\". La sua lettura (\"Qiriat Shema\") avviene due volte al giorno, nella preghiera mattutina e in quella serale. \"Shem\u00e0 Israel\" sono le prime due parole di una sezione della Torah (Pentateuco nella Bibbia ebraica): il primo versetto infatti incorpora l'essenza monoteistica dell'ebraismo \u2013 \"Ascolta, O Israele: il Signore \u00e8 il nostro Dio, il Signore \u00e8 uno\" (), presente in , a volte tradotto alternativamente con \"Il Signore \u00e8 nostro Dio, Shem\u00e0 il Signore uno solo.\" Ebrei osservanti considerano lo Shem\u00e0 la parte pi\u00f9 importante del servizio liturgico di preghiera nell'ebraismo e recitarlo due volte al giorno \u00e8 una \"mitzvah\" (comandamento religioso, precetto). \u00c8 tradizionale per gli ebrei recitare lo Shem\u00e0 come ultime parole, e per i genitori insegnare ai propri figli a dirlo prima di andare a dormire la sera.\nIl termine \"Shema\" \u00e8 usato per estensione come riferimento alle preghiere quotidiane che iniziano con le parole \"Shema Israel\" e comprendono , e . Queste sezioni della Torah vengono lette con le porzioni bibliche settimanali (\"parashot\") \"Va'etchanan\", \"Eikev\" e \"Shlach\" rispettivamente.\nStoria.\nOriginariamente lo \"Shem\u00e0\" consisteva di un solo versetto: (si veda Talmud \"Sukhah\" 42a e Berachot 13b). La recitazione dello Shem\u00e0 nella liturgia ebraica, tuttavia, consiste di tre porzioni: , e . Le tre porzioni vengono gi\u00e0 citate nella Mishnah (\"Berachot\" 2:2) e si riferiscono a temi centrali per la fede ebraica. Nella Mishnah (\"Berakhot\" 2:5) la recitazione dello Shem\u00e0 era collegato alla riaffermazione del proprio rapporto personale con l'autorit\u00e0 di Dio. Letteralmente, recitare lo Shem\u00e0 voleva dire \"ricevere il regno dei cieli\".\nInoltre il Talmud afferma che nelle tre porzioni si possono riscontrare sottili riferimenti ai Dieci Comandamenti. Poich\u00e9 i Dieci Comandamenti furono rimossi dalla preghiera quotidiana nel periodo mishnahico (70-200), lo Shem\u00e0 viene considerato un'opportunit\u00e0 per commemorarli.\nCi sono due lettere pi\u00f9 grandi nella prima frase (ajin \u05e2 e daleth \u05d3) che, una volta combinate, formano \"\u05e2\u05d3\". In ebraico ci\u00f2 significa \"testimone\". L'idea che pertanto viene trasmessa \u00e8 che, attraverso la recitazione o proclamazione dello Shem\u00e0, la persona \u00e8 un testimone vivente che attesta la verit\u00e0 del messaggio. Le scuole cabalistiche moderne, tra cui principalmente quella dell'Arizal (Isaac ben Solomon Luria), insegnano che quando si recita l'ultima lettera della parola ebraica \"ec\u1e25ad\" (\u05d0\u05d7\u05d3), che significa \"uno\", si intende di essere pronti a \"morire in Dio\".\nStruttura.\nLo \"Shema\" \u00e8 costituito da una premessa, fatta di due versi, e da tre parti, costituite da brani della \"Torah\":\nPremessa.\nLa premessa \u00e8 di fondamentale importanza, e costituisce, in una frase, il riassunto dei concetti fondamentali della religione ebraica:\n\u05e9\u05de\u05e2 \u05d9\u05e9\u05e8\u05d0\u05dc \u05d9*\u05d4*\u05d5*\u05d4 \u05d0\u05dc\u05d4\u05d9\u05e0\u05d5 \u05d9*\u05d4*\u05d5*\u05d4 \u05d0\u05d7\u05d3\n\"Ascolta, Israele, il Signore \u00e8 il nostro Dio, il Signore \u00e8 Uno\". Questa frase, che d\u00e0 il nome alla preghiera, contiene il Tetragramma biblico \u05d9\u05d4*\u05d5*\u05d4, non pronunciabile, e quindi viene letta \"Shema' Ysrael, Ado-nai Eloheinu, Ado-nai ehad\", e pronunciata coprendosi gli occhi. Adonai (\"Signore\") \u00e8 la resa in traduzione del tetragramma, nome che, essendo sacro, non viene riportato in modo completo, in quanto il materiale su cui \u00e8 apposto potrebbe degenerarsi e quindi desacralizzare lo stesso nome.\nIl tetragramma era pronunciato una volta l'anno dal Sommo Sacerdote (\"Kohen Gadol\") appunto in questa frase ed all'interno del Qodesh HaKodashim (\"Sancta Sanctorum\") del Tempio. Il popolo ne copriva il suono, in modo da non sentirne la pronuncia, proclamando ad alta voce la seconda frase della preghiera (che oggi \u00e8 pronunciata soltanto a bassa voce, ad eccezione del giorno di Kippur):\n\u05d1\u05e8\u05da \u05e9\u05dd \u05db\u05d1\u05d3 \u05de\u05dc\u05db\u05d5\u05ea\u05d5 \u05dc\u05d0\u05d5\u05dc\u05dd \u05d5\u05e2\u05d3\n\"Baruch shem kevod malkhuto leolam va'ed\"\n\"Sia benedetto il santo Nome del Suo Regno per sempre ed in eterno\"\nche \u00e8 appunto la seconda frase della premessa.\nIl testo.\nIl testo, formato dalle tre parti (vedi sopra), \u00e8 anch'esso di origine biblica e contiene precetti importanti per la vita ebraica: la dedizione alla fede, l'obbligo di istruzione dei figli, e la sua continuit\u00e0, la proibizione dell'idolatria, e l'obbligo di osservanza delle mizvot.\nAnalisi.\nPrima parte (VeAhavt\u00e0).\nRecita: \"E amerai il Signore Dio tuo con tutto il tuo cuore, con tutta la tua anima e con tutte le tue forze. E metterai queste parole che Io ti comando oggi, nel tuo cuore, e le insegnerai ai tuoi figli, pronunciandole quando riposi in casa, quando cammini per la strada, quando ti addormenti e quando ti alzi. E le legherai al tuo braccio, e le userai come separatore tra i tuoi occhi, e le scriverai sugli stipiti della tua casa e sulle tue porte (delle citt\u00e0).\"\n\u00c8 qui contenuto (\"e le insegnerai ai tuoi figli\") il comandamento dell'insegnamento alle nuove generazioni - in modo letterale solo di alcuni precetti, ma per usanza generale, e nell'esegesi talmudica, insegnamento in senso lato, la conoscenza della Torah soprattutto, ma anche di altre scienze; il tutto rafforzato dalla costanza del precetto (\"quando riposi in casa, quando cammini per la strada, quando ti addormenti e quando ti alzi\"). Ed anzi, l'istruzione e l'amore per Dio devono essere un simbolo visibile (\"e le legherai al tuo braccio, e le userai come separatore tra i tuoi occhi, e le scriverai sugli stipiti della tua casa e sulle tue porte\"). Nella pratica, questo precetto si manifesta nell'indossare ogni mattina (tranne Shabbat e giorni di festa) i Tefillin, che appunto contengono scritti i precetti, e nell'apporre allo stipite delle porte della propria casa delle mezuzzoth che contengono i primi due dei tre brani dello Shema (cio\u00e8 quelli contenenti il precetto degli stipiti).\nSeconda parte (VeHay\u00e0).\nRecita: \"E sar\u00e0, se ascolterete i Miei comandamenti, che oggi vi do, di amare il vostro Dio e di onorarlo con tutto il vostro cuore, con tutta la vostra anima e con tutte le vostre forze, (allora) vi dar\u00f2 rugiada per le vostre terre, pioggia primaverile ed estiva, cos\u00ec raccoglierete le vostre granaglie, il vostro vino ed il vostro olio, e dar\u00f2 erba per il tuo bestiame, e mangerete e sarete soddisfatti. Ma guardatevi dall'aprire i vostri cuori a rivolgervi al culto di altri dei, e di adorarli, perch\u00e9 (allora) l'ira di Dio sar\u00e0 contro di voi, e chiuder\u00e0 il cielo, e non ci sar\u00e0 rugiada, e la terra non dar\u00e0 il suo prodotto, e passerete (sarete estinti) rapidamente dalla buona terra che Dio vi ha dato. E (quindi) mettete queste parole nel vostro cuore e nella vostra anima, e siano come parole sulle vostre mani e tra i vostri occhi, e insegnatele ai vostri figli, e pronunciatele quando riposate nelle vostre case, quando camminate per strada, quando vi addormentate e quando vi alzate, e scrivetele sugli stipiti delle vostre case e sulle vostre porte. Cos\u00ec saranno moltiplicati i vostri giorni ed i giorni dei vostri figli nella terra che Dio promise ai vostri padri di dare loro, per tanto quanto durano i giorni del cielo sulla terra.\"\nSembrerebbe una ripetizione della prima parte. Ma si noti il passaggio dalla seconda persona singolare (\"quando riposi\") a quella plurale (\"quando riposate\"). Ci\u00f2 significa che i precetti sono una parola che riguarda il singolo, ma anche una parola che riguarda il popolo tutto. Ed anzi, il \"castigo\" viene citato solo in questa seconda parte (\"...e la terra non vi dar\u00e0 il proprio prodotto...\"), a mostrare che le responsabilit\u00e0 del popolo che ha stretto il Patto con Dio sono individuali e collettive.\nTerza parte (VaY\u00f2mer).\nRecita: \"E Dio disse a Mos\u00e8: di' ai figli di Israele di fare d'ora in poi delle frange agli angoli dei loro vestiti, e vi sia un filo azzurro in ognuna di queste frange. Questi saranno i vostri tzitzit, e guardandoli ricorderete i precetti divini, e li osserverete, e non seguirete i (vezzi de)l vostro cuore e (le immagini de)i vostri occhi, che vi fanno deviare seguendoli. Cos\u00ec ricorderete e osserverete tutti i precetti, e sarete santi per il vostro Dio. Io sono il Signore Dio vostro, che vi ha fatto uscire dalla terra di Egitto per essere il vostro Dio, Io sono il Signore, vostro Dio\".\n\u00c8 singolare che in mezzo a precetti cos\u00ec importanti si parli di un capo di abbigliamento. Ma i simboli sono anch'essi importanti (i simboli, non le immagini) \u2014 per ricordare, per non dimenticare. E la precisazione, che sembra addirittura pignola, del filo azzurro? come pu\u00f2 stare in un brano in cui si afferma tre volte un concetto ben pi\u00f9 importante (\"Io sono il vostro Dio\")? Pu\u00f2 stare perch\u00e9 Dio l'ha detto, direbbe un semplice. Si, ma perch\u00e9 l'ha detto? Forse a significare l'unitariet\u00e0 del popolo di Israele, che si estrinseca anche nelle frange dei vestiti e nel filo azzurro (che non esiste pi\u00f9, poich\u00e9 il mollusco che dava il pigmento sembra sia estinto). O forse a significare che anche nelle cose apparentemente meno importanti vi \u00e8 la presenza di Dio. O forse ancora, per mostrare che tra due affermazioni terribili (\"Ascolta, Israele, il Dio \u00e8 nostro Signore, Dio \u00e8 uno\" e \"Io sono il Signore, vostro Dio\") vi \u00e8 la vita quotidiana, che \u00e8 fatta s\u00ec di precetti e di insegnamento ai figli, ma anche di agricoltura (\"cos\u00ec raccoglierete le vostre granaglie\") e di vita sociale, cio\u00e8 vestiti.\nSinossi esegetica.\nIn sintesi, il contenuto scaturisce dall'affermazione della \"unicit\u00e0/unit\u00e0 della regalit\u00e0 di Dio\". Pertanto, nella prima porzione, c'\u00e8 il comando di \"amare Dio con tutto il cuore, anima e forze\" e di ricordarsi di insegnare queste parole importantissime ai propri figli nel corso della giornata. Obbedire a questi comandi, dice la seconda porzione, far\u00e0 ottenere \"ricompense\", mentre disobbedirli procurer\u00e0 punizioni. Per assicurare l'adempimento di questi precetti, Dio comanda inoltre un \"promemoria pratico\": indossare gli tzitzit, \"cos\u00ec vi ricorderete di tutti i miei comandi, li metterete in pratica e sarete santi per il vostro Dio\" ().\nLa seconda riga citata, \"Sia benedetto il santo Nome del Suo Regno per sempre ed in eterno\", era originariamente un responso congregazionale alla dichiarazione dell'unit\u00e0 di Dio; viene quindi stampata in caratteri piccoli e recitata sottovoce, a riconoscere che non \u00e8, di per s\u00e9, una parte dei versetti biblici citati. La terza sezione dello Shema finisce formalmente a , ma in realt\u00e0 gli ebrei tradizionali terminano la recitazione dello Shema con la seguente parola del versetto successivo, \"Emet\", o \"Verit\u00e0\", come conclusione della preghiera. Un aspetto da considerare \u00e8 che lo Shema \u00e8 composto da 245 parole (ovviamente nel testo ebraico), ma 248 \u00e8 tradizionalmente il numero delle parti del corpo, e quindi vi \u00e8 l'usanza di ripetere alla fine le (2) parole \"Signore vostro Dio\" e aggiungere la succitata parola \"emet\" (verit\u00e0), per raggiungere tale numero. La ragione \u00e8 trasparente: come si dice (\"con tutto il tuo (vostro) cuore...\") si vuole ribadire che il rapporto con Dio \u00e8 totale, cio\u00e8 interessa tutto il corpo o, in senso traslato, tutti gli aspetti della vita.\nRecitazione.\nUna discreta parte del trattato \"Berachot\" della Mishnah \u00e8 dedicata allo Shem\u00e0, da quante volte si deve dire, alle ore giuste per la recitazione. \"Berachot\" si chiede per prima cosa quale sia l'ora di recitazione dello Shem\u00e0 serale, e nella Ghemara, \"Ghemara Berachot\" addirittura inizia chiedendosi perch\u00e9 il trattato della Mishnah inizi con una domanda sulla recitazione dello Shem\u00e0 serale (perch\u00e9 non quello mattutino?) Ma, se si leggono le discussioni, si capisce che non \u00e8 l'ora di lettura il punto importante, ma il concetto della discussione sulle regole.\nLa Torah afferma che \"queste parole\" siano dette \"quando ti coricherai e quando ti alzerai\" ().\nCome gi\u00e0 accennato, il primo libro del Talmud, Trattato \"Berachot\", si apre con una discussione di quando esattamente si debba recitare lo Shem\u00e0. La Mishnah collega il tempo della recitazione con i particolari del ritmo della vita del Tempio di Gerusalemme, dicendo che lo Shem\u00e0 deve essere recitato la sera quando i Kohanim (sacerdoti ebrei) che erano ritualmente impuri (\"tamei\", quindi non idonei a servire nelle funzioni) entrano a consumare le loro \"Terumah\" (offerte elevate). La Ghemara contiene un'estesa discussione di quando esattamente ci\u00f2 aveva luogo, con un consenso generale sul fatto che avvenisse di sera, al tramonto o dopo che tre stelle fossero visibili. Una discussione simile descrive lo Shem\u00e0 mattutino, che pu\u00f2 essere recitato alla prima luce che antecede l'alba, appena si possono discernere i colori.\nLo Shem\u00e0 non deve necessariamente essere recitato in ebraico. Pu\u00f2 essere detto in qualsiasi lingua che il fedele capisca, ma \"il miracolo delle lettere ebraiche rende la preghiera molto pi\u00f9 potente, anche se non se ne comprendono le parole (\"Berakhot\" 2:3). \u00c8 quasi un'usanza universale tra ebrei osservanti recitarla in ebraico.\nSecondo la tradizione ortodossa e quella dell'ebraismo conservatore, lo Shem\u00e0 dovrebbe essere recitato due volte al giorno, che uno sia in grado o meno di presenziare ad una funzione con congregazione di fedeli (\"minian\"). La recitazione deve essere svolta in un luogo adatto, che esprima riverenza e devozione.\nLo Shem\u00e0, o quanto si possa recitare del primo versetto secondo le circostanze, viene tradizionalmente enunciato da una persona morente quale parte dell'affermazione di fede in punto di morte. \u00c8 inoltre recitato verso la fine del servizio di \"Ne'ila\" durante lo Yom Kippur.\nNella liturgia, inoltre, lo Shem\u00e0 \u00e8 preceduto da una preghiera particolare, \"Ahavat 'olam\"; nel corso di questa si uniscono i quattro tzitziot (frange del talled), subito prima della formulazione della frase \"arba canfot ha-arez (i quattro angoli della terra)\"; gli tzitziot vengono tenuti nella mano destra per coprirsi gli occhi durante la recitazione del primo versetto, e vengono guardati (a volte baciati) nella terza parte, in corrispondenza della ripetizione della parola \"tzitzit\".\nDonne e Shem\u00e0.\nNell'ebraismo ortodosso, alle donne non \u00e8 richiesto di recitare lo Shem\u00e0 (come comando della Torah), come per altri precetti con scadenze temporali che potrebbero interferire sui loro obblighi familiari tradizionali; in ogni modo, esse sono obbligate a pregare almeno una volta al giorno, senza una prescrizione specifica di liturgia e molte adempiono tale obbligo mediante preghiere come lo Shem\u00e0.\nL'ebraismo conservatore generalmente ritiene le donne ebree obbligate a recitare lo Shem\u00e0 allo stesso tempo degli uomini. L'ebraismo riformato e quello ricostruzionista non tengono in considerazione i requisiti rituali suddivisi tra uomini e donne secondo la \"Halakhah\" (Legge ebraica) tradizionale, inclusi gli obblighi per gli uomini ma non per le donne di recitare preghiere specifiche in tempi specifici, secondo le circostanze correnti; ritengono invece che entrambi i sessi possano adempiere tutti i requisiti devozionali, senza distinzioni.\nTuttavia \u00e8 tradizione per tutti \u2014 donne, uomini e bambini \u2014 recitarla. La Mishnah consiglia che il tempo di recitazione non deve andare oltre la 3\u00aa ora, ma anche dopo tale periodo pu\u00f2 sempre essere letta, poich\u00e9 contiene espressioni dell'unit\u00e0 di Dio, fede nel Creatore, e altre devozioni.\n\u00c8 importante insegnare ai bambini a recitare il primo versetto e successivi paragrafi non appena sono in grado di comprenderne il significato. Le donne non sono costrette dalle scansioni temporali a recitarlo e, pertanto, non sono tenute a dirlo che negli orari stabiliti. Rabbi Ephraim Greenblatt cita con approvazione il saggio Rashba (Shlomo ben Aderet), che afferma che l'ultima serie di Benedizioni sono nello Shem\u00e0, basandosi sui giudizi di Maimonide.\nBenedizioni associate.\nLe benedizioni ebraiche che precedono e seguono lo \"Shem\u00e0\" sono tradizionalmente attribuite ai membri della Grande Assemblea e furono istituite per la prima volta nella liturgia del Tempio di Gerusalemme.\nSecondo il Talmud, la lettura dello Shem\u00e0 mattina e sera adempie il comandamento \"M\u00e8ditalo giorno e notte\" (). Appena il bambino inizia a parlare, suo padre viene diretto ad insegnargli il versetto \"Mos\u00e8 ci ha prescritto una legge, un'eredit\u00e0 dell'assemblea di Giacobbe\" (), ed insegnargli anche a leggere lo Shem\u00e0 (Talmud, \"Sukkah\" 42a). la recitazione del primo versetto dello Shem\u00e0 \u00e8 chiamata \"l'accettazione del giogo della regalit\u00e0 di Dio\" (\"kabalat ol malchut shamayim\") (Mishnah \"Berachot\" 2:5). Giuda il Principe, che passava tutto il giorno immerso nei suoi studi ed a insegnare, pronunciava solo il primo versetto dello Shem\u00e0 al mattino (Talmud \"Berachot\" 13b) \"mentre si passava le mani sugli occhi\", il che pare essere l'origine dell'usanza ebraica di coprirsi gli occhi con la mano destra mentre si recita il primo versetto.\nIl primo versetto dello Shem\u00e0 \u00e8 recitato ad alta voce, insieme allo Chazzan e alla congregazione, che risponde con la benedizione istituita rabbinicamente \"Baruch Shem\" (\"Benedetto sia il Nome\") in silenzio (mentalmente) prima di continuare il resto dello Shem\u00e0. Solo durante lo Yom Kippur questo responsorio viene detto ad alta voce. La parte rimanente dello Shem\u00e0 viene letta in silenzio. I Sefarditi recitano tutto lo Shem\u00e0 ad alta voce, per intero, eccetto il \"Baruch Shem\". Anche gli ebrei riformati recitano l'intero primo paragrafo dello Shem\u00e0 ad alta voce.\nShacharit.\nDurante Shacharit, ci sono due benedizioni prima dello Shem\u00e0 e una dopo. Queste numerazioni, due prima ed uno dopo, sono basate sella Mishnah Trattato Brachot, Capitolo 11, che afferma: \"Al mattino uno benedice due prima ed uno dopo\", sebbene ci sia la questione della Legge ebraica se uno reciti queste benedizioni \"nello\" Shem\u00e0, o \"attorno allo\" Shem\u00e0. La conclusione a cui si \u00e8 arrivati \u00e8 che debbano essere benedizioni \"attorno allo\" Shem\u00e0, perch\u00e9 la struttura \u00e8 simile a quella delle benedizioni della Torah, e persiste il dubbio se tale benedizioni possano invero \"intensificare\" lo Shem\u00e0.\nLe due benedizioni che sono recitate prima dello Shem\u00e0 sono \"Yotzer ohr (Creatore di Luce)\" e \"Ahava Rabbah ([Con] tanto amore)\". La benedizione successiva \u00e8 nota come \"Emet Vayatziv (Vero e certo)\".\nMaariv.\nDurante il Maariv, ci sono due benedizioni prima dello Shem\u00e0 e tre dopo. Le due prima sono \"HaMaariv Aravim\" e \"Ahavat Olam (Amore eterno)\". Le tre benedizioni successive sono \"Emet V'Emunah (Vero e fedele)\", \"Hashkiveinu\" e \"Baruch Hashem L'Olam\", sebbene quest'ultima non venga recitata durante lo Shabbat o Yom Tov.\nShem\u00e0 notturna.\nPrima di addormentarsi, viene recitato il primo paragrafo dello Shem\u00e0. Questo \u00e8 un comandamento non solo dato nella Bibbia (in Deuteronomio ), ma anche accennato in altri versetti come \"Sul vostro letto riflettete col cuore e placatevi\" ().\nAlcuni hanno anche l'abitudine di leggere tutti e tre i paragrafi, insieme ad un'intera lista di Salmi, il \"Tachanun\" e altre preghiere. Nel suo complesso, questa pratica \u00e8 chiamata \"K'riat Shema she-al ha-mitah\". Secondo l'Arizal, leggere questa preghiera intera con grande concentrazione \u00e8 efficace anche a purificare dai propri peccati. Questo viene discusso nel libro del \"Tanya\".\nAltre occasioni.\nL'esortazione da parte del Cohen (\"sacerdote\") nel richiamare Israele alle armi contro un nemico (che non \u00e8 valido quando il Tempio di Gerusalemme non esiste pi\u00f9) include anche lo \"Shem\u00e0 Israel\" (Deuteronomio ; Talmud \"Sotah\" 42a).\nRabbi Akiva pazientemente sopport\u00f2 che la propria carne venisse squartata con aculei di ferro e mor\u00ec recitando lo Shem\u00e0: pronunci\u00f2 l'ultima parola della frase, \"E\u1e25ad\" (\"uno\") esalando il suo ultimo respiro (Talmud \"Berachot\" 61b). Da allora, \u00e8 tradizione per gli ebrei recitare lo Shem\u00e0 come ultime parole. Cos\u00ec si testimonia accadde durante lo sterminio degli ebrei nelle camere a gas durante l'Olocausto.\nRoi Klein (m. 2006), un maggiore delle Forze di difesa israeliane, disse lo Shem\u00e0 prima di saltare su una granata per salvare i compagni durante la Guerra del Libano (2006), secondo la pratica tradizionale ebraica di recitare lo Shem\u00e0 quando uno crede di star per morire.\nMusica e letteratura.\nArnold Sch\u00f6nberg us\u00f2 lo Shem\u00e0 come parte della storia per la sua opera orchestrale \"Un sopravvissuto di Varsavia\" (1947), oratorio per voce recitante, coro maschile ed orchestra \u2013 composizione in stile dodecafonico.\nNel musical \"Parade\", basato su avvenimenti realmente accaduti, il personaggio principale Leo Frank, accusato ingiustamente dell'omicidio di un operaio bambino presso una fabbrica di matite che egli dirige, recita lo \"Shema Israel\" quando una banda di \"vigilanti\" lo rapisce e lo impicca nelle scene finali dell'opera.\nVersioni pop sono state pubblicate dai cantanti Mordechai ben David e Sarit Hadad.\nNel film di Darren Aronofsky, \"\u03c0 - Il teorema del delirio\", Max Cohen e Lenny Meyer in una scena recitano i primi tre versetti dello Shem\u00e0.\nNe \"L'uomo venuto dal Kremlino\", Anthony Quinn, nelle vesti di fittizio Papa Kiril, esplora i vicoli di Roma dissimulato come semplice prete, e recita lo Shem\u00e0 al capezzale di un ebreo romano morente.\nIl cantante e rapper Matisyahu recita lo Shem\u00e0 nelle sue canzoni \"Got no water\" e \"Tel Aviv'n\".\nIl musicista Yaakov Shwekey nel suo \"Shema Yisrael,\" usa la storia di Rabbi Eliezer Silver che salv\u00f2 molti bambini ebrei nascondendoli in monasteri cristiani durante l'Olocausto e lo caratterizza mentre recita il primo versetto dello Shem\u00e0.\nAllo Shem\u00e0 s'ispira la poesia \"Se questo \u00e8 un uomo\" di Primo Levi, scritta all'inizio del romanzo Se questo \u00e8 un uomo.\nUnit\u00e0 divina dello Shem\u00e0 nella filosofia chassidica.\nLa seconda sezione del testo chassidico \"Tanya\", di Schneur Zalman di Liadi (\"Shaar Hayichud Vehaemunah-Porta di Unit\u00e0 e Fede\"), include il panenteismo mistico del fondatore del Chassidismo, il Baal Shem Tov, nella spiegazione filosofica (\"Chassidut\"). Espone l'interpretazione chassidica dell'Unit\u00e0 di Dio nelle prime due righe dello Shem\u00e0, basandosi sulla loro interpretazione nella Cabala ebraica. L'enfasi sull'Onnipresenza divina e sull'Immanenza sottost\u00e0 alla gioia chassidica e \"deveikuth\", ed evidenzia la trasformazione del materiale in adorazione e culto spirituale. In questa internalizzazione di idee cabalistiche, il seguace chassidico cerca di rivelare l'Unit\u00e0 e la sacralit\u00e0 nascosta in tutte le attivit\u00e0 della vita.\nFilosofi medievali razionalisti ebrei (esponenti dell'\"Hakirah\"-\"investigazione\" razionale dei primi principi in supporto dell'ebraismo), come Maimonide, descrivono il monoteismo biblico col significato che esiste un solo Dio, e la Sua essenza \u00e8 un'Unit\u00e0 infinita, semplice, unica. Il misticismo ebraico fornisce una spiegazione pi\u00f9 profonda, distinguendo tra l'essenza e l'emanazione di Dio. Nella Cabala ebraica e specialmente nel Chassidismo, l'Unit\u00e0 di Dio significa che non c'\u00e8 nulla di indipendente dalla Sua essenza. La nuova dottrina, esposta nella Cabala lurianica, dello Tzimtzum (\"Contrazione\") di Dio, ricevette interpretazioni diverse dopo Isaac Luria, dal letterale al metaforico. Per il Chassidismo e Schneur Zalman, non \u00e8 pensabile prendere letteralmente la \"Contrazione\" di Dio che \"rende possibile\" la Creazione. Tzimtzum si riferisce solo a Ohr Ein Sof (\"Luce Infinita\"), e non all'Ein Sof (essenza divina) stesso. La vera infinit\u00e0 di Dio \u00e8 rivelata sia nell'infinito complementare (luce infinita) sia nel finito (luce finita). La \"Contrazione\" fu solo un occultamento della Luce Infinita nell'essenza di Dio, per permettere alla luce finita potenzialmente latente di emergere dopo il Tzimtzum. Dio Stesso ne rimane inalterato (\"Io sono il Signore, non cambio\" ). La Sua essenza \u00e8 Una, sola, prima della Creazione, e Una, sola, dopo la Creazione, senza cambiamento alcuno. poich\u00e9 lo Tzimtzum fu solo un occultamento, pertanto l'Unit\u00e0 di Dio \u00e8 Onnipresente. Secondo la nuova interpretazione del Baal Shem Tov, la Divina Provvidenza influenza ogni dettaglio della Creazione. Il \"movimento di una foglia nel vento\" fa parte della rivelazione della presenza divina, ed \u00e8 parte necessaria del \"Tikkun\" completo (\"Riparazione\" nella Cabala). Questa consapevolezza dell'amorevole fine divino e dell'importanza di ogni individuo, risveglia l'amore e timore di Dio.\nSchneur Zalman spiega che l'Unit\u00e0 di Dio ha due livelli, che sono entrambi paradossalmente veri. Il testo principale della Cabala, lo \"Zohar\", descrive il primo versetto dello Shem\u00e0 (\"Ascolta, Israele, il Signore \u00e8 il nostro Dio, il Signore \u00e8 Uno\") come l'\"Unit\u00e0 di livello superiore\", e la seconda riga (\"Sia benedetto il santo Nome del Suo Regno per sempre ed in eterno\") come l'\"Unit\u00e0 di livello inferiore\". Schneur Zalman di ci\u00f2 fornisce la spiegazione chassidica. Nella Cabala, tutta la Creazione \u00e8 dipendente dalla \"Luce che Riempie tutti i Mondi\", immanente e potenzialmente finita, che ogni Creazione riceve continuamente. Tutto \u00e8 \"bittul\"- nullificato nella luce, sebbene nel nostro reame terreno questa dipendenza completa sia nascosta. Da questa prospettiva, di Dio che conosce la Creazione nei Suoi propri termini, la Creazione esiste, ma la vera essenza di ogni cosa \u00e8 soltanto la scintilla divina che la ricrea continuamente dal nulla. Dio \u00e8 Uno, poich\u00e9 niente ha un'esistenza indipendente senza questo flusso continuo di \"Volont\u00e0 Divina a Creare\". Questa \u00e8 l'Unit\u00e0 di Livello Inferiore.\nIn relazione all'essenza di Dio, la Creazione non produce nessun cambiamento o contrazione. Tutta la Creazione avviene \"entro\" Dio. \"Non c'\u00e8 nulla all'infuori di Dio\". L'abilit\u00e0 di creare pu\u00f2 solo provenire dell'essenza divina infinita, rappresentata dal Nome di Dio, il Tetragramma. Tuttavia, \"Non sta nell'essenza del Divino creare Mondi e sostenerli\", poich\u00e9 tale abilit\u00e0 \u00e8 soltanto esterna all'essenza Infinita. La Creazione deriva solo dalla \"parola\" rivelatrice di Dio (come in ), e anche questo \u00e8 dissimile dalla parola esterna dell'essere umano, dato che anch'essa rimane \"entro\" Dio. Da questa prospettiva superiore di Dio che conosce Se stesso nei Propri termini, la Creazione non esiste, poich\u00e9 \u00e8 nulla in rapporto all'essenza di Dio. Tale Acosmismo Monistico \u00e8 l'\"Unit\u00e0 di Livello Superiore\", poich\u00e9 da tale prospettiva solo Dio esiste.\nShem\u00e0 nel cristianesimo.\nShem\u00e0 \u00e8 una delle frasi della Bibbia ebraica che vengono citate nel Nuovo Testamento. riporta che Ges\u00f9 di Nazaret considerava l'esortazione iniziale dello Shem\u00e0 quale primo dei suoi due pi\u00f9 grandi comandamenti e connesso ad un secondo (basato su ): \"Il primo comandamento di tutti \u00e8: \u00abAscolta, Israele: Il Signore Dio nostro \u00e8 l'unico Signore\u00bb, e: \u00abAma il Signore Dio tuo con tutto il tuo cuore, con tutta la tua anima, con tutta la tua mente e con tutta la tua forza\u00bb. Questo \u00e8 il primo comandamento. E il secondo \u00e8 simile a questo: \u00abAma il tuo prossimo come te stesso\u00bb. Non vi \u00e8 alcun altro comandamento maggiore di questi.\" Anche in lo Shem\u00e0 \u00e8 collegato a , ma dall'interrogatore (\"un dottore della legge\"), prima che Ges\u00f9 gli dia ragione. I versetti di e entrambi iniziano con \"ve'ahavta\", \"e tu amerai\". In Luca pare che questa connessione tra i due versetti fosse gi\u00e0 parte della discussione culturale o della pratica del tempo.\nLo Shem\u00e0 \u00e8 stato inoltre incorporato nella liturgia cristiana. Il \"Libro delle preghiere comuni\" degli anglicani in uso in Canada dal 1962, include lo Shem\u00e0 nel suo Sommario della Legge. Dal 2012, quando la versione liturgica anglicana del succitato Libro delle preghiere \u00e8 stata adattata per utilizzarla in Canada da parte dell'Ordinariato personale della Cattedra di San Pietro, lo Shem\u00e0 viene recitato anche dai cattolici.\nShem\u00e0 nell'islam.\nLe parole usate nella preghiera Shem\u00e0 sono state poi riprese nella Sura 112 (Al-Tawhid o monoteismo) del Corano. La parola \"\u0623\u064e\u062d\u064e\u062f\u064c\" in arabo \u00e8 identica alla parola \"\u05d0\u05b6\u05d7\u05b8\u05d3\" in ebraico.\n - \"Di': Egli, Dio, \u00e8 uno\"\n - \"Sh'ma Yisra'el YHWH Eloheinu YHWH E\u1e25ad\""}
{"id": "466420", "revid": "19933", "url": "https://it.wikipedia.org/wiki?curid=466420", "title": "Galleria di Palazzo Bianco di Genova", "text": ""}
{"id": "466422", "revid": "212348", "url": "https://it.wikipedia.org/wiki?curid=466422", "title": "Galleria di Palazzo Rosso di Genova", "text": ""}
{"id": "466434", "revid": "7", "url": "https://it.wikipedia.org/wiki?curid=466434", "title": "Museo di Palazzo Reale di Genova", "text": ""}
{"id": "466437", "revid": "3115", "url": "https://it.wikipedia.org/wiki?curid=466437", "title": "Gentium", "text": "Gentium (latino: \"delle genti, delle nazioni\") \u00e8 un tipo di carattere con grazie Unicode disegnato da Victor Gaultney e pubblicato con la licenza licenza SIL Open Font SIL [OFL], che ne permette la modifica e la distribuzione.\n\"Gentium\" definisce circa 1.500 glifi che coprono quasi tutta la gamma di caratteri latini in uso nel mondo, oltre al greco antico e moderno, disegnati in modo da fondersi armoniosamente con i caratteri latini. La copertura dei caratteri cirillici \u00e8 in via di sviluppo.\nStoria e tipi di caratteri correlati.\n\"Gentium\" \u00e8 fornito con un secondo font, \"GentiumAlt\" (\"Gentium alternativo\"), che contiene segni diacritici appiattiti, che migliorano l'aspetto delle lettere con diacritici multipli, oltre a una variante del glifo greco circonflesso che ricorda un simbolo di \"breve\" invertito.\nLa licenza Open Font.\nLo sviluppo continuo del font incoraggia i contributi degli utenti.\nGentium \u00e8 stato pubblicato con licenza \"Open Font\" il 28 novembre 2005. Altri tipi di carattere pubblicati con la stessa licenza sono il Charis SIL ed il Doulos SIL."}
{"id": "466443", "revid": "599013", "url": "https://it.wikipedia.org/wiki?curid=466443", "title": "Loya jirga", "text": "La loya jirga \u00e8 una grande assemblea del popolo afghano, originariamente aperta solo ai gruppi pashtun, ma che poi ha incluso anche le altre etnie.\nLa parola deriva dalla lingua pashtu: \"loya\" significa \"grande\" e \"jirga\" \"consiglio\", \"assemblea\" o \"incontro\" (deriva da un termine turco che significa \"tenda\").\nI partecipanti alla \"loya jirga\" comprendono a vario titolo leader tribali o regionali, figure politiche, militari e religiose, membri della famiglia reale, funzionari del governo e cos\u00ec via. Gli incontri sono convocati con cadenza irregolare, spesso da chi detiene il governo. Secondo alcuni storici la tradizione della \"loya jirga\" risalirebbe a 1000 anni fa.\nLa \"loya jirga\" non ha limiti di tempo e va avanti finch\u00e9 non viene raggiunta una decisione. Le decisioni sono prese all'unanimit\u00e0 e non sono previste votazioni formali. Molti diversi tipi di argomenti possono essere affrontati: la politica estera, le dichiarazioni di guerra, la legittimazione del governo o l'introduzione di nuove politiche."}
{"id": "466447", "revid": "503613", "url": "https://it.wikipedia.org/wiki?curid=466447", "title": "Ciclo di Avalon", "text": "Il Ciclo di Avalon \u00e8 una serie di romanzi di genere fantasy della scrittrice statunitense Marion Zimmer Bradley in collaborazione con Diana L. Paxson e che riprende la tradizione del ciclo arturiano (prende il nome per l'appunto dalla immaginaria isola di Avalon, dove la leggenda colloca la tomba di Re Art\u00f9), sviluppando il tema del conflitto fra i druidi celtici e gli invasori romani.\nTutta la serie \u00e8 una riscrittura storico-religiosa del mito: l'autrice descrive, ispirandosi al genere fantasy, il passaggio dalle antiche religioni celtiche alla religione cristiana; nonch\u00e9 il passaggio da un mondo matriarcale a uno di stampo patriarcale. La serie nel 2001 ha avuto una trasposizione televisiva.\nRomanzi.\nLa serie di Avalon, ambientata nella Britannia minore, comprende otto romanzi. Il primo in ordine cronologico di scrittura, ma ultimo in ordine di lettura all'interno della serie, \"Le nebbie di Avalon\", venne scritto da Marion Zimmer Bradley e pubblicato per la prima volta nel gennaio 1983. Il volume le impieg\u00f2 molti anni di ricerca e di stesura e successivamente, alla sua pubblicazione, raggiunse i vertici di tutte le classifiche fra cui quella prestigiosa del \"New York Times\", dove rimase a capo della lista dei \"best seller\" in edizione cartonata per quattro mesi, e successivamente in quella economica per i seguenti cinque anni dalla pubblicazione.\nI successivi tre volumi della serie furono scritti a distanza di un decennio dall'autrice con la collaborazione di Diana L. Paxson. \"Le querce di Albion,\" noto anche come \"La casa della foresta (The Forest House,\" 1994), seguito da \"La signora di Avalon\" (\"Lady of Avalon\", 1997) e \"La sacerdotessa di Avalon (Priestess of Avalon,\" 2000).\nDiana L. Paxson in seguito continu\u00f2 la serie con altri tre titoli, scritti in base a degli appunti e dei capitoli lasciati da Marion Zimmer Bradley prima di morire. Il primo volume fu \"L'alba di Avalon\" (\"Ancestors of Avalon\", 2005), che narra la nascita della mitica Avalon. Segu\u00ec \"La dea della guerra (Ravens of Avalon,\" 2007), relativo agli eventi narrati ne \"Le querce di Albion\", e infine \"La spada di Avalon\" (\"Sword of Avalon\", 2009), sulla spada Excalibur.\nPrequel di tutta la serie \u00e8 generalmente riconosciuto il romanzo \"Le luci di Atlantide\" (\"The Fall of Atlantis\", 1987). Il volume iniziato da Marion Zimmer Bradley negli anni '50, fu pubblicato in due tomi nel 1983. Solo in seguito fu presentato come un unico romanzo nel 1987. In questa storia, che pone le basi per la mitologia celtica della serie, si riscontrano usanze, culti e riti che vengono poi ripresi nei successivi sette volumi di Avalon.\nAmbientazione.\nI romanzi raccontano la materia di Britannia, cio\u00e8 l'epica arturiana narrata per\u00f2 dal punto di vista delle donne che stavano dietro il trono. Attraverso una serie di storie che attraversano diversi secoli, la serie racconta come \u00e8 stata creata l'isola di Avalon, con la sua storia e la sua componente esoterica, mostrando la vita in Gran Bretagna sotto l'autorit\u00e0 romana e come Avalon, e le sue antiche tradizioni, siano sbiadite dal mondo a causa di una nuova religione, il cristianesimo.\nTutte le storie sono raccontate da donne potenti durante l'arco della loro vita, come Eilan, Alta Sacerdotessa della Casa della Foresta; Elena, madre dell'imperatore romano Costantino e Morgaine, Somma Sacerdotessa di Avalon (in seguito ricordata come la maga Morgan le Fay).\nLa serie esplora la storia di Re Art\u00f9 e le leggende correlate attraverso una visione femminista, oltre a incorporare personaggi ed eventi storici, elementi del paganesimo celtico e tradizioni neopagane contemporanee. Il conflitto ideologico dei personaggi pagani e cristiani, cos\u00ec come la convinzione che ci sia saggezza in entrambe le tradizioni, sono temi frequenti della serie.\nLa versione narrata nella serie dell'isola leggendaria di Avalon \u00e8 per\u00f2 notevolmente diversa dalle altre raffigurazioni, anche se attinge e amplia le leggende precedenti. Come in Geoffrey di Monmouth, Avalon \u00e8 governata da un ordine di donne, identificate esplicitamente dalla Zimmer Bradley con la religione bretone precristiana.\nAttingendo da leggende che associano Avalon alla citt\u00e0 di Glastonbury nel Somerset, in Inghilterra, Bradley costruisce il suo Avalon come un universo parallelo a Glastonbury, coesistente nella stessa area ma accessibile solo evocando una nebbia magica.\nLa signora di Avalon, la Dama del Lago (una figura gi\u00e0 descritta in diverse storie di Re Art\u00f9), \u00e8 identificata invece come una Sacerdotessa nella serie. Poich\u00e9 nella leggenda vengono assegnati pi\u00f9 nomi a questo personaggio, \"Dama del Lago\" per la Zimmer Bradley diviene un titolo onorifico passato da una generazione all'altra a tutte le signore del lago arturiane (Viviane, Niniane, Nimue, ecc.) Un approccio simile viene usato anche per il personaggio di Merlino, qui il \"Merlino di Britannia\" identificato come una sorta di Arcidruido.\nFigura centrale della religione di Avalon \u00e8 infine la Dea Madre, un nome che la Zimmer Bradley associa a diverse divinit\u00e0 celtiche. L'autrice \u00e8 stata influenzata dalle tradizioni del neopaganesimo (che una volta la Zimmer Bradley stessa praticava) che confondono o associano divinit\u00e0 pagane simili e sottolineano una struttura religiosa matriarcale.\nI romanzi sono collegati fra loro anche tramite un'ulteriore implicazione esoterica (fortemente accennata dall'autrice, anche se raramente dichiarata nei romanzi), e cio\u00e8 che diversi personaggi principali, fra cui anche Morgana, Viviana, Art\u00f9, Lancillotto, sono reincarnazioni delle stesse anime, generazione dopo generazione, dai tempi della antica isola sommersa di Atlantide.\nFondamentale, per stessa ammissione della Zimmer Bradley in un suo saggio del 1986 sul tema di Avalon, \u00e8 la ricerca di un femminino sacro nella religione cristiana, e quindi di un riappropriasi di una propria identit\u00e0.\nOltre queste ricerche, l'autrice ha poi citato come fonti numerosi volumi alla base delle sue teorie sulla religione; saggi che hanno corroborato i rituali delle sacerdotesse di Avalon, ricostruiti sui culti neo-pagani che, all'epoca della stesura del volume, si tenevano in Gran Bretagna, dai riti di Beltane a quelli presso il complesso megalitico di Stonehenge.\nLa serie.\nLa serie si compone di otto volumi.\nTrasposizioni in altri media.\nTelevisione:\nLe nebbie di Avalon \u00e8 una miniserie televisiva in due puntate co-prodotta da Stati Uniti, Germania e Repubblica Ceca nel 2001, e diretta da Uli Edel, trasposizione dell'omonimo primo romanzo della serie. Trasmessa negli Stati Uniti il 15 e 16 luglio 2001 sulla rete TNT con grande successo di critica e ascolti, oltre trenta milioni di spettatori alla prima puntata, in Italia \u00e8 andata in onda, per la prima volta, come un unico film televisivo il 4 luglio 2004 in prima serata su Italia 1.\nSaggistica:\nL'autrice J.S. Morgane ha scritto \"The Spirituality of Avalon\", un saggio che discute gli aspetti religiosi del ciclo di Avalon, e che fornisce approfondimenti su una moderna comprensione occidentale della spiritualit\u00e0 e della sua costruzione nella narrativa fantasy epica.\nCronologia.\nQui di seguito vengono riportati i romanzi secondo l'ordine cronologico degli eventi, interni al ciclo:"}
{"id": "466448", "revid": "1404372", "url": "https://it.wikipedia.org/wiki?curid=466448", "title": "Lockheed P-80 Shooting Star", "text": "Il Lockheed P-80 (dal 1948 denominato F-80) \u00e8 stato il primo caccia con motore a reazione statunitense ad entrare in servizio effettivo e il primo a dichiarare una vittoria in uno scontro tra aerei a reazione.\nDall'F-80 venne sviluppato l'aereo da addestramento T-33 Shooting Star, inizialmente denominato TF-80C, \nStoria del progetto.\nL'XP-80 era un aereo a impostazione convenzionale con cellula tutta in metallo, carrello d'atterraggio triciclo e ala bassa e sottile. Il P-80 fu il primo caccia a turbogetto operativo ad avere il motore integrato nella fusoliera, una configurazione in precedenza proposta solo dai dimostratori Heinkel He 178, Campini-Caproni C.C.2 e Gloster E.28/39, mentre gli altri jet della prima generazione avevano in genere due motori montati in gondole esterne facilmente accessibili, alla luce della scarsa affidabilit\u00e0 e necessit\u00e0 di frequenti manutenzioni. Con l'avvento di nuovi motori a getto pi\u00f9 potenti e di maggiore durata, il montaggio in fusoliera divenne pi\u00f9 efficace e sarebbe stato usato nella grande maggioranza dei successivi modelli di aereo da caccia.\nLe fasi iniziali per la progettazione dell'XP-80 iniziarono nel 1943 con gli studi mirati a realizzare una struttura di aereo incentrata sui disegni del turbogetto britannico de Havilland H-1 B Goblin, un motore inizialmente non fisicamente disponibile ai progettisti. Il team della Lockheed incaricato, era costituito da 28 ingegneri aeronautici che avrebbero costituito il gruppo di lavoro noto come \"Skunk Works\", con a capo il famoso progettista Clarence L. \"Kelly\" Johnson. Il gruppo avrebbe ideato per la Lockheed nei decenni successivi alla seconda guerra mondiale, una linea di aerei ad alte prestazioni, tra cui l'F-104 Starfighter, l'SR-71 e altri.\nUna accelerazione per lo sviluppo del P-80 venne dalla scoperta da parte dello spionaggio degli Alleati dell'aereo a getto tedesco Me 262 nella primavera del 1943. Il comandante dell'U.S. Army Air Forces, il generale Henry H. Arnold, riteneva che si poteva sviluppare una struttura intorno al motore a getto britannico e la Lockheed venne incaricata del progetto. Con i tedeschi chiaramente in vantaggio nello sviluppo, la Lockheed venne posta sotto pressione per sviluppare un jet dalle prestazioni comparabili nel pi\u00f9 breve tempo possibile. Kelly Johnson present\u00f2 una sua proposta a met\u00e0 di giugno e promise che il prototipo sarebbe stato pronto per le prime prove in 180 giorni. Il gruppo degli \"Skunk Works\", costru\u00ec la struttura iniziando dal 26 giugno 1943 in 143 giorni, consegnandola al Muroc Army Airfield il 16 novembre. Quando il motore Goblin venne montato nella fusoliera, un oggetto estraneo venne ingerito durante la prima accensione (\"foreign object damage\") e il motore si distrusse, rimandando il primo volo fino alla consegna del secondo motore.\nIl primo prototipo (44-83020), soprannominato \"Lulu-Belle\" (e anche noto come \"the Green Hornet\", il calabrone verde, a causa della sua colorazione), vol\u00f2 la prima volta l'8 gennaio 1944 con il pilota collaudatore della Lockheed Tony LeVier ai comandi, e il motore Halford H1 di rimpiazzo al primo e preso dal prototipo del caccia britannico de Havilland Vampire. Dopo il primo volo, Johnson dichiar\u00f2, \"\u00c8 stata una dimostrazione magnifica, in nostro aereo \u00e8 stato un successo - un successo tale da superare il vantaggio temporaneo che i tedeschi hanno raggiunto dopo anni di sviluppo degli aerei a getto\".\nIl secondo e terzo prototipo (44-83021 e 44-83022), designati XP-80A, furono progettati per utilizzare il pi\u00f9 grande General Electric I-40 (una variante migliorata del motore Rolls-Royce Derwent, in seguito prodotta dalla Allison con il nome J33). L'aereo con la matricola 44-83021 fu soprannominato \"Gray Ghost\", spettro grigio, a causa della verniciatura grigio perla, mentre il secondo XP-80A, fu lasciato privo di colorazione per comparare le prestazioni e divenne quindi noto come \"Silver Ghost\" - \"spettro argento\". Il primo volo della nuova variante non suscit\u00f2 una favorevole impressione, ma la maggior parte dei problemi evidenziati, vennero velocemente individuati e corretti nel corso del programma di prove. Inizialmente, i P-80A motorizzati con il motore I-40 non furono accolti positivamente. Il capo dei piloti collaudatori della Lockheed, Milo Burcham, comment\u00f2 che un aereo che lo aveva ben impressionato (la versione con il motore Halford) era ora diventata un \"brocco\" (\"dog\" - cane, nell'originale inglese). Gli XP-80A erano per\u00f2 principalmente dei prototipi per le prove di integrazione di motori pi\u00f9 grandi e per la messa a punto delle prese d'aria anteriori e, conseguentemente, erano pi\u00f9 grandi del 25% e pi\u00f9 pesanti dell'XP-80 originale.\nIl programma di prove del P-80 si rivel\u00f2 molto pericoloso. Burcham rimase ucciso il 20 ottobre 1944 mentre volava con il terzo YP-80A costruito, il 44-83025. Il \"Gray Ghost\" fu distrutto durante prove in volo il 20 marzo 1945. Il pilota Tony LeVier si salv\u00f2. Appena promosso capo dei piloti collaudatori dopo la morte di Burcham, LeVier si lanci\u00f2 fuori dall'aereo quando si ruppe una delle palette del motore a turbina, causando danni strutturali in volo alla coda dell'aereo. LeVier atterr\u00f2 duramente e si ruppe la schiena, ma ritorn\u00f2 alle attivit\u00e0 di prova dopo sei mesi di cure. Un altro incidente che funest\u00f2 le campagne di prova dell'aereo, avvenne quando il celebre asso statunitense, il maggiore Richard Bong rimase anch'egli ucciso in un volo di accettazione di un P-80 di produzione il 6 agosto 1945. Entrambi Burcham e Bong perirono a causa di un guasto alla pompa principale del combustibile. La morte di Burcham fu il risultato di un errore nel \"briefing\" prevolo, nel quale non fu informato della installazione di una nuova pompa di emergenza, ma l'indagine sull'incidente di Bong evidenzi\u00f2 che apparentemente il pilota aveva dimenticato di accendere la pompa combustibile d'emergenza che gli avrebbe permesso di prevenire l'incidente. Si lanci\u00f2 fuori dall'aereo quando questo aveva assunto un assetto in volo rovesciato, ed era troppo vicino al suolo per consentire al paracadute di aprirsi.\nVersioni.\nP-80/F-80.\n1714 aerei di produzione furono consegnati all'USAF. In seguito vennero convertiti e ridesignati in molteplici varianti, pur mantenendo lo stesso numero di matricola.\nImpiego operativo.\nLo Shooting Star venne usato in Corea, operando dal Giappone, poi anche nella penisola e ottenendo inizialmente buoni risultati. Il cacciabombardiere abbatt\u00e9 4 Il-10 in una delle sue prime azioni belliche. Verso la fine del 1950, arriv\u00f2 in campo il MiG-15, che surclassava nettamente il caccia americano. Bench\u00e9 R. Brown rivendic\u00f2 - e gli venne ufficialmente riconosciuto - l'abbattimento di uno di essi al primo incontro, l'F-80 non riusciva a difendersi a sufficienza, tanto meno a eseguire le missioni di scorta. Il caccia statunitense venne sostituito dal North American F-86 Sabre nei compiti di superiorit\u00e0 aerea, ma continu\u00f2 a lungo nella carriera di cacciabombardiere, dando un buon contributo agli eventi bellici.\nL'F-80 non fu pi\u00f9 assegnato a compiti di prima linea, e venne radiato dal servizio entro la fine del decennio. Era un aereo limitato dalla sua struttura aerodinamica, con l'ala dritta, anche se di tipo avanzato, che limitava le sue prestazioni complessive.\nAnche se la carriera operativa dell'F-80 era finita, il suo derivato biposto da addestramento T-33A si dimostrava assai promettente, e "}
{"id": "466449", "revid": "767487", "url": "https://it.wikipedia.org/wiki?curid=466449", "title": "\u00c1", "text": "Il simbolo \u00c1 (minuscolo: \u00e1), ovvero \"A\" con accento acuto, raramente appare in testi in lingua italiana, come alternativa di \"\u00c0\" (minuscolo: \"\u00e0\"), ovvero \"A\" con accento grave. In vocali come \"E\" ed \"O\" l'accento acuto o grave serve a differenziare i suoni chiusi (es. \"perch\u00e9\") ed aperti (es. \"caff\u00e8\", \"per\u00f2\"). Avendo la \"A\" in italiano un solo valore fonetico, cos\u00ec come \"I\" e \"U\", la convenzione \u00e8 di accentarla con l'accento grave.\nUso nelle lingue.\nCeco.\nNella lingua ceca la \"\u00c1\" ha il valore fonetico [a:] (\"a\" lunga).\nFaroese.\nNella lingua faroese la \"\u00c1\" ha i valori fonetici [\u0254] (\"o\" aperta), [\u0254a] e [a:] (\"a\" lunga).\nIslandese.\nNella lingua islandese la \"\u00c1\" ha il valore fonetico [au].\nSlovacco.\nNella lingua slovacca la \"\u00c1\" ha il valore fonetico [a:] (\"a\" lunga).\nSpagnolo.\nNella lingua spagnola la \"\u00c1\" \u00e8 contenuta in ogni sillaba tonica nelle parole con intonazione diversa da quella piana:\nUngherese.\nNella lingua ungherese la \"\u00c1\" ha il valore fonetico [a:] (\"a\" lunga): \"kapit\u00e1ny\", \"hark\u00e1ly\", \"\u00e1lom\".\nVietnamita.\nNella lingua vietnamita la \"\u00c1\" rappresenta il tono alto crescente della \"a\".\nIn ambiente Windows, per ottenere la \"\u00c1\" sulle tastiere italiane bisogna cliccare contemporaneamente i tasti e, sul tastierino numerico, ; per la minuscola \"\u00e1\" basta cliccare contemporaneamente i tasti e, sul tastierino numerico, ."}
{"id": "466450", "revid": "1305772", "url": "https://it.wikipedia.org/wiki?curid=466450", "title": "Marc Andr\u00e9 Raffalovich", "text": "Biografia.\nRaffalovich nasce da una ricca famiglia di banchieri ebrei di Odessa fuggiti dalla Russia zarista nel 1863.\nCosmopolita, poeta e saggista, sufficientemente agiato da non doversi preoccupare di un'attivit\u00e0 lavorativa, si divide tra i circoli intellettuali di Parigi e Londra.\nNel 1882 si trasferisce in Inghilterra per studiare ad Oxford, ma finir\u00e0 per stabilirsi a Londra. Il salone che aprir\u00e0 a Londra nel 1890 sar\u00e0 frequentato da personaggi importanti fra i quali Oscar Wilde, a cui lo legher\u00e0 un rapporto misto di odio-amore (\u00e8 celebre la perfida battuta di Wilde: \"Povero Marc, era venuto a Londra per aprire un \"salon\", e gli \u00e8 riuscito solo di aprire un \"saloon\"\"). \u00c8 in questo luogo che Raffalovich conosce nel 1892 l'uomo che diverr\u00e0 l'amore e il compagno di una vita, quel John Gray, personaggio di punta della Londra mondana del tempo, alla cui figura s'era ispirato lo stesso Wilde per il suo romanzo \"Il ritratto di Dorian Gray\".\nLa pubblicistica sull'omosessualit\u00e0.\nNel 1894 Raffalovich inizia a contribuire con saggi e recensioni sul tema dell'omosessualit\u00e0 (che lui preferisce chiamare \"unisessualit\u00e0\") alle \"Archives de l'Anthropologie Criminelle\" (\"Archivi d'Antropologia Criminale\"), prestigiosa rivista diretta da Alexandre Lacassagne a Lione. In breve tempo Raffalovich acquisisce la fama di \"esperto\" sul tema, ed alcuni dei pi\u00f9 importanti studiosi europei corrispondono o polemizzano con lui.\nL'opera maggiore sul tema \u00e8 pubblicata nel 1896: si tratta di \"\" (\"Uranismo ed unisessualit\u00e0: studio sulle diverse manifestazioni dell'istinto sessuale\"), di pi\u00f9 di trecento pagine.\nNel 1897, sempre all'interno delle \"Annales\" di Lacassagne, inizia a pubblicare gli \"Annales de l'unisexualit\u00e9\" (\"Annali dell'unisessualit\u00e0\"), e successivamente le \"Chroniques de l'unisexualit\u00e9\" (\"Cronache dell'unisessualit\u00e0\"), con lo scopo di sintetizzare tutto quanto la stampa andava pubblicando sul tema omosessuale. Il tentativo riusc\u00ec solo in parte, in quanto breve e limitato agli anni 1907 e 1909, probabilmente a causa della mole incredibile di dati che Raffalovich era riuscito a raccogliere. Queste rubriche sono ancor oggi vere miniere di dati per lo storico.\nLa conversione al cattolicesimo.\nNel 1896, sotto l'influsso di John Gray, Raffalovich si converte al cattolicesimo: da quel momento i percorsi personali dei due uomini andranno di pari passo. Raffalovich finir\u00e0 con l'entrare nel Terzo Ordine Domenicano con il nome (a dire il vero ambiguo) di Sebastiano, mentre Gray diventer\u00e0 sacerdote (e Raffalovich lo manterr\u00e0 agli studi durante i periodo del seminario).\nQuando John Gray sar\u00e0 nominato curato a Edimburgo, Raffalovich non solo parteciper\u00e0 in modo consistente alle spese per la costruzione della nuova chiesa di cui l'amato Gray sar\u00e0 parroco, ma andr\u00e0 ad abitare in una casa accanto ad essa per stargli vicino. I due resteranno insieme fino alla morte, avvenuta per entrambi nel 1934, e saranno sepolti uno accanto all'altro.\nSe guardiamo la cronologia della sua vita non possiamo non notare che il 1896 \u00e8 l'anno sia della pubblicazione di \"Uranisme et unisexualit\u00e9\" che della sua conversione. Questa concomitanza avr\u00e0 un'influenza preponderante nella sua elaborazione teorica successiva riguardo all'omosessualit\u00e0 e la render\u00e0 al tempo stesso originale e ricca di contraddizioni aspre e insanabili.\n\u00c8 infatti vero che da un lato, molto \"modernamente\", Raffalovich considera superato il modello di omosessualit\u00e0 condiviso al suo tempo (specie il concetto di \"terzo sesso\") e che considera l'omosessualit\u00e0 (o meglio l'\"unisessualit\u00e0\") una semplice variante della sessualit\u00e0 umana: gli omosessuali sono come gli eterosessuali: casti e virtuosi, o debosciati e viziosi. \nTuttavia dall'altro lato per lui esistono altre discriminanti.\nQuesti punti, che come si nota sono fortemente influenzati dalla morale cattolica, resteranno fondamentali nel pensiero di Raffalovich.\nViste le premesse, non poteva che essere inevitabile che Raffalovich finisse per entrare in feroce polemica con il dr. Magnus Hirschfeld ed il Comitato scientifico umanitario di Berlino (i pi\u00f9 importanti esponenti del movimento di liberazione omosessuale del tempo). Raffalovich arriver\u00e0 a bollare tutto il lavoro svolto da Hirschfeld come pura propaganda in favore della \"dissolutezza dei costumi\" e lo accuser\u00e0 di voler rovinare intere generazioni di giovani, arrivando infine a sostenere la giustezza delle leggi anti-omosessuali tedesche, in quanto freno alla completa dissoluzione morale.\nAlla fine fece scendere per sempre il silenzio sul tema che lo aveva appassionato per sei anni intensi e fruttuosi.\nDopo il 1910 Raffalovich sar\u00e0 mecenate di artisti, vedr\u00e0 quotidianamente John Gray, gestir\u00e0 un \"salon\" artistico a Edimburgo, e non torner\u00e0 pi\u00f9 sul tema che lo aveva reso celebre. E che \u00e8 peraltro l'unico motivo per cui viene ancora ricordato.\nOpere.\nNota: Gran parte degli scritti non letterari di Raffalovich \u00e8 online; tuttavia in nessun caso si tratta di normali pagine html: tutti i testi apparsi sulle \"Archives d'anthropologie criminelle\" (da qui in poi: AAC) sono online come fotografie .jpg delle singole pagine (salvo dove indicato diversamente), mentre le traduzioni italiane sono online solo come files .pdf."}
{"id": "466453", "revid": "1699816", "url": "https://it.wikipedia.org/wiki?curid=466453", "title": "Stoma", "text": "Gli stomi sono strutture formate da due cellule, annesse all'epidermide, presenti negli organi aerei (foglie, fiori, fusti) delle embriofite. \nSono per lo pi\u00f9 disposti sulle parti erbacee delle piante, in modo particolare sulla pagina inferiore delle foglie e sono presenti, con localizzazione e frequenza diversa, in tutte le piante terrestri. \nConsentono lo scambio gassoso fra interno ed esterno del vegetale, in particolare favoriscono l'entrata di anidride carbonica, che verr\u00e0 utilizzata per la fotosintesi, e la fuoriuscita di ossigeno e vapor d'acqua. Il meccanismo di apertura e chiusura \u00e8 regolato dalla diversa quantit\u00e0 di acqua presente nelle cellule degli stomi. \nScoperta degli stomi.\nSebbene sin dall'antichit\u00e0 gli scienziati abbiano notato l'evaporazione dell'acqua dalle foglie, il primo ad osservare gli stomi attraverso l'uso del microscopio fu il naturalista italiano Marcello Malpighi, che pubblic\u00f2 la scoperta nel lavoro \"Anatome plantarum\" nel 1675 . Tuttavia, paradossalmente, non fu in grado di attribuire agli stomi la loro vera funzione. Al contrario, il suo contemporaneo inglese Nehemiah Grew aveva gi\u00e0 ipotizzato che gli stomi servissero a ventilare l'ambiente interno della pianta e li paragon\u00f2 alle vie aeree degli insetti.\nDescrizione.\nOgni stoma \u00e8 formato da due cellule, dette \"cellule di guardia\", le cui variazioni di turgore determinano l'apertura e la chiusura dello stoma. Le cellule di guardia non sono completamente aderenti le une alle altre: sono collegate alle estremit\u00e0 e libere nel mezzo delimitando in questo modo una apertura detta rima stomatica. \nL'apertura dello stoma \u00e8 favorita anche da un diverso spessore della parete cellulare delle cellule di guardia: la parte rivolta verso la rima stomatica \u00e8 ispessita (pu\u00f2 depositarsi uno strato di parete secondaria) ed oppone resistenza al rigonfiamento delle cellule aiutando l'apertura della rima stomatica. \nSotto lo stoma, di solito nel parenchima sottostante, si trova uno spazio vuoto chiamato \"camera sottostomatica\". \nForma delle cellule di guardia.\nSebbene la forma pi\u00f9 nota sia quella reniforme sono state descritte diverse tipologie di cellule di guardia in base alla loro anatomia e al meccanismo di apertura e chiusura: \nTipo Amaryllis Le celle di guardia sono a forma di fagiolo e con la parete cellulare di spessore irregolare. Le pareti interne (rivolte verso la rima stomatica) sono rinforzate e spesse, mentre il lato dorsale \u00e8 sottile e flessibile. Quando il turgore diminuisce, le cellule si raddrizzano e la rima si chiude. \nTipo Gramineae \nLe celle di guardia hanno una forma a manubrio e pareti ancora irregolarmente spesse. All'aumentare del turgore cellulare, le porzioni a parete sottile si allargano, vengono allontanate e la rima viene allargata. Come suggerisce il nome, questo tipo di stomi predomina nelle \"Poaceae\", ma anche in \"Carex e\" nei \"giunchi\" (\"Juncus\"). \nIn alcune specie le cellule epidermiche intorno allo stoma (dette anche cellule annesse) possono intervenire nel processo di regolazione dell'apertura dello stoma. A seconda della forma e della posizione delle cellule epidermiche che lo circondano, lo stoma pu\u00f2 essere: \nFunzionamento.\nIl meccanismo funziona cos\u00ec: le due cellule di guardia sono unite all'estremit\u00e0 a formare lo stoma. Quando la pianta giunge in stress idrico risponde facendo perdere turgore alle cellule di guardia che vanno a chiudere la rima stomatica. Ci\u00f2 avviene grazie alla presenza dell'acido abscissico che lascia uscire lo ione potassio dalle cellule con conseguente perdita di acqua. Il turgore di queste particolari cellule \u00e8 dovuto quindi dalla capacit\u00e0 di regolare l'entrata ed uscita di soluti come appunto lo ione potassio creando cos\u00ec un gradiente di concentrazione che richiama molecole di acqua.Quando esse accumulano ioni potassio, rendono l'ambiente interno della cellula ipertonico rispetto all'esterno e provocano il passaggio dell'acqua nella cellula secondo un meccanismo di osmosi. I vacuoli della cellula si riempiono e la rendono turgida: di conseguenza, l'apertura dello stoma aumenta. \nQuest'ultima strategia cellulare aumenta a sua volta la virt\u00f9 delle cellule di guardia a gonfiarsi. Se, al contrario, le cellule di guardia cedono ioni potassio, la pressione osmotica fa uscire l'acqua dalla cellula, la quale si raggrinzisce chiudendo lo stoma. \nLa chiusura degli stomi provoca una forte trattenuta idrica ma sacrifica la respirazione cellulare. Se aumenta la quantit\u00e0 di acqua nella pianta, le cellule si aprono permettendo la traspirazione.\nLa singola cellula di guardia possiede una struttura molto particolare, ma semplice: la parete cellulare non \u00e8 uniformemente ispessita, bens\u00ec \u00e8 pi\u00f9 sottile esternamente e pi\u00f9 spessa in prossimit\u00e0 della rima, inoltre posseggono delle microfibrille di cellulosa che, con il loro particolare orientamento, fanno s\u00ec che la variazione di turgore delle cellule si rifletta in una variazione di forma anzich\u00e9 di volume.\nVariazioni ambientali e provocate che influenzano la chiusura degli stomi.\nVariazioni ambientali.\nLa chiusura dello stoma \u00e8 frequente in condizioni di:\nNelle piante che vivono nelle zone caldo-umide dei paesi tropicali sono presenti degli stomi acquiferi localizzati sul margine delle foglie, dove terminano le nervature principali con la funzione principale di espellere l'acqua in eccesso. Inoltre, con stomi bene aperti, le foglie possono assorbire concimi fogliari e fitosanitari.\nVariazioni provocate.\n\u00c8 noto che gli stomi, oltre a svolgere diverse funzioni fondamentali per la foglia, siano anche siti importanti di accesso per funghi e batteri vari. Difatti l'osservazione testimonia che, durante le giornate umide e piovose, proprio quando le rime stomatiche rimangono aperte per permettere all'acqua in eccesso di defluire avvengono i contagi di patogeni fogliari. Nonostante la foglia non sia un ambiente particolarmente fertile e facile da colonizzare, alcune specie di microrganismi riescono a moltiplicarsi anche sulla superficie fogliare. Capita perci\u00f2 che queste colonie possano espandersi e ricercare appunto una via d'entrata alla foglia, dato che non hanno le capacit\u00e0 fisiche: queste specie infatti non posseggono strumenti per forare lo spesso strato di cutina e cere, al contrario degli insetti. L'ingresso di agenti patogeni negli spazi sottostomatici genera una cascata di eventi all'interno delle due cellule di guardia, che recepiscono l'entrata di organismi \"non-self\". La chiusura della rima mediata da ormoni vegetali (ABA) infatti consente in un primo momento di bloccare l'infezione. Purtroppo gli agenti patogeni interferiscono attraverso fattori di virulenza con la normale attivit\u00e0 metabolica delle cellule di guardia e con la risposta immunitaria della pianta stessa, riuscendo a sintetizzare molecole capaci di indurre la ri-apertura della rima stomatica. Principalmente si tratta di proteine e fitotossine come la \"coronatine\". Cos\u00ec facendo, l'infezione pu\u00f2 continuare.\nLocalizzazione degli stomi.\nNelle piante dicotiledoni terrestri sono presenti pi\u00f9 stomi sull'epidermide inferiore, mentre ci sono pochi stomi sull'epidermide superiore per ridurre la perdita di acqua. si stimano circa 1.000.000 stomi ogni cm2 nell'epidermide inferiore mentre circa 15.000 nell'epidermide superiore.\nNelle piante acquatiche con foglie galleggianti gli stomi sono localizzati solo sull'epidermide superiore.\nIndice stomatico.\nGli stomi di una pianta possono fornire utili informazioni e talvolta essere diagnostici nel riconoscimento di particolari specie vegetali. Viene definito INDICE STOMATICO il rapporto tra il numero di stomi per unit\u00e0 di superficie (fogliare) moltiplicato 100 e la somma del numero di cellule epidermiche presenti nella stessa superficie (compresi eventuali peli) e del numero di stomi per unit\u00e0 di superficie:\nformula_1\ndove:\nIS = Indice stomatico\nS = Numero di stomi per unit\u00e0 di superficie\nE = Numero di cellule epidermiche per unit\u00e0 di superficie\nL'indice stomatico \u00e8 caratteristico per ogni specie vegetale. Rappresenta anche un dato importante nel riconoscimento delle droghe di origine vegetale. La farmacopea europea infatti lo utilizza come carattere farmacognostico, per cui ha una valenza ufficiale riconosciuta.\nTalvolta pu\u00f2 capitare di trovare un'equazione errata a descrivere l'indice stomatico:\nformula_2ERRATO\nL'equazione sopra riportata \u00e8 errata, anche se talvolta si pu\u00f2 ritrovare su documenti e testi attendibili."}
{"id": "466456", "revid": "48706", "url": "https://it.wikipedia.org/wiki?curid=466456", "title": "Le querce di albion", "text": ""}
{"id": "466457", "revid": "17351", "url": "https://it.wikipedia.org/wiki?curid=466457", "title": "F-80", "text": ""}
{"id": "466458", "revid": "1543377", "url": "https://it.wikipedia.org/wiki?curid=466458", "title": "Eduknoppix", "text": "EduKnoppix \u00e8 una distribuzione GNU/Linux \"live\" derivata da Knoppix.\nEduKnoppix \u00e8 un prodotto italiano basato sulla distribuzione Knoppix mantenuta da Klaus Knopper e che a sua volta \u00e8 stata costruita a partire dalla distribuzione Debian.\nIl termine \"live\" vuole indicare una caratteristica ereditata da Knoppix, forse la principale, il \"live-cd\". Il suo funzionamento pu\u00f2 avvenire in linea di principio su ogni personal computer effettuando un avvio (\"boot\") da cd-rom, senza scrivere un solo bit sull'hard disk, ed \u00e8 in grado di rilevare istantaneamente molti dei dispositivi hardware presenti.\nCome si pu\u00f2 intuire dal nome, questa distribuzione si contraddistingue per l'elevato numero di programmi di \"edutainment\" presenti al suo interno: \u00e8 stata infatti pensata per ragazzi dagli 8 ai 15 anni.\nLa versione 3.0 di Eduknoppix, distribuita il 4 luglio 2006, \u00e8 stata progettata appositamente per la didattica e comprende, tra l'altro, programmi come:\nEduknoppix permette inoltre la configurazione di un elevato numero di periferiche.\nLe lingue supportate sono l'italiano e l'inglese."}
{"id": "466459", "revid": "1149807", "url": "https://it.wikipedia.org/wiki?curid=466459", "title": "Giancarlo Magalli", "text": "Biografia.\nGiancarlo Magalli \u00e8 nato a Roma nel 1947 da Teresa Angiolino ed Enzo Magalli; sua nonna materna, in seguito trasferitasi nella capitale, era originaria di Calangianus, un paese della Gallura, in Sardegna. Inoltre \u00e8 nipote del magistrato e politico Pietro Lissia. Ha conseguito il diploma di maturit\u00e0 classica all'Istituto Massimiliano Massimo, a Roma, in classe con Luca Cordero di Montezemolo e Mario Draghi ed \u00e8 stato successivamente iscritto alla facolt\u00e0 di Scienze politiche presso la Sapienza - Universit\u00e0 di Roma ed alla Facolt\u00e0 di Economia e commercio presso l'Universit\u00e0 degli Studi di Messina. \nCarriera.\nAlla fine degli anni sessanta \u00e8 stato animatore nel villaggio turistico di Pugnochiuso, e a tal proposito ha dichiarato che sarebbe stato fra i primi in Italia con il proprio esordio nel villaggio del Gargano, subito dopo aver svolto il servizio militare, affermando pure: \"Fiorello \u00e8 stato mio allievo perch\u00e9 veniva ai miei corsi ad Ostuni\". \nHa scritto per il teatro ed il cabaret. Tra le opere: \"Romoleide\" e, in collaborazione con Pippo Franco, le commedie \"Il naso fuori casa\", \"Belli si nasce\" e \"\u00c8 stato un piacere\", nelle quali ha anche recitato come coprotagonista. Come sceneggiatore cinematografico ha scritto i film \"La gatta da pelare\" e \"Due strani pap\u00e0\".\n\u00c8 autore di molte trasmissioni televisive, a partire dal famoso \"Non stop\", programma che lanci\u00f2 tanti nuovi talenti nel 1977. Ha scritto anche \"Patatrac\" (1981), \"Pronto, Raffaella?\" (1983) e \"Pronto, chi gioca?\" (1985-1987): in quest'ultima trasmissione sostituisce per un breve periodo alla conduzione Enrica Bonaccorti. Nel 1986 ha realizzato in televisione il gioco in scatola \"Ma non i coperchi\", ideato con Renzo Arbore e pubblicato dalla International Team. Sono suoi anche i programmi: \"Sotto le stelle\", \"Galassia 2\", \"Lady Magic\" e \"Tutto compreso\".\nCome attore cinematografico ha recitato nei film \"Nerone\", \"Scherzi da prete\", \"Liquirizia\", \"L'imbranato\", \"Ciao marziano\", \"La gatta da pelare\", \"Sturmtruppen II\", \"Uccelli d'Italia\", \"Ho vinto la lotteria di capodanno\", \"18 anni dopo\", \"La piccola fiammiferaia\". \nDal 1991 al 2021 ha condotto su Rai 2 il programma I fatti vostri, diretto da Michele Guard\u00ec.\nHa doppiato il personaggio di \"Filottete\" nella versione italiana del film animato \"Hercules\" della Disney uscito nel 1997, il quale ha ricevuto un premio per la migliore edizione internazionale. Nel 2009 Magalli prende parte alla seconda serie della fiction \"7 vite\" su Rai 2 nel ruolo del meteorologo Gildo Giuliani.\nNel 2011 \u00e8 guest star ne \"Un medico in famiglia 7\" nel ruolo di s\u00e9 stesso. Nel 2014, inoltre, compare in un video girato e pubblicato su YouTube dai The Pills interpretando s\u00e9 stesso in un episodio ispirato al film \"Face/Off\". Nel 2015 partecipa come guest star alla quarta edizione del reality show \"Pechino Express\". Nel 2016 \u00e8 protagonista di un cameo nella prima puntata della quinta serie de L'ispettore Coliandro; nello stesso anno torna nel ruolo di doppiatore per un lungometraggio della Disney poich\u00e9 presta la sua voce al personaggio di \"King Louie\" ne \"Il libro della giungla\". Nel 2017 \u00e8 la voce fuori campo del reality di Rai 2 \"Il collegio\", ruolo che ricopre nelle prime tre edizioni, nella quinta e nella sesta; nella quarta il suo ruolo viene affidato a Eric Alexander e Simona Ventura. Sempre nel 2017 viene scelto dal direttore del doppiaggio Francesco Vairano (che lo aveva gi\u00e0 diretto in \"Hercules\") per doppiare il protagonista della commedia francese di successo \"Benvenuti a casa mia\", interpretato da Christian Clavier. Magalli ha inoltre partecipato al doppiaggio inglese (diretto da Vairano) del film \"Pinocchio\" (2019) di Matteo Garrone, doppiando il personaggio del Conduttore del carro, interpretato da Nino Scardina.\nVita privata.\nHa due figlie: Manuela, nata dal primo matrimonio con Carla Crocivera, e Michela, nata nel 1994, avuta dalla seconda moglie, Valeria Donati, sposata nel 1989 e dalla quale \u00e8 separato dal luglio 2008.\nProcedimenti giudiziari.\nA maggio 2019 \u00e8 stato rinviato a giudizio per diffamazione aggravata ai danni della collega Adriana Volpe, in relazione al contenuto di un'intervista risalente al 2017, venendo poi condannato definitivamente nel dicembre 2021 al pagamento di un risarcimento.\nRiconoscimenti.\nHa fatto il volontario per sette anni con la Polizia municipale di Roma, di cui \u00e8 agente onorario, andando di pattuglia due notti a settimana. Ha ricevuto i gradi di maresciallo, poi di tenente, di capitano e di maggiore. \u00c8 anche carabiniere onorario, iscritto come socio benemerito all'Associazione nazionale carabinieri. Nel dicembre 2006 \u00e8 stato insignito dell'Onorificenza di commendatore al merito della Repubblica."}
{"id": "466460", "revid": "123713953", "url": "https://it.wikipedia.org/wiki?curid=466460", "title": "Timo Kotipelto", "text": "Biografia.\nTimo Kotipelto si avvicina alla musica nel 1982, quando i suoi genitori gli regalarono una batteria. I suoi gruppi preferiti erano Iron Maiden, Whitesnake, Rainbow e Black Sabbath.\nA 16 anni, grazie al gruppo dove militava, si scopre dotato nel canto e abbandona la batteria per dedicarsi esclusivamente all'attivit\u00e0 di cantante.\nStudia presso un conservatorio pop/jazz a Helsinki fino all'autunno del 1992, nel frattempo suona insieme ai \"Filthy Asses\", una band locale con cui incider\u00e0 nel 1991 \"Have no fear, \"un EP contenente tre canzoni.\nNel 1994, dopo un'audizione, entra negli Stratovarius gi\u00e0 in studio per registrare il quarto album \"Fourth Dimension\".\nOltre agli Stratovarius ha pubblicato tre album solista:\"Waiting for the Dawn\" (2002), \"Coldness\" (2004), \"Serenity\" (2007).\nNel 2009 entra a far parte dei Cain's Offering di Jani Liimatainen (ex chitarrista dei Sonata Arctica), con cui incider\u00e0 gli album \"Gather the Faithful\" (2009)\", Blackoustic\" (2012)\", Stormcrow\" (2015).Ha inoltre collaborato con diverse metal band quali Amberian Dawn, Ayreon, Hevisaurus, Sonata Arctica, Tarja Turunen, Tarot, Gamma Ray, Warmen, Soulspell, Tuska20."}
{"id": "466462", "revid": "1272592", "url": "https://it.wikipedia.org/wiki?curid=466462", "title": "Nuuk", "text": "Nuuk (IPA: ; in danese: Godth\u00e5b) \u00e8 la capitale e centro principale della Groenlandia. \u00c8 sede del governo ed \u00e8 il principale centro culturale ed economico. Trovandosi ad una latitudine di 64\u00b0 10' N \u00e8 la capitale pi\u00f9 a Nord del mondo, solo pochi chilometri pi\u00f9 a nord della capitale islandese Reykjav\u00edk; le maggiori citt\u00e0 pi\u00f9 prossime appartenenti ad altre nazioni sono Saint John's, in Canada, e Reykjav\u00edk, in Islanda. Appartiene al comune di Sermersooq e conta circa un terzo della popolazione della Groenlandia; nel gennaio 2020 aveva una popolazione di 18.326 persone.\nLa zona \u00e8 abitata sin dall'epoca dei Vichinghi, nel X secolo, per poi passare agl'inuit e ai danesi. La citt\u00e0 fu fondata il 29 agosto 1728 dal governatore danese-norvegese Claus Paarss, che spost\u00f2 la precedente colonia di Buona Speranza (\"Haabets Koloni\") sulla terraferma; questa era stata fondata dal missionario norvegese Hans Egede col nome \"Godth\u00e5b\" (\"buona speranza\"). Allora la Groenlandia era de iure colonia norvegese sotto il Regno di Danimarca e Norvegia, pur non avendo avuto per pi\u00f9 di due secoli alcun contatto con la madrepatria. La citt\u00e0 adott\u00f2 ufficialmente il nome attuale nel 1979, anche se il nome \"Godth\u00e5b\" rimane utilizzato in danese. \"Nuuk\" \u00e8 la parola groenlandese che significa \"capo\" (in danese: n\u00e6s). Prende il nome dalla sua posizione, al termine del fiordo Nuup Kangerlua, sulla costa orientale del Mare del Labrador. \nIl campus dell'Universit\u00e0 della Groenlandia, che ospita anche l'istituto di statistica, e i principali edifici della Biblioteca Pubblica Nazionale della Groenlandia si trova al margine settentrionale del quartiere, presso la strada per l'Aeroporto di Nuuk.\nNuuk riceve elettricit\u00e0 principalmente dalla centrale idroelettrica Buksefjord, tramite una linea a 132 kV che attraversa il fiordo Ameralik per una distanza di 5.376 metri, la pi\u00f9 lunga al mondo.\nGeografia fisica.\nLa citt\u00e0 si trova alla bocca del fiordo Godth\u00e5bsfjorden, sulla costa occidentale dell'isola, a circa a sud del Circolo polare artico e a circa dalle coste del Mare del Labrador, sulla costa sud-occidentale della Groenlandia.\nInizialmente il fiordo scorre a nord-ovest per poi girare a sud-ovest, dividendosi in tre bracci nel suo corso inferiore, con tre grandi isole tra i bracci: Isola Sermitsiaq, Isola Qeqertarsuaq, e Qoornuup Qeqertarsua. Il fiordo si allarga in una baia costellata di scogli vicino alla sua bocca. La montagna Sermitsiaq incombe sulla citt\u00e0 e pu\u00f2 essere vista quasi ovunque da Nuuk. La montagna ha dato il nome al giornale nazionale. Un altro rilievo \u00e8 il Kuanninnguit.\nPorto peschereccio, \u00e8 il pi\u00f9 grande centro commerciale groenlandese.\nTrasporti.\nLa citt\u00e0 \u00e8 raggiungibile solo via mare, oppure in aereo, e non ci sono strade che la collegano alle altre citt\u00e0 della Groenlandia. Su tutte le strade percorribili da mezzi a motore della citt\u00e0 vige l'obbligo di tenere a bordo catene da neve per tutto l'anno e di utilizzarle se necessario.\nAir Greenland opera all'aeroporto di Nuuk.\nClima.\nNuuk ha un clima marittimo di influenza polare (K\u00f6ppen ET), con inverni freddi e nevosi ed estati fresche. Nel mese di dicembre, il sole sorge alle 10:00 e tramonta alle 14:30. Al contrario, da fine maggio ai primi di agosto le giornate sono lunghe.\nLe temperature medie sono sotto lo zero per 7 mesi l'anno. Il mese pi\u00f9 freddo \u00e8 marzo, a , mentre il pi\u00f9 caldo \u00e8 luglio, a , mentre l'anno in media a .\nGli estremi sono compresi tra e .\nStoria.\nL\u2019area intorno a Nuuk ha una lunga storia di insediamenti. Fu occupata fin dal 2200 a.C. circa dai popoli paleo-eschimesi della cultura Saqqaq, quando vivevano principalmente nell\u2019area circostante all'ormai abbandonato villaggio di Qoornoq. Successivamente, fu occupata per lungo tempo dai popoli della cultura Dorset, che scomparvero nell\u2019area prima dell\u2019anno 1000 d.C.\nNel X secolo, l\u2019area fu in seguito insediata da esploratori vichinghi, e poco dopo anche dagli Inuit. Norreni e Inuit hanno vissuto insieme in quest\u2019area con poche interazioni fino alla scomparsa dell\u2019insediamento norreno per motivi incerti nel XV secolo.\nLa citt\u00e0 vera e propria fu fondata con il nome di Godth\u00e5b (buona speranza) il 29 agosto 1728 dal missionario norvegese Hans Egede quando la Groenlandia era una colonia del Regno di Danimarca e Norvegia. Egede arriv\u00f2 l\u00ec con il permesso di Federico IV di Danimarca per installarvi una missione cristiana.\nNel 1733, anche i missionari della Moravia ottennero il permesso di avviare una missione in Groenlandia e nel 1747 ci furono abbastanza cristiani da avviare le costruzioni dei centri di istituzione formale della missione con il nome danese di Nye Hernhut che divennero il nucleo dell\u2019attuale Nuuk.\nIntorno al 1850, la Groenlandia, e specialmente l\u2019area intorno a Nuuk, erano in crisi. Gli europei avevano portato malattie e una cultura in conflitto con quella dei nativi groenlandesi, molti dei quali erano in condizioni di povert\u00e0. Sotto l\u2019influenza danese, essi avevano perso gran parte della loro identit\u00e0.\nDurante la seconda guerra mondiale, vi furono istituiti un consolato americano e uno canadese durante il governo di Eske Brun. Nel frattempo, ci fu un risveglio dell\u2019identit\u00e0 nazionale groenlandese. Negli anni cinquanta, quando la Danimarca inizi\u00f2 a modernizzare la Groenlandia, si avviarono delle dispute sull'uguaglianza tra danesi e groenlandesi che portarono nel 1979 a ribattezzare la citt\u00e0 con il nome di Nuuk.\nPopolazione, cultura, religione.\nHa una popolazione di abitanti (al 2016), che la rende una delle pi\u00f9 piccole capitali del mondo per popolazione. L'area metropolitana conta abitanti. Gli abitanti sono prevalentemente groenlandesi e parlano un \"dialetto eschimese\" del ceppo canadese.\nNuuk ospita l'Universit\u00e0 della Groenlandia (Ilisimatusarfik).\nA Nuuk sorgeva il Blok P, il maggior edificio residenziale di tutta la Groenlandia. Ospitava circa 320 appartamenti e si diceva contenesse pressappoco l'1% di tutta la popolazione della Groenlandia. L'edificio fu demolito il 19 ottobre 2012.\nDal 1993 \u00e8 sede vescovile luterana della diocesi di Groenlandia per la Chiesa di Danimarca, nella cattedrale del Salvatore (dan.: \"Vor Frelser Kirke\"; groenl.: \"Annaassisitta Oqaluffia\"), costruita nel 1849, dalla caratteristica struttura in pannelli di legno rosso. Dal 1958 Nuuk \u00e8 anche sede della piccola comunit\u00e0 cattolica groenlandese, raccolta nella Chiesa parrocchiale di Cristo Re (\"Krist Konge Kirke\"), consacrata nel 1972.\nSport.\nA Nuuk sono presenti varie squadre di calcio (Nuuk IL, B-67, GSS Nuuk) che militano nel campionato groenlandese: il B-67 ne ha vinte 13 edizioni (1993, 1994, 1996, 1997, 1999, 2005, 2008, 2010, 2012, 2013, 2014, 2015, 2016) il Nuuk IL ne ha vinte 5 (1981, 1985, 1986, 1988, 1990) ed il GSS 4 (1972, 1973, 1975, 1976)."}
{"id": "466466", "revid": "481349", "url": "https://it.wikipedia.org/wiki?curid=466466", "title": "Sistema aperto", "text": "In termodinamica un sistema aperto \u00e8 un sistema che interagisce con l'ambiente esterno scambiando sia energia (lavoro o calore) che materia.\nAlcuni esempi di sistemi aperti sono i liquidi in contenitori non ermeticamente chiusi, gli organismi viventi, i pianeti, i sistemi planetari, ecc."}
{"id": "466490", "revid": "1782831", "url": "https://it.wikipedia.org/wiki?curid=466490", "title": "Carmine Caridi", "text": "Carriera.\nIn oltre trenta anni di carriera i ruoli che maggiormente lo rendono noto al grande pubblico sono quelli di Carmine Rosato ne \"Il padrino - Parte II\", e di Alberto Volpe ne \"Il padrino - Parte III\", entrambi diretti da Francis Ford Coppola. Da ricordare anche la partecipazione alla serie tv \"Saranno famosi\" (\"Fame\"), nel ruolo del padre di Bruno Martelli.\nIl suo nome \u00e8 balzato alle cronache statunitensi nel 2004, per un traffico di copie piratate di grandi successi cinematografici. A seguito di un'indagine della FBI, Caridi \u00e8 stato condannato ad un risarcimento milionario, ed all'allontanamento dall'Academy of Motion Picture Arts and Sciences, di cui faceva parte, primo caso nella storia dell'associazione che assegna gli Oscar.\n\u00c8 morto il 28 maggio 2019 al Cedars-Sinai Medical Center di West Hollywood dopo essere stato ricoverato a seguito di una caduta."}
{"id": "466503", "revid": "1632387", "url": "https://it.wikipedia.org/wiki?curid=466503", "title": "Battaglia di Vittorio Veneto", "text": "La battaglia di Vittorio Veneto o terza battaglia del Piave fu l'ultimo scontro armato tra Italia e Impero austro-ungarico nel corso della prima guerra mondiale. Si combatt\u00e9 tra il 24 ottobre e il 4 novembre 1918 nella zona tra il fiume Piave, il Massiccio del Grappa, il Trentino e il Friuli e segu\u00ec di pochi mesi la fallita offensiva austriaca del giugno 1918 che non era riuscita a infrangere la resistenza italiana sul Piave e sul Grappa e si era conclusa con un grave indebolimento della forza e della capacit\u00e0 di combattimento dell'Imperiale e regio esercito.\nL'attacco decisivo italiano, fortemente sollecitato dagli Alleati che erano gi\u00e0 passati all'offensiva generale sul fronte occidentale, ebbe inizio solo il 24 ottobre 1918 mentre l'Impero austro-ungarico dava gi\u00e0 segno di disfacimento a causa delle crescenti tensioni politico-sociali tra le numerose nazionalit\u00e0 presenti nello Stato asburgico, e mentre erano in corso tentativi di negoziati per una sospensione delle ostilit\u00e0.\nLa battaglia di Vittorio Veneto fu caratterizzata da una fase iniziale duramente combattuta, durante la quale l'esercito austro-ungarico fu ancora in grado di opporre valida resistenza sia sul Piave sia nel settore del monte Grappa, a cui segu\u00ec un improvviso e irreversibile crollo della difesa, con la progressiva disgregazione dei reparti e defezioni tra le minoranze nazionali, che favorirono la rapida avanzata finale dell'esercito italiano fino a Trento e Trieste.\nLa sera del 3 novembre 1918, con entrata in vigore alle ore 15:00 del giorno successivo, fu firmato l'armistizio di Villa Giusti che sanc\u00ec la fine dell'Impero austro-ungarico e la vittoria dell'Italia nel primo conflitto mondiale.\nIl fronte italiano.\nIdeazione e pianificazione dell'offensiva italiana.\nIl 24 giugno 1918 la battaglia del solstizio si concluse con un significativo successo dell'esercito italiano, che era riuscito a respingere l'ultima grande offensiva generale dell'esercito austro-ungarico (operazioni \"Lawine\", \"Radetzky\" e \"Albrecht\") sia nel settore del Piave sia nel settore del monte Grappa; nelle settimane successive, con una serie di contrattacchi locali, erano state riconquistate dagli italiani anche le piccole teste di ponte costituite sul Piave dagli austro-ungarici. La grande battaglia aveva segnato una svolta decisiva della guerra sul fronte italiano: l'esercito austro-ungarico aveva subito pesanti perdite, morti, feriti e dispersi, superiori a quelle italiane, morti, feriti e dispersi, senza raggiungere risultati decisivi e al contrario subendo un grave indebolimento della sua forza materiale e della sua coesione morale.\nNonostante l'importante vittoria difensiva il generale Armando Diaz, capo di Stato maggiore del Regio Esercito dal 9 novembre 1917 dopo la destituzione del generale Luigi Cadorna in conseguenza del disastro di Caporetto, rimaneva prudente e non molto ottimista sulla possibilit\u00e0 di sferrare in tempi brevi una grande controffensiva. Sollecitato il 12 e il 27 giugno dal generale Ferdinand Foch, comandante supremo alleato, a passare risolutamente all'attacco, il generale Diaz aveva evidenziato nelle lettere del 21 giugno e del 6 luglio come l'esercito austro-ungarico, pur battuto, aveva ancora mostrato disciplina e capacit\u00e0 combattiva; egli inoltre lamentava carenze di materiali e di complementi che rendevano consigliabile evitare attacchi prematuri, e richiedeva il concorso delle truppe statunitensi, in fase di massiccio afflusso in Europa, anche sul fronte italiano.\nIl 24 luglio il generale Foch stil\u00f2 un \"memorandum\" in cui proponeva di passare finalmente all'offensiva generale sul fronte occidentale sfruttando l'indebolimento dell'esercito tedesco e il continuo arrivo, al ritmo di soldati al mese, dei contingenti statunitensi; pochi giorni dopo il generale John Pershing, comandante in capo dell'American Expeditionary Forces, manifest\u00f2 la sua contrariet\u00e0 a disperdere le sue truppe su altri fronti e si oppose alle richieste italiane di concorso di truppe americane sul fronte del Piave. Mentre incominciavano le continue offensive anglo-franco-americane, l'inattivit\u00e0 dell'esercito italiano sollev\u00f2 le perplessit\u00e0 e le critiche degli Alleati, e il generale Diaz alla fine di agosto si rec\u00f2 in Francia per incontrare il generale Foch, esporre la situazione sul fronte italiano e richiedere nuovamente la partecipazione dei reparti statunitensi.\nDurante la permanenza del generale Diaz in Francia, Foch ribad\u00ec la sua opposizione a inviare in quel momento grandi contingenti statunitensi in Italia: il comandante in capo alleato si dimostr\u00f2 ottimista e afferm\u00f2 di ritenere possibile entro la fine dell'anno ricacciare i tedeschi oltre il Reno, promettendo invece per la primavera del 1919 l'invio di soldati americani sul fronte italiano. In realt\u00e0 la situazione globale della guerra alla met\u00e0 di settembre e i segni di cedimento degli Imperi centrali sul fronte occidentale e sul fronte balcanico sembravano prospettare la possibilit\u00e0 di un crollo dei nemici gi\u00e0 entro il 1918; di conseguenza si correva il rischio per l'Italia che il conflitto finisse con la vittoriosa avanzata alleata sugli altri fronti, prima ancora che l'esercito italiano fosse finalmente passato all'attacco, e con gli austro-ungarici ancora in possesso del Friuli e di parte del Veneto.\nQueste considerazioni spinsero quindi lo Stato maggiore italiano a elaborare i primi progetti offensivi. Il 25 settembre il colonnello Ugo Cavallero, capo ufficio operazioni del Comando supremo militare italiano, diram\u00f2 uno \"Studio di una operazione offensiva attraverso il Piave\" che illustrava una serie di possibili piani: il documento prevedeva la possibilit\u00e0 di dover sferrare in breve tempo un'offensiva di fronte all'imminente crollo del nemico, e in questo caso l'attacco avrebbe dovuto essere rapidamente allestito, immediatamente efficace e cogliere di sorpresa gli austro-ungarici. Escludendo attacchi nell'inadatto territorio dell'altopiano dei Sette Comuni, il colonnello Cavallero proponeva un'offensiva in pianura, nel settore del Piave, con direttrice strategica verso Vittorio Veneto; il fronte d'attacco sarebbe stato esteso su circa venti chilometri e si prevedeva di impegnare ventiquattro divisioni e mezza oltre a tre divisioni britanniche.\nIl 26 settembre il generale Enrico Caviglia, comandante dell'8\u00aa Armata, fu convocato al quartier generale e messo a conoscenza della memoria operativa redatta dal colonnello Cavallero; il generale rilev\u00f2 che mentre il colonnello Cavallero e il generale Pietro Badoglio, sottocapo di Stato maggiore generale, apparivano chiaramente favorevoli a passare all'offensiva, il generale Diaz era molto meno deciso e manteneva dubbi e incertezze. Il generale Caviglia espresse critiche al progetto e consigli\u00f2 di apportare alcune modifiche operative: egli proponeva di ampliare il fronte d'attacco verso nord fino a Vidor e di organizzare, alcuni giorni prima dell'inizio dell'offensiva principale, anche un assalto diversivo nel settore del monte Grappa. Le idee del generale Caviglia vennero discusse e approvate in un colloquio con il colonnello Cavallero e i generali Badoglio e Scipione Scipioni, quindi il piano venne presentato a Diaz che sembr\u00f2 d'accordo.\nNel frattempo la situazione generale del conflitto mondiale stava evolvendo sempre pi\u00f9 rapidamente a favore degli Alleati; il 26 settembre sul fronte occidentale era ripresa l'avanzata anglo-franco-americana e il 4 ottobre gli Imperi centrali presentarono le prime richieste di armistizio. Il Presidente del Consiglio Vittorio Emanuele Orlando era seriamente preoccupato che la guerra finisse improvvisamente senza una chiara vittoria italiana: si temevano profonde ripercussioni diplomatiche e la rimessa in discussione delle clausole del Patto di Londra del 1915. Il 3 ottobre Orlando si era recato a Parigi e aveva assicurato il generale Foch che in tempi brevi l'esercito italiano sarebbe passato all'attacco, ma il comandante supremo alleato sembr\u00f2 poco interessato alla notizia e fiducioso di poter raggiungere la vittoria sugli Imperi centrali senza il concorso italiano. Orlando era sempre pi\u00f9 impaziente: il 15 ottobre invi\u00f2 al generale Diaz un esasperato telegramma in cui affermava di \"preferire all'inazione la sconfitta\", e si ventil\u00f2 la possibilit\u00e0 della sostituzione del capo di Stato maggiore generale con il generale Gaetano Giardino. In precedenza, il 1\u00ba ottobre, si era gi\u00e0 verificato un burrascoso scontro tra Orlando e il generale Diaz sulla necessit\u00e0 di attaccare al pi\u00f9 presto anche per ragioni politiche.\nIl 13 ottobre finalmente Diaz convoc\u00f2 al quartier generale di Abano Terme i comandanti delle armate per illustrare il piano di operazioni dell'offensiva preparato il giorno precedente, che riprendeva in gran parte il progetto del colonnello Cavallero integrato con alcune delle proposte del generale Caviglia. Secondo questo piano l'attacco decisivo sarebbe stato effettuato sul Piave tra il Montello e le Grave di Papadopoli dall'8\u00aa Armata del generale Caviglia, supportata sui fianchi da due nuove armate molto pi\u00f9 piccole: la 10\u00aa Armata affidata al generale britannico Frederick Cavan, e la 12\u00aa Armata comandata dal generale francese Jean C\u00e9sar Graziani. Dopo aver superato il fiume, le forze del generale Caviglia avrebbero puntato su Vittorio Veneto, bloccando le vie di comunicazione delle armate austro-ungariche schierate sul basso Piave, mentre la 12\u00aa Armata sarebbe avanzata a nord di Valdobbiadene e verso Feltre. La 4\u00aa Armata del generale Giardino doveva tenersi pronta ad attaccare nel settore del monte Grappa in direzione di Primolano e Arten; infine la 6\u00aa Armata del generale Luca Montuori avrebbe protetto l'altopiano dei Sette Comuni.\nLa decisione del comando supremo di costituire le due nuove armate, formate da cinque divisioni italiane, due britanniche e una francese, e di affidarne il comando a due generali stranieri, fu criticata da alcuni alti ufficiali tra cui i generali Giardino e Caviglia, e sembra che sia stata motivata soprattutto da ragioni di opportunit\u00e0 politico-diplomatica per riguardo nei confronti degli alleati occidentali. In realt\u00e0 dal punto di vista strategico la costituzione delle due piccole armate era inutile, mentre l'assegnazione dei comandi ai due generali stranieri si dimostr\u00f2 un errore che avrebbe favorito l'enfatizzazione propagandistica da parte anglo-francese di un presunto ruolo decisivo degli Alleati anche nella battaglia di Vittorio Veneto.\nNegli ultimi giorni prima dell'offensiva il piano di operazioni venne ancora modificato dal comando supremo: il 18 ottobre Diaz comunic\u00f2 ai generali Giardino, Caviglia, Montuori e Graziani che era necessario, in attesa che le condizioni del Piave permettessero l'attacco principale nel settore del fiume, organizzare e sferrare al pi\u00f9 presto un attacco nell'area del Massiccio del Grappa in direzione Primolano-Feltre per agganciare il nemico e distogliere parte delle sue forze dagli altri settori. A questo scopo il generale Giardino, che avrebbe diretto l'attacco con la 4\u00aa e la 12\u00aa Armata, venne sollecitato a completare i preparativi entro il 23 ottobre; si temeva che un armistizio generale fosse imminente e quindi era assolutamente necessario attaccare subito. Dopo un incontro tra i generali Giardino e Diaz il 21 ottobre, venne stabilito che l'offensiva avrebbe avuto inizio il 24 ottobre con l'attacco nel settore del monte Grappa a cui sarebbe seguito entro dodici ore l'assalto principale sul Piave.\nL'ordine d'operazioni definitivo venne comunicato il 21 ottobre e confermava che l'offensiva sarebbe incominciata con un'azione della 4\u00aa e 12\u00aa Armata nel settore Brenta-Piave per impegnare le forze austriache schierate nel Trentino, mentre l'attacco pi\u00f9 importante sul medio Piave sarebbe stato sferrato \"entro le prime ore notturne del medesimo giorno\" dall'8\u00aa e dalla 10\u00aa Armata e una parte della 12\u00aa Armata; la 6\u00aa Armata avrebbe collaborato con una manovra verso Cismon. I generali Caviglia e Giardino mossero alcune critiche al piano finale: il primo ritenne che fosse necessaria una maggiore distanza di tempo tra i due attacchi per poter attirare le riserve austriache nel settore del Brenta, mentre il secondo nelle sue memorie lament\u00f2 l'insufficiente tempo concessogli per i preparativi e mise in dubbio l'efficacia tattica dell'assalto nel settore del monte Grappa; di fatto il piano di operazioni avrebbe costretto la 4\u00aa Armata a sferrare costosi attacchi frontali, simili alle inutili battaglie dell'Isonzo, subendo pesanti perdite.\nLa situazione dell'esercito austro-ungarico.\nLa sconfitta dell'Austria-Ungheria nella battaglia del solstizio ebbe importanza sull'esito complessivo della guerra mondiale. Nelle sue memorie di guerra il generale tedesco Erich Ludendorff sostenne che la Germania risent\u00ec fortemente del fallimento dell'offensiva sul Piave, affermando che \"per la prima volta avemmo la sensazione della nostra sconfitta\" e che la disfatta dell'alleato sul fronte italiano, preludio al crollo dell'Impero asburgico, influ\u00ec sul morale e sulla determinazione anche dell'esercito tedesco impegnato a organizzare gli ultimi tentativi di offensiva sul fronte occidentale. Nell'Impero austro-ungarico la sconfitta provoc\u00f2 una irreversibile caduta della fiducia nelle truppe e i primi segni di allentamento delle coesione politico-militare; lo stesso imperatore Carlo I, recatosi il 21 giugno a Bolzano a esaminare la situazione con il generale Franz Conrad von H\u00f6tzendorf, pot\u00e9 rilevare le deplorevoli condizioni morali e materiali dei suoi soldati, delusi e scoraggiati dopo il fallimento e scarsamente riforniti di vettovagliamento ed equipaggiamento.\nLa situazione degli Imperi centrali stava diventando critica su tutti i fronti; alla fine del mese di giugno l'Alto comando tedesco promise di fornire vagoni di farina per il vettovagliamento delle truppe imperiali in Italia ma richiese l'invio di sei divisioni austro-ungariche sul fronte occidentale. Il 27 giugno il generale Arthur Arz von Straussenburg, capo di Stato maggiore generale, diede il suo consenso e le prime due divisioni partirono per la Francia; egli in questa circostanza apparve ancora fiducioso e scrisse di una nuova offensiva sul fronte italiano nel mese di settembre possibilmente con il concorso di truppe tedesche. In realt\u00e0 le condizioni politico-militari dell'Impero si stavano deteriorando: segni di scarsa coesione si manifestarono durante lunghi dibattiti polemici nel parlamento ungherese e in quello austriaco, forti critiche vennero rivolte ai vertici militari e il 13 luglio il generale Conrad, ritenuto tra i responsabili del fallimento dell'ultima offensiva in Italia, venne rimosso dal comando del \"gruppo d'armate del Tirolo\" e sostituito dall'arciduca Giuseppe.\nDurante i mesi estivi tra gli alti ufficiali dei quartier generali austro-ungarici si alternarono timori di prossime offensive italiane con la pianificazione di una serie di progetti di attacchi a carattere locale. Il comando supremo riteneva possibile un attacco nemico in agosto e allert\u00f2 il generale Svetozar Borojevi\u0107, comandante del gruppo d'armate sul Piave, di potenziare le sue linee difensive; contemporaneamente venne studiata anche un'offensiva tra il Brenta e il Montello, e fu costituito un nuovo comando, il \"gruppo Belluno\", sotto il generale Ferdinand von Goglia, per organizzare le forze assegnate a questo attacco, previsto entro la fine del 1918. Il generale Borojevi\u0107 era molto meno ottimista: egli lamentava le grandi difficolt\u00e0 di vettovagliamento, lo scadimento del morale e della disciplina delle truppe e riteneva prioritario potenziare le difese per respingere un'offensiva nemica sulla direttrice Vittorio Veneto-Belluno; all'inizio di settembre il generale Arz von Straussenburg condivise queste valutazioni e quindi i progetti di attacco vennero accantonati e l'attivit\u00e0 venne concentrata soprattutto sul consolidamento delle posizioni difensive.\nIl 14 settembre ebbe inizio l'offensiva alleata sul fronte macedone che entro i primi giorni di ottobre avrebbe costretto alla capitolazione la Bulgaria; il 27 settembre l'imperatore Carlo riun\u00ec a Vienna un Consiglio della Corona, con la presenza del generale Arz von Straussenburg, in cui vennero discusse le conseguenze dell'imminente crollo bulgaro e in cui il capo di Stato maggiore generale disse esplicitamente che era assolutamente necessario finire la guerra entro l'anno 1918. Il ministro degli Esteri Stephan Buri\u00e1n fu incaricato di fare pressioni sulla Germania, ma in realt\u00e0 anche l'alleato tedesco era in grave difficolt\u00e0: il generale Ludendorff aveva gi\u00e0 sollecitato l'invio di una richiesta di armistizio agli alleati e il 4 ottobre Guglielmo II di Germania, dopo aver ottenuto il consenso dell'Austria-Ungheria e dell'Impero ottomano, invi\u00f2 la richiesta di armistizio al presidente statunitense Woodrow Wilson. Il generale Arz von Straussenburg, sulla base di queste decisioni politiche, cerc\u00f2 di conservare la coesione dell'esercito nonostante la diffusione di voci sulla pace imminente, ma contemporaneamente cominci\u00f2 a pianificare l'evacuazione del Veneto e install\u00f2 a Trento una commissione d'armistizio guidata dal generale Viktor Weber von Webenau.\nMentre cresceva la protesta nazionalistica e l'aspirazione all'indipendenza delle popolazioni ceche, slovacche, polacche, slave e ucraine dell'Impero, e si accresceva anche il dissidio tra l'Austria e l'Ungheria, il 14 ottobre al comando supremo di Baden bei Wien venne nuovamente discussa l'opportunit\u00e0 di incominciare lo sgombero del Veneto. Alcuni alti ufficiali espressero il timore di un crollo dell'esercito durante la ritirata sotto la pressione degli italiani, e si pavent\u00f2 la possibilit\u00e0 di defezioni in massa delle truppe che avrebbero potuto diventare preda di spinte rivoluzionarie estremistiche. Si studiarono tuttavia progetti per cominciare l'evacuazione dei depositi e dei materiali ammassati dietro il fronte e il 17 ottobre vennero messi in movimento i primi trasporti, suscitando turbolenza tra i reparti di retrovia. Le voci di ritirata provocarono grande tensione tra gli ufficiali e i soldati e favorirono la disgregazione di alcune unit\u00e0 non di lingua tedesca.\nLe ultime settimane prima dell'inizio dell'offensiva italiana furono drammatiche per l'Impero austro-ungarico: il proclama di Carlo I del 16 ottobre che prevedeva la ristrutturazione dello Stato in senso federale venne accolto con scetticismo e sfiducia dai politici e dalle popolazioni dell'Impero, mentre il presidente Wilson la sera del 20 ottobre comunic\u00f2 espressamente che la pace avrebbe dovuto fondarsi sull'autodeterminazione dei popoli dell'Austria-Ungheria. Nel Consiglio della Corona del 21 ottobre il generale Arz von Straussenburg rifer\u00ec che la situazione militare era pessima e che era assolutamente necessario concludere la pace \"a ogni costo\".\nLe forze contrapposte.\nIl Regio Esercito.\nIl 24 ottobre 1918, giorno dell'inizio dell'offensiva finale dell'esercito italiano nella Grande Guerra, il generale Diaz schierava dal Passo dello Stelvio al mare un complesso di forze costituito da 57 divisioni di fanteria e 4 divisioni di cavalleria, assegnate al comando di otto armate di prima linea e una armata di riserva. Sul fianco sinistro, tra il passo dello Stelvio e la riva occidentale del lago di Garda, si trovava la 7\u00aa Armata del generale Giulio Cesare Tassoni formata da due corpi d'armata. Seguivano la 1\u00aa Armata del generale Guglielmo Pecori Giraldi, schierata dalla sponda occidentale del lago di Garda alla Val d'Astico con tre corpi d'armata e la 6\u00aa Armata del generale Luca Montuori che occupava l'altopiano dei Sette Comuni fino alla riva sinistra del Brenta con altri tre corpi d'armata. Il settore del Massiccio del Grappa fino alla cima Palon era affidato alla 4\u00aa Armata del generale Gaetano Giardino, che disponeva di tre corpi d'armata, rafforzati da quattro gruppi d'assalto, reparti scelti della nuova specialit\u00e0 denominata \"arditi\" e un reggimento di cavalleria; dal Monte Tomba fino ai ponti di Vidor sul Piave si trovava la 12\u00aa Armata guidata dal generale francese Jean C\u00e9sar Graziani, formazione costituita da un corpo d'armata italiano e dal 12\u00ba corpo d'armata francese con una divisione e due reggimenti francesi.\nLungo il corso del Piave, dal ponte di Vidor a Ponte della Priula, si trovava l'8\u00aa Armata del generale Enrico Caviglia che, costituita da quattro corpi d'armata e dal corpo d'assalto del generale Francesco Saverio Grazioli, era la formazione pi\u00f9 numerosa e potente dell'esercito; sulla sua destra era schierata sul fiume, da Ponte della Priula fino a Ponte di Piave, la 10\u00aa Armata del britannico Frederick Cavan, formata da un corpo d'armata italiano e dalle due divisioni del 14\u00ba corpo d'armata britannico del generale James Melville Babington. Infine l'ultimo tratto del fronte, da Ponte di Piave fino al mare, era affidato alla 3\u00aa Armata del Duca d'Aosta con due corpi d'armata rinforzati da due reparti d'assalto e tre reggimenti di cavalleria; a questa armata era stato assegnato anche il 332\u00ba reggimento fanteria statunitense. Il generale Diaz aveva inoltre a disposizione in riserva la 9\u00aa Armata del generale Paolo Morrone con altri due corpi d'armata e il corpo di cavalleria; in questa armata era inquadrata anche la 6\u00aa Divisione cecoslovacca, reclutata tra ex prigionieri dell'esercito austro-ungarico di origine ceca. Infine il Servizio Aeronautico dell'Esercito aveva raccolto dopo la disfatta di Caporetto un totale di 25 gruppi aerei per complessive ottantaquattro squadriglie, delle quali sessantaquattro (pi\u00f9 sei sezioni autonome) erano state inviate dietro il fronte: il totale di velivoli era di , comprese venti squadriglie e sei sezioni da difesa.\nL'esercito schierato per l'ultima battaglia era formato in totale da circa 700 battaglioni di fanteria, tra cui otto battaglioni di ciclisti e 31 reparti d'assalto, mentre la cavalleria era costituita da quattro divisioni, nove reggimenti, altri gruppi di squadroni e formazioni di autoblindo. L'artiglieria italiana aveva subito perdite enormi nel corso della battaglia di Caporetto, ma a distanza di un anno, grazie agli sforzi dell'industria bellica, aveva ricostituito e modernizzato le sue forze raggiungendo una notevole efficienza. L'artiglieria venne soprattutto concentrata nelle armate destinate a sferrare l'offensiva, quindi la 7\u00aa e la 1\u00aa Armata, che avrebbero dovuto svolgere solo compiti minori, disponevano di un numero molto ridotto di batterie, mentre la 6\u00aa Armata che avrebbe dovuto sostenere sul fianco le forze d'attacco principali ricevette cannoni e 215 bombarde.\nNelle sue memorie il generale Giardino afferma polemicamente che la sua armata fu solo all'ultimo momento incaricata di passare all'attacco sul Monte Grappa e che fino al 19 ottobre era ancora in fase di riorganizzazione, con le nuove batterie appena assegnate che erano ancora in corso di schieramento; in totale disponeva di cannoni, compresi i pezzi del I corpo d'armata della 12\u00aa Armata sulla destra, ma l'organizzazione del fuoco non era soddisfacente e l'artiglieria austro-ungarica in questo settore era meglio preparata e disponeva di ottimi campi di tiro sulle direzioni d'attacco. La massa principale dell'artiglieria italiana era stata raggruppata tra Pederobba e le Grave di Papadopoli, con la 8\u00aa e 10\u00aa Armata e l'ala destra della 12\u00aa Armata che disponevano in totale di cannoni, tra cui pezzi di medio e grosso calibro nell'area del Montello, e circa 600 bombarde; a ovest di Nervesa si trovavano alcuni cannoni da 381\u00a0mm di cui era previsto l'impiego contro il posto di comando austriaco di Vittorio Veneto. Nel complesso erano disponibili cannoni, di cui 250 britannici e 200 francesi; altre fonti riportano cifre pi\u00f9 elevate, fino a quasi cannoni.\nL'alto comando italiano era quindi riuscito a concentrare nel settore del Piave tra Vidor e le Grave di Papadopoli una grande forza offensiva, in grado di raggiungere gli obiettivi strategici previsti e molto superiore alle forze austro-ungariche presenti nel settore. La 8\u00aa, 10\u00aa e 12\u00aa Armata raggruppavano infatti oltre venti divisioni e cannoni e bombarde, mentre la 6\u00aa Armata austriaca che difendeva il fiume disponeva di sole nove divisioni e 835 cannoni. La situazione era molto diversa nel settore del Monte Grappa dove il generale Giardino schierava undici divisioni e cannoni contro le undici divisioni e cannoni del \"Gruppo Belluno\" austriaco, e in queste condizioni l'attacco della 4\u00aa Armata su un terreno impervio contro forze numerose e tenaci si presentava molto difficile; il generale Giardino deplor\u00f2 poi ripetutamente il sacrificio richiesto ai suoi soldati costretti a un attacco frontale.\nAlla vigilia dell'offensiva finale le condizioni dell'esercito italiano apparivano buone, il morale delle truppe era elevato e si era diffusa la convinzione di una prossima vittoria. La situazione materiale era soddisfacente e i soldati disponevano finalmente di vettovagliamento ed equipaggiamento abbondante e di ottima qualit\u00e0. Dal punto di vista tattico l'addestramento era migliorato e i reparti avevano incominciato da alcuni mesi esercitazioni per sviluppare le tattiche della guerra di movimento; secondo il generale Caviglia, particolarmente efficienti erano i reparti d'assalto; grande cura era stata inoltre dedicata ai reparti di pontieri, indispensabili per effettuare con successo il difficile passaggio del Piave.\nL'imperial regio Esercito.\nL'esercito austro-ungarico schierato sul fronte italiano era minato dalla sfiducia, dalle sofferenze materiali e dalla discordia nazionalistica, ma rimaneva ancora un complesso di forze numeroso, tenace e solidamente inquadrato; suddiviso nei due raggruppamenti del Tirolo e del Piave, allineava quattro armate e il cosiddetto \"Gruppo Belluno\".\nIl \"Gruppo d'armate del Tirolo\" era comandato dall'arciduca Giuseppe dopo la destituzione del generale Conrad e schierava dal Passo dello Stelvio fino al fiume Astico la 10\u00aa Armata del generale Alexander von Krobatin con quattro corpi d'armata, varie forze di riserva e cannoni, mentre l'11\u00aa Armata del generale Viktor von Scheuchenstuel disponeva, dall'Astico al fiume Brenta, di tre corpi d'armata, tre divisioni di riserva e 1.120 cannoni; il gruppo d'armate teneva inoltre in seconda linea la 3\u00aa Divisione da montagna \"Edelweiss\" e la 74\u00aa Divisione fanteria. Il cosiddetto \"Gruppo d'armate Boroevic\" era guidato dal capace ed esperto generale Svetozar Boroevic e difendeva il settore del fronte austro-ungarico compreso tra la riva sinistra del Brenta e il mare, coprendo quindi tutta la linea del Piave. Il \"Gruppo Belluno\" del generale Ferdinand von Goglia era schierato dal Brenta a Fener con tre corpi d'armata e cannoni e disponeva anche di una riserva costituita da altre tre divisioni; la 6\u00aa Armata del generale Alois von Sch\u00f6nburg-Hartenstein era schierata nel settore pi\u00f9 critico da est di Fener alle Grave di Papadopoli con due corpi d'armata, tre divisioni di riserva e 835 cannoni. Infine dalle Grave di Papadopoli fino al mare il fronte era assegnato alla 5\u00aa Armata (denominata anche \"Isonzoarmee\") che era al comando del generale Wenzel von Wurm e schierava cinque corpi d'armata, due divisioni di riserva e cannoni; il generale Boroevic aveva poi ancora a disposizione la 44\u00aa Divisione \"Sch\u00fctzen\".\nLe forze complessive ammontavano a 50 divisioni di fanteria e sei divisioni di cavalleria con 609 battaglioni di fanteria, 20 battaglioni \"Landessch\u00fctzen\" o \"Kaiserj\u00e4ger\", 62 reggimenti di cavalleria appiedati e 56 squadroni a cavallo; in totale erano disponibili circa cannoni. Dietro la linea difensiva principale l'alto comando austro-ungarico aveva organizzato due posizioni difensive d'emergenza: la \"Kaiserstellung\" sul fiume Monticano e la \"K\u00f6nigstellung\" sul fiume Livenza; inoltre la zona del Massiccio del Grappa era fortemente presidiata e fortificata.\nLa condizione delle truppe austro-ungariche a partire dall'inizio di ottobre era divenuta sempre pi\u00f9 critica. A causa delle carenze di materiali e vettovagliamento, i soldati erano insufficientemente alimentati e mediocremente equipaggiati; permaneva il cameratismo all'interno dei reparti ma i soldati erano sottoposti a una grande tensione e mostravano segni di demoralizzazione e di esaurimento. Soprattutto si stava allentando la coesione tra le varie nazionalit\u00e0 presenti all'interno dell'imperial-regio esercito, con i reparti ungheresi che chiedevano insistentemente di essere rimpatriati. L'alto comando austro-ungarico era consapevole di un'imminente offensiva generale italiana sia sul Piave sia sul Grappa: tra gli ufficiali prevaleva l'ansia e la preoccupazione, \"solo un miracolo... poteva salvare la situazione\".\nFritz Weber, all'epoca tenente d'artiglieria presso Eraclea, riguardo all'ottobre del 1918 scrisse:\nLa battaglia.\n24 ottobre.\nL'ordine di operazioni definitivo diramato a tutte le armate italiane il 22 ottobre aveva stabilito che per prima la 4\u00aa Armata del generale Giardino avrebbe sferrato l'attacco nel settore del Grappa incominciando il fuoco d'artiglieria alle ore 03:00 del 24 ottobre, con due ore di anticipo rispetto al resto delle forze. Il compito della 4\u00aa Armata appariva difficile: il giorno precedente il generale Giardino aveva sottolineato di nuovo con il Comando Supremo le carenze del suo sistema d'artiglieria e la solidit\u00e0 delle schieramento nemico; il morale dei suoi soldati era buono ma gli austro-ungarici erano pronti e si aspettavano l'attacco.\nMentre alle prime ore del 24 ottobre la 6\u00aa Armata incominciava un tiro di controbatteria ed effettuava alcuni attacchi diversivi, alle ore 05:00 l'artiglieria della 4\u00aa Armata cominci\u00f2, dopo il tiro preparatorio delle ore 03:00, il fuoco in massa contro le linee difensive, pur intralciata in parte dalle sfavorevoli condizioni climatiche caratterizzate da nebbia e pioggia. Alle ore 07:15 passarono all'attacco i reparti del IX corpo d'armata del generale Emilio De Bono, nonostante alle ore 03:30 i cannoni austriaci avessero effettuato un pericoloso tiro di contropreparazione. La 17\u00aa e la 18\u00aa Divisione avevano il difficile compito di assaltare e conquistare il Monte Asolone e ottennero qualche successo iniziale: in particolare la brigata Bari occup\u00f2 alcune posizioni ma, a causa dei tiri d'infilata dei cannoni, del fuoco delle mitragliatrici e di efficaci contrattacchi delle truppe austro-ungariche del XXVI corpo d'armata ammassate in solide fortificazioni in caverna, gli italiani nel corso della giornata dovettero ripiegare abbandonando le posizioni raggiunte. La 40\u00aa, 9\u00aa e 99\u00aa divisioni austro-ungariche si difesero con successo e il comando del XXVI corpo d'armata fece intervenire i reparti di riserva della 28\u00aa Divisione.\nIn precedenza, alle ore 06:00, era cominciato l'attacco del IV corpo d'armata del generale Stefano Lombardi contro il Monte Pertica e il Monte Prassolan; la 15\u00aa Divisione fece entrare in azione le brigate Pesaro e Cremona ma anche questi assalti non raggiunsero gli obiettivi. Due tentativi della brigata Pesaro di occupare il Monte Pertica furono respinti entro le ore 14:00 dai contrattacchi austro-ungarici del I corpo d'armata dopo che alcuni reparti avevano raggiunto la cima, mentre la brigata Cremona avanz\u00f2 inizialmente grazie all'azione di reparti di arditi verso il Monte Prassolan, ma le avanguardie italiane furono isolate dal fuoco dell'artiglieria nemica, contrattaccate e ricacciate indietro: la brigata Cremona sub\u00ec quasi perdite.\nIl terzo attacco della 4\u00aa Armata venne sferrato dal XXX corpo d'armata del generale Carlo Montanari con reparti della 47\u00aa, 80\u00aa e 50\u00aa Divisione contro i Monti Solaroli, il Monte Spinoncia e il Monte Valder\u00f2a. La brigata Bologna occup\u00f2 alcune quote dopo duri scontri, mentre la brigata Lombardia attacc\u00f2 gli impervi Monti Solaroli senza molto successo; maggiori risultati raggiunse la brigata Aosta che dopo essere avanzata nell'oscurit\u00e0 fino ai piedi del Monte Valder\u00f2a, riusc\u00ec al secondo tentativo alle ore 12:30 a conquistare quella montagna, ma gli austro-ungarici ripiegarono con ordine sulle posizioni del Monte Fontanel; vennero respinti invece gli attacchi della brigata Udine contro il Monte Spinoncia. Infine, sulla destra della 4\u00aa Armata, la 24\u00aa e 74\u00aa divisione del I corpo d'armata del generale Donato Etna, appartenente alla 12\u00aa Armata del generale francese Graziani, fecero avanzare verso Alano di Piave le brigate Re e Trapani che per\u00f2 ben presto furono contrattaccate e respinte dalla 50\u00aa Divisione austriaca e dalla 20\u00aa Divisione ungherese del XV corpo d'armata.\nAlle ore 15.00 il generale Giardino fece sospendere gli attacchi, consapevole ormai che \"l'attacco generale era fallito\" e che quindi si prospettava una cruenta battaglia di logoramento; la sua armata aveva gi\u00e0 perso oltre uomini. Le truppe austro-ungariche del \"Gruppo Belluno\" avevano dimostrato ancora una volta tenacia e abilit\u00e0 in difesa, anche se due reggimenti ungheresi avevano rifiutato di entrare in linea sugli altipiani. Alle ore 18:30 il Comando Supremo comunic\u00f2 al generale Giardino che, nonostante le difficolt\u00e0, l'offensiva sul Grappa doveva continuare: infatti a causa delle condizioni del Piave, in piena per le forti piogge, l'attraversamento e l'attacco principale erano stati rinviati e quindi la 4\u00aa Armata doveva continuare i suoi costosi attacchi per impegnare il nemico.\nIl piano originario del Comando Supremo aveva previsto che al calar della sera del 24 ottobre l'8\u00aa, la 10\u00aa e la 12\u00aa Armata avrebbero dovuto cominciare il passaggio in forze del Piave e la costruzione di numerosi ponti, ma fin dal 20 ottobre il fiume era in mezza piena e la pioggia continuava. Nel corso della giornata la piena crebbe ancora e la velocit\u00e0 della corrente rese impossibile il passaggio delle avanguardie e la costruzione dei ponti; le operazioni dovettero essere momentaneamente sospese in attesa di un miglioramento delle condizioni del fiume. Una manovra effettuata su iniziativa del generale britannico Cavan, comandante della 10\u00aa Armata, raggiunse invece un importante successo: il generale decise, dopo aver ottenuto il consenso dell'alto comando italiano, di occupare subito l'isola delle Grave di Papadopoli e l'isola Maggiore situate in mezzo al corso del Piave. Tre compagnie di pontieri italiani riuscirono a trasportare due battaglioni britannici del 14\u00ba corpo d'armata del generale Babington sull'isola delle Grave di Papadopoli; i britannici occuparono una parte dell'isola e furono gettati quattro ponti di collegamento con la riva destra. Si concluse con un fallimento invece l'attacco della brigata Foggia all'isola Maggiore: dopo aver raggiunto un isolotto vicino, i soldati rimasero fermi tutto il giorno sotto il fuoco nemico e nella notte dovettero ritirarsi.\n25 ottobre.\nSecondo gli ordini ricevuti il generale Giardino riprese gli attacchi sul massiccio del Grappa: nella giornata del 25 ottobre, caratterizzata da cielo sereno al mattino e nebbia nel pomeriggio, i tre corpi della 4\u00aa Armata avrebbero dovuto concentrare i loro assalti per conquistare gli obiettivi pi\u00f9 importanti costituiti dall'Asolone, il Col della Berretta, il Pertica e i Solaroli. Il IX corpo attacc\u00f2 alle ore 08:30 dopo trenta minuti di violento fuoco di preparazione; la 18\u00aa Divisione sferr\u00f2 un assalto su quattro colonne contro il monte Asolone e il Col della Berretta e la seconda colonna, guidata dal 9\u00ba reparto d'assalto, riusc\u00ec a superare le difese nemiche, conquist\u00f2 alcune quote e avanz\u00f2 verso il Col della Berretta che fu infine raggiunto da reparti di arditi e gruppi del 139\u00ba Reggimento fanteria. Alle ore 09:00 tuttavia i soldati della 4\u00aa Divisione austro-ungarica, appartenente al XXVI corpo del \"Gruppo Belluno\", contrattaccarono, mentre gli italiani giunti sul colle erano isolati dal fuoco di sbarramento. Alle ore 11:00 infine gli arditi abbandonarono le posizioni sul Col della Berretta e anche i reparti della terza colonna, arrivati sull'Asolone, si ritirarono dopo aver subito forti perdite. Il VI corpo invece riusc\u00ec a occupare il Monte Pertica: dopo aver cominciato l'attacco alle ore 09:00, la brigata Pesaro, rafforzata dal 18\u00ba reparto d'assalto, raggiunse la cima e, nonostante fosse stata violentemente contrattaccata da reparti della 48\u00aa Divisione fanteria austro-ungarica, riusc\u00ec a mantenere il possesso del monte. Vennero completamente respinti gli attacchi della brigata Cremona; il VI corpo perse oltre soldati in questa giornata di combattimenti.\nIl XXX corpo attacc\u00f2 al mattino con la 47\u00aa Divisione che non ottenne alcun risultato e venne fermata dall'intervento delle riserve della 13\u00aa Divisione \"Sch\u00fctzen\"; nel primo pomeriggio, nella nebbia, i Monti Solaroli vennero nuovamente assaltati dalla brigata Lombardia, e dal raggruppamento del generale Roberto Bencivenga con la brigata Aosta e sei battaglioni di Alpini. L'artiglieria austriaca effettu\u00f2 un efficace e potente tiro di contropreparazione e la 17\u00aa Divisione, schierata sui monti, respinse tutti gli assalti che continuarono fino alla sera; gli italiani subirono altre perdite. Nonostante le crescenti perdite, la mancanza di risultati e la sorprendente potenza dell'artiglieria austro-ungarica, il generale Giardino alle ore 16:00 comunic\u00f2 che anche il giorno 26 ottobre la 4\u00aa Armata avrebbe continuato i suoi logoranti attacchi; egli intendeva intensificare il fuoco d'artiglieria e contava di poter agganciare l'avversario e attrarre le sue riserve nel settore del Grappa. Dalle informazioni raccolte dai prigionieri sembrava che gli austriaci fossero indeboliti e con il morale basso, e Giardino sperava ancora \"di poterne venire a capo\".\nNel frattempo anche il 25 ottobre, sempre a causa della piena del Piave, le armate italiane destinate a effettuare il passaggio del fiume e sferrare l'attacco decisivo furono costrette a rimanere ferme e inattive in attesa dell'abbassamento del livello delle acque; tensione e preoccupazione erano diffuse tra i soldati e negli alti comandi. Nella notte del 26 ottobre invece buone notizie arrivarono dall'isola delle Grave di Papadopoli, dove i britannici della 10\u00aa Armata sopraffecero il battaglione austriaco presente e occuparono saldamente tutto l'isolotto; attraverso nuove passerelle costruite sul Piave vennero trasportati sull'isola altri reparti britannici e italiani.\nAnche il secondo giorno di battaglia si concluse con modesti risultati per gli italiani: erano state conquistate le posizioni del Monte Pertica e del Monte Valder\u00f2a e le truppe austro-ungariche erano state duramente impegnate, costringendo il generale von Goglia, comandante del \"Gruppo Belluno\", a richiedere rinforzi per consolidare le difese, ma nel complesso l'alto comando dell'imperial regio Esercito poteva valutare con soddisfazione l'andamento dei combattimenti. Le truppe avevano opposto tenace resistenza, il morale dei reparti appariva pi\u00f9 solido e anche le altre armate non ancora attaccate ritenevano di potere resistere.\n26 ottobre.\nAl mattino del 26 ottobre la 4\u00aa Armata fece affluire altri reparti e riprese per il terzo giorno consecutivo i suoi attacchi contro i capisaldi nemici nel Massiccio del Grappa; si svolsero ancora una volta scontri molto violenti e accaniti senza che gli italiani raggiungessero obiettivi decisivi. I ripetuti assalti del IX corpo d'armata furono tutti respinti nonostante i continui interventi dell'artiglieria per cercare di distruggere i reticolati e le postazioni austro-ungariche; alle ore 13 termin\u00f2 con un insuccesso un attacco della 17\u00aa Divisione fanteria. Il nuovo attacco contro il Monte Asolone venne sferrato dalle brigate fresche Forl\u00ec e Siena della 21\u00aa Divisione, ma anche le difese nel frattempo erano state rinforzate con l'intervento della 28\u00aa Divisione austro-ungarica, di reparti della 60\u00aa Divisione e della divisione \"Edelweiss\": i reparti d'assalto italiani riuscirono a raggiungere la sommit\u00e0 del monte e a proseguire lungo la dorsale ma ancora una volta l'artiglieria austro-ungarica bersagli\u00f2 le avanguardie italiane isolandole dalle retrovie; quindi il contrattacco ebbe successo e gli attaccanti ripersero le posizioni conquistate. Alle ore 16:00 il generale De Bono fece un ultimo tentativo preceduto dal tiro di tutti i pezzi disponibili ma entro un'ora anche questo attacco venne respinto soprattutto dal fuoco dei cannoni austriaci.\nFallirono anche tutti gli assalti sferrati dal VI corpo d'armata per cercare di ampliare l'occupazione del Monte Pertica verso il Col della Martina e Osteria del Forcelletto; durante la giornata i reparti della 22\u00aa Divisione subirono forti perdite sotto il fuoco dell'artiglieria nemica e non raggiunsero alcun risultato contro la caparbia resistenza della 48\u00aa Divisione austriaca, supportata da reparti della 42\u00aa Divisione. Il XXX corpo, dopo la conquista il 25 ottobre del Monte Valder\u00f2a, intendeva attaccare e occupare con la brigata Bologna il Col del Cuc, i Solaroli e il Monte Spinoncia, mentre il gruppo del generale Bencivenga doveva assaltare il Monte Fontanel: inizialmente questi reparti raggiunsero risultati incoraggianti e la brigata Bologna conquist\u00f2 il Col del Cuc, ma le truppe austro-ungariche opposero di nuovo una dura resistenza sostenute dal fuoco dell'artiglieria che inflisse pesanti perdite agli attaccanti. L'attacco ai Solaroli ebbe inizio alle ore 15:00 e i combattimenti si prolungarono fino alle 19:00; alcuni reparti di alpini e di arditi conquistarono temporaneamente alcune posizioni, ma nel complesso i difensori mantennero il possesso di tutte le quote dominanti. Violenti scontri si estesero lungo tutta la dorsale con attacchi e contrattacchi, entrambe le parti dimostrarono coraggio e tenacia; i soldati delle brigate Lombardia e Aosta e numerosi battaglioni alpini rinnovarono i sanguinosi assalti subendo perdite elevatissime senza riuscire a conquistare le montagne di fronte all'accanita difesa delle truppe austro-ungariche.\nAl termine dei combattimenti del 26 ottobre quindi il generale Giardino dovette ammettere che tre giorni di cruente battaglie non avevano consentito di raggiungere alcun risultato tattico decisivo; le truppe erano stanche e molto logorate dopo i ripetuti assalti frontali costati pesanti perdite, non erano disponibili forze fresche, mentre le truppe austro-ungariche avevano dimostrato una sorprendente coesione e grande combattivit\u00e0. Il generale Giardino richiese al comando supremo di poter interrompere gli attacchi sul massiccio del Grappa e impiegare la giornata del 27 ottobre per far riposare le truppe e riorganizzare lo schieramento; il generale Diaz si rec\u00f2 nel pomeriggio al posto di comando della 4\u00aa Armata e alle ore 18:00 autorizz\u00f2 l'interruzione dell'offensiva ordinando di rafforzare le posizioni in attesa degli sviluppi delle operazioni sulla linea del Piave.\nIn questo settore del fronte la piena del fiume cominci\u00f2 finalmente a diminuire nella serata, e quindi il generale Caviglia diede ordine di cominciare nella notte le operazioni di traghettamento e la costruzione dei ponti per effettuare il passaggio in forze del Piave; Diaz venne informato di questa decisione e si rec\u00f2 sul posto dando il suo pieno consenso e dando prova di ottimismo e fiducia. Nel frattempo le truppe italo-britanniche che avevano occupato nei giorni precedenti l'isola delle Grave di Papadopoli, il 26 ottobre erano riuscite a consolidare le loro posizioni e avevano respinto alcuni contrattacchi; fu quindi possibile dall'isola cominciare a gettare, sotto la copertura della nebbia serale, i ponti verso la riva sinistra del Piave. Alle ore 21:00 tra Pederobba e le Grave di Papadopoli ebbero inizio le operazioni per traghettare i reparti d'assalto oltre il fiume che continuava a scorrere vorticosamente: inizialmente non ci fu reazione da parte dei difensori, dato che gli austro-ungarici avevano organizzato la linea di resistenza due chilometri pi\u00f9 indietro, ma la piena del Piave continu\u00f2 a ostacolare le manovre degli attaccanti.\nL'alto comando austro-ungarico continu\u00f2 a valutare con un certo ottimismo la situazione: nel settore del Grappa la 4\u00aa Armata italiana aveva subito oltre 15.000 perdite in tre giorni e il \"Gruppo Belluno\", pur avendo mobilitato tutte le sue riserve, non aveva avuto bisogno di aiuti da altri settori per respingere gli attacchi. Il generale Wurm, comandante della 5\u00aa Armata, riteneva inoltre che l'attacco all'isola delle Grave di Papadopoli fosse solo una manovra diversiva di scarsa importanza. Nel corso della giornata tuttavia il comando della 6\u00aa Armata rilev\u00f2 i primi segni di un attacco nel suo settore del Piave, e venne inoltre segnalata la presenza delle temute truppe britanniche sull'isola. Mentre le truppe austro-ungariche in prima linea si battevano con grande tenacia, continuava la lenta disgregazione di parti dell'esercito: l'arciduca Giuseppe avvert\u00ec da Bolzano che si stavano estendendo gli ammutinamenti tra le unit\u00e0 ungheresi, e riteneva indispensabile concludere un armistizio e rimpatriare subito le divisioni magiare per evitare defezioni. L'arciduca part\u00ec per Vienna per sostenere le sue idee e lasci\u00f2 il comando del \"Gruppo d'armate del Tirolo\" al generale Krobatin; nonostante le proteste dei generali Boroevic e Arz von Straussenburg, il consiglio dei ministri di Budapest decise il rimpatrio delle unit\u00e0 ungheresi.\n27 ottobre.\nContrattacchi austro-ungarici sul Grappa.\nLe truppe austro-ungariche nel settore del Massiccio del Grappa erano ancora in piena efficienza e il comando del \"Gruppo Belluno\" era deciso, dopo tre giorni di dura ma efficace difesa, a passare al contrattacco per riconquistare le posizioni perdute. Alle ore 05:00, con un tempo nuovamente grigio e piovoso, i cannoni austriaci aprirono il fuoco in direzione del Monte Pertica occupato dai resti dell'esausta brigata Pesaro: il raggruppamento del generale Ferdinand Kosak, costituito da elementi della 48\u00aa e 55\u00aa Divisione, tra cui il famoso 7\u00ba Reggimento carinziano, attaccarono alle ore 07:00 e riuscirono ad avanzare e riconquistare la montagna, anche se il fuoco dell'artiglieria italiana imped\u00ec di rafforzare subito la posizione. Gli italiani contrattaccarono e fino alle 12:00 continuarono combattimenti dall'esito alterno e violenti bombardamenti d'artiglieria; gli austriaci sferrarono almeno otto attacchi, ma infine al quinto assalto il 41\u00ba reggimento italiano riusc\u00ec a riconquistare il Monte Pertica, e reparti delle brigate Firenze e Roma giunsero sul posto di rinforzo.\nRaggiunse invece il successo l'attacco a sorpresa contro il Monte Valder\u00f2a sferrato alle ore 03:00 da due reggimenti della 17\u00aa e 55\u00aa Divisione austro-ungarica: preceduta dal fuoco dell'artiglieria incominciato alle ore 01:45 e favorita dall'oscurit\u00e0 e dalla nebbia, la fanteria austriaca e bosniaca super\u00f2 la resistenza di deboli reparti della brigata Aosta e del battaglione alpino Pieve di Cadore e raggiunse la vetta della montagna. Minacciate da un attacco di fianco, le truppe italiane dovettero abbandonare le posizioni e si stabilirono sui versanti orientali; una serie di contrattacchi tardivi e improvvisati furono respinti, gran parte del Monte Valder\u00f2a ritorn\u00f2 in possesso degli austro-ungarici.\nIl generale Giardino era seriamente preoccupato; le notizie dal settore del Piave erano scarse e i francesi dalla zona della 12\u00aa Armata segnalavano di aver potuto gettare un solo ponte. Il comandante della 4\u00aa Armata si rec\u00f2 sulla linea del fronte per esortare i suoi subordinati a resistere a ogni costo sulle posizioni raggiunte senza contare su rinforzi. Alle ore 13:45 il Comando Supremo, apparentemente senza tenere in considerazione la difficile situazione, ordin\u00f2 la ripresa degli attacchi sul Grappa per il 28 ottobre, ma il generale Giardino protest\u00f2 e riusc\u00ec a convincere il generale Diaz a rinviare la nuova offensiva al 29 ottobre. Il generale Giardino era consapevole che sul Grappa l'avanzata sarebbe stata lenta e sanguinosa; il nemico appariva ancora tenace e combattivo, disciplinato e con il morale alto, non si avevano notizie di ammutinamenti o defezioni tra i reparti di prima linea del \"Gruppo Belluno\".\nAttraversamento del Piave.\nLe operazioni di attraversamento del Piave, iniziatesi nella notte e ostacolate dal tempo e dalla corrente impetuosa del fiume, furono molto difficili e non ottennero gli ambiziosi obiettivi previsti. La 12\u00aa Armata del generale francese Graziani riusc\u00ec con molta difficolt\u00e0 a gettare un ponte a est di Pederobba che tuttavia venne subito individuato dagli austro-ungarici e bersagliato dall'artiglieria. Alle ore 03:00 attraversarono il fiume un reggimento francese e due battaglioni alpini, ma alle ore 06:00 il ponte venne colpito dal fuoco dei cannoni e dalle ore 09:00, quasi demolito, divenne inutilizzabile. Di conseguenza i reparti italo-francesi passati sulla riva sinistra, che avrebbero dovuto avanzare verso Valdobbiadene, furono contrattaccati e rimasero bloccati nella loro piccola testa di ponte.\nL'8\u00aa Armata del generale Enrico Caviglia incaricata di sferrare l'attacco decisivo, aveva progettato una complessa operazione di passaggio del fiume che prevedeva di gettare otto ponti tra Vidor e Nervesa; inoltre era stata prevista anche la costruzione di undici passerelle tra Onigo e Ponte della Priula. Nella giornata del 27 ottobre gli avvenimenti ebbero un andamento drammatico con alcuni limitati successi e numerosi fallimenti che sembrarono mettere in pericolo l'esito complessivo dell'operazione. Non fu possibile, a causa della corrente e del fuoco nemico, gettare il primo ponte a Vidor e le tre passerelle dovettero essere interrotte dopo le gravi perdite subite dai reparti di pontieri. Sotto la pioggia e il pesante fuoco dei cannoni austro-ungarici, riusc\u00ec invece la costruzione del ponte a Fontana del Buoro, sul Montello. Alla presenza del generale Caviglia, reparti di arditi a bordo di barconi raggiunsero la sponda sinistra di sorpresa; sul ponte subito costruito transitarono una divisione d'assalto, le brigate Cuneo e Mantova, un reggimento della brigata Messina e un gruppo di artiglieria da montagna. Gli attraversamenti avvennero nell'oscurit\u00e0 della notte dalle ore 01:30 e con un tempo in peggioramento; ben presto la situazione divenne difficile: i reparti nella testa di ponte furono sottoposti all'intenso fuoco dell'artiglieria austro-ungarica che cercava di distruggere il ponte, mentre i riflettori scandagliavano le posizioni italiane.\nSi concluse invece con un fallimento la prevista costruzione del terzo ponte a est del secondo, mentre il quarto ponte, gettato vicino intorno a mezzanotte con grande difficolt\u00e0 da una compagnia di pontieri, permise inizialmente il passaggio di elementi delle brigate Pisa e Piemonte, ma alle ore 09:30 venne distrutto dal fuoco dei cannoni austro-ungarici. Disastroso fu il tentativo di gettare il quinto ponte a Falz\u00e8: a causa della aspra resistenza dei difensori e del violento fuoco dell'artiglieria nemica, le imbarcazioni dei reparti d'assalto furono affondate e oltre 200 arditi annegarono. Infine fallirono anche gli attraversamenti sul settimo ponte a Nervesa, ostacolati dalla corrente impetuosa e dalla conformazione delle sponde; il ponte venne distrutto mentre era ancora in costruzione isolando 150 arditi che furono decimati e dovettero tornare sulla riva destra. Termin\u00f2 con un insuccesso anche il tentativo di gettare l'ottavo ponte pi\u00f9 a valle.\nAttraverso i ponti secondo e quarto quindi erano riusciti a stabilirsi sulla riva sinistra principalmente i reparti del XX corpo d'armata del generale Giuseppe Vaccari; erano all'interno della testa di ponte elementi delle brigate Pisa, Piemonte, Mantova, oltre alla 1\u00aa Divisione d'assalto e ad alcuni reggimenti delle brigate Cuneo e Messina. Il quartier generale del XX corpo assunse il comando delle operazioni sulla sinistra del Piave cercando di mantenere i collegamenti con il XXVII e l'VIII corpo d'armata rimasti sulla riva destra. Sfruttando la sorpresa e il cedimento dell'11\u00aa Divisione ungherese schierata nel settore, gli italiani poterono consolidare le loro posizioni e al primo mattino ampliare la testa di ponte muovendo tre reparti d'assalto che raggiunsero e conquistarono la \"linea dei villaggi\", Mosnigo, Moriago e Sernaglia. Gli arditi continuarono ad avanzare in direzione di Pieve di Soligo, Collalto e Falz\u00e8 ma vennero contrattaccati da reparti austro-ungarici di riserva; alle ore 14:00 dovettero ripiegare e nella notte rientrarono a Sernaglia dopo aver catturato prigionieri. Al termine della giornata la testa di ponte del XX corpo d'armata era ormai sensibilmente rafforzata: circa 29 battaglioni si trovavano gi\u00e0 sulla riva sinistra appoggiati dalla potente artiglieria situata sul Montello.\nA partire dalle ore 12:30 del 27 ottobre ebbe inizio anche l'operazione di attraversamento del Piave da parte della 10\u00aa Armata del britannico Cavan; precedute dal fuoco dell'artiglieria italiana e dall'intervento anche dei cannoni delle batterie britanniche, il XIV corpo d'armata del generale Babington e l'XI corpo italiano del generale Paolini poterono passare, partendo dal villaggio di Salettuol sulla riva destra, prima sulle isole delle Grave di Papadopoli gi\u00e0 conquistate in precedenza e quindi raggiunsero la riva sinistra. Nonostante la violenza della corrente e problemi tecnici, le truppe anglo-italiane riuscirono facilmente a prendere piede oltre il Piave, la resistenza nemica inizialmente fu debole. Subito dopo ebbe inizio l'attacco contro la linea principale: la 7\u00aa Divisione britannica procedette in direzione di Borgo Malanotte contrastata da una divisione austro-ungarica, mentre pi\u00f9 a sud la brigata Foggia e un reggimento bersaglieri marciarono con difficolt\u00e0, a causa del terreno paludoso e della resistenza nemica, fino a Roncadelle e Stabiuzzo. Le operazioni terminarono con successo: venne costituita una solida testa di ponte e vennero catturate alcune migliaia di prigionieri e circa quaranta cannoni.\nL'evoluzione favorevole alle Grave di Papadopoli convinse il generale Caviglia a modificare i suoi piani. Nonostante le notizie negative provenienti dalla maggior parte dei punti di attraversamento, il comandante dell'8\u00aa Armata appariva risoluto e deciso a perseverare: fin dalle ore 07:00 aveva rassicurato i suoi sottoposti e ordinato di adottare il piano di emergenza gi\u00e0 preparato in precedenza. Il XVIII corpo d'armata del generale Luigi Basso avrebbe attraversato il fiume alle Grave di Papadopoli utilizzando i ponti della 10\u00aa Armata e quindi, marciando lungo la riva sinistra verso Nervesa e i ponti della Priula, avrebbe sbloccato la situazione favorendo il passaggio dell'VIII corpo che era sempre fermo a sud del fiume. Il generale Caviglia aveva gi\u00e0 inviato ordini ai comandi del XVIII corpo e della 10\u00aa Armata.\nIl comando della 6\u00aa Armata austriaca attaccata lungo il Piave non sembr\u00f2 molto preoccupato per la costituzione delle due teste di ponte nemiche, e nel corso della giornata continu\u00f2 a considerare favorevolmente la situazione; alcuni reparti prevalentemente ungheresi avevano mostrato segni di cedimento ma nel complesso l'armata rimaneva in efficienza ed erano attese tre divisioni di rinforzo per contrattaccare ed eliminare la testa di ponte di Sernaglia, mentre altre quattro divisioni, la 10\u00aa e 24\u00aa di fanteria e la 26\u00aa e 43\u00aa cacciatori, avrebbero dovuto attaccare le forze italo-britanniche della 10\u00aa Armata. Il generale Boroevic, responsabile del gruppo d'armate schierato sul Piave, era sempre pi\u00f9 preoccupato per le defezioni tra le truppe ungheresi e slave e richiese l'uso della forza per reprimere gli ammutinamenti, ma sperava ancora in un esito non sfavorevole della battaglia difensiva.\nNel frattempo a Vienna l'imperatore Carlo aveva preso finalmente decisioni irreversibili: dopo aver comunicato con una lettera le sue intenzioni a Guglielmo II e nonostante la contrariet\u00e0 del generale Arz von Straussenburg, egli decise di richiedere al presidente Wilson un armistizio immediato e una pace separata. Una nota diretta al presidente statunitense venne consegnata al governo svedese: l'Austria-Ungheria riconosceva il diritto all'indipendenza cecoslovacca e jugoslava, rompeva l'alleanza con la Germania e richiedeva la fine dei combattimenti su tutti i fronti.\n28 ottobre.\nNel settore del massiccio del Grappa gli austro-ungarici sferrarono alcuni attacchi: un tentativo verso il Col del Cuc venne respinto dal tiro dei cannoni italiani, mentre un assalto in forze effettuato da reparti della 50\u00aa Divisione nel settore del Monte Valder\u00f2a per eliminare i superstiti della brigata Aosta e di due battaglioni alpini ancora presenti sui versanti della montagna, venne contenuto e fu possibile, da parte del comando italiano, sostituire i reparti pi\u00f9 logorati inserendo altri reparti alpini. Il generale Giardino ricevette conferma alle ore 16:30 dal comando supremo che il 29 ottobre la 4\u00aa Armata avrebbe dovuto riprendere gli attacchi; l'avversario apparentemente non dava segno di cedimento, tuttavia il comandante dell'armata riteneva che l'offensiva potesse riuscire grazie al rafforzamento dell'artiglieria; l'attacco inoltre rimaneva importante per impegnare il nemico e favorire l'azione principale sul Piave.\nNella testa di ponte di Pederobba della 12\u00aa Armata del francese Graziani, le truppe sulla riva sinistra erano rimaste isolate; prima dell'alba i pontieri costruirono un ponte di barche e rimisero in funzione il ponte principale, e in questo modo passarono il fiume un reggimento francese e un battaglione alpino. Alle ore 09:15 tuttavia i cannoni austro-ungarici danneggiarono di nuovo i ponti e la testa di ponte fu di nuovo isolata. Nonostante queste difficolt\u00e0, i reparti sulla riva sinistra passarono all'attacco: i francesi avanzarono a sinistra in direzione della conca di Alano di Piave, mentre sulla destra gli alpini, pur incontrando una tenace resistenza austriaca, fecero notevoli progressi e raggiunsero al termine della giornata Valdobbiadene.\nNella testa di ponte principale dell'8\u00aa Armata la situazione delle truppe del XXII corpo era ancora critica a causa soprattutto delle condizioni del fiume in piena, e della mancanza di attraversamenti stabili. L'artiglieria austro-ungarica bombardava tutte le posizioni italiane e soprattutto il corso del Piave rendendo estremamente difficoltoso il lavoro dei pontieri; le comunicazioni con la testa di ponte di Sernaglia si effettuavano per mezzo di nuotatori e aeroplani che lanciavano sacchi di munizioni e vettovaglie. I tentativi di ricostruire il primo ponte a Vidor e il secondo a Fontana del Buoro erano falliti nella notte mentre il quarto ponte a Casa Biadene era stato parzialmente riaperto e aveva permesso di trasferire sulla riva sinistra, passando a piedi su strette passerelle e in parte a guado, reparti della 60\u00aa Divisione e un battaglione della brigata Messina. Alle ore 07:30 anche questo precario ponte venne colpito e distrutto dal fuoco dei cannoni austro-ungarici; i ponti di Nervesa e della Priula erano sempre fuori uso e quindi l'VIII corpo d'armata era sempre bloccato a sud del fiume.\nNonostante queste difficolt\u00e0, il generale Vaccari, comandante del XXII corpo, dimostr\u00f2 decisione e fiducia: durante una riunione alle ore 10:30 con i suoi generali, esort\u00f2 non solo a difendere tenacemente la testa di ponte ma a passare all'attacco; erano infatti state segnalate dall'aviazione colonne nemiche in movimento verso nord e la resistenza austriaca dava segni di indebolimento. Le truppe delle brigate Piemonte e Porto Maurizio riuscirono ad avanzare dalla testa di ponte e raggiunsero senza molta difficolt\u00e0 Falz\u00e8 e Chiesola. Alle ore 14:00 il generale Caviglia, consapevole che la battaglia era giunta al momento pi\u00f9 importante e che il nemico era vicino al crollo, diram\u00f2 un ordine del giorno alle sue truppe in cui rimarcava che entro 24 ore la battaglia sarebbe stata decisa e che la storia d'Italia \"forse per un secolo\" sarebbe dipesa dalla tenacia delle truppe nelle prossime giornate. Era quindi necessario ricostruire nella notte tutti i ponti; le truppe dovevano passare all'attacco con il massimo spirito offensivo per il \"raggiungimento degli obiettivi prefissi\".\nMentre le truppe austro-ungariche in prima linea si battevano validamente e con successo da quattro giorni, stavano continuamente aumentando i segni di disgregazione soprattutto nei reparti di retrovia che, meglio informati sugli avvenimenti internazionali e sulle voci di armistizio, erano vicini al collasso. Anche se il generale Giardino scrisse nelle sue memorie che in quei giorni, di fronte alla accanita e valorosa difesa delle truppe austro-ungariche, non aveva avvertito i prodromi delle defezione e della sedizione, fin dalla notte del 27 ottobre si erano verificate ribellioni e rifiuti al combattimento di unit\u00e0 di seconda schiera assegnate al fronte del Grappa per contrattaccare: undici reggimenti su cinquantuno non obbedirono. Al mattino del 28 ottobre la situazione divenne molto precaria sulla linea del Piave, il generale Boroevic consider\u00f2 la possibilit\u00e0 di evacuare subito il Veneto, mentre quattro divisioni rifiutarono di entrare in azione. In queste condizioni fu impossibile contrattaccare e contenere le teste di ponte nemiche. Due divisioni austro-ungariche, esauste, ripiegarono dal settore di Sernaglia fino alla linea Bigolino-Colbertaldo-Farra di Soligo, dove avrebbero dovuto essere rinforzate dalla 34\u00aa Divisione che tuttavia in parte si era gi\u00e0 disgregata; alcuni reparti si ammutinarono.\nDalle ore 07:00 la manovra ordinata dal generale Caviglia alle Grave di Papadopoli era in pieno svolgimento; sui ponti della 10\u00aa Armata di Salettuol e Palazzon, dalle ore 12:00 attraversarono il Piave le unit\u00e0 del XVIII corpo d'armata del generale Basso. Passarono per prime le brigate Como, Bisagno e Sassari che raggiunsero la riva sinistra e nel pomeriggio avanzavano decisamente verso nord-ovest per intercettare la strada Treviso-Udine. Le brigate Como e Bisagno occuparono alcuni villaggi e si avvicinarono a Susegana, nei pressi dei ponti della Priula dove era rimasto bloccato l'VIII corpo d'armata, furono catturati molti prigionieri. Il generale Caviglia in serata pot\u00e9 comunicare al re Vittorio Emanuele III che la manovra laterale del XVIII corpo aveva raggiunto il suo obiettivo, sbloccando la precaria situazione dell'VIII corpo, passato al comando del generale Grazioli dopo la destituzione del generale Asclepia Gandolfo.\nRaggiunse decisivi successi anche la 10\u00aa Armata del generale Cavan che, avanzando sulla destra del XVIII corpo d'armata, super\u00f2 la resistenza del XVI corpo austriaco del generale Kralicek appartenente alla 5\u00aa Armata: i britannici occuparono Tezze di Piave e, in collegamento con la brigata Como, si avvicinarono alla linea del fiume Monticano (\"Kaiserstellung\") dove riferirono che il nemico era ancora numeroso e combattivo. La situazione degli austro-ungarici si aggrav\u00f2 nel pomeriggio: la 5\u00aa Armata era in ritirata verso il fiume Monticano, mentre l'ala sinistra della 6\u00aa Armata, attaccata dal XVIII corpo italiano, dovette a sua volta abbandonare le posizioni. In serata il generale Sch\u00f6nburg-Hartenstein, comandante della 6\u00aa Armata, assegn\u00f2 al generale von N\u00f6hring tre divisioni di rinforzo, 36\u00aa di fanteria e 43\u00aa e 44\u00aa cacciatori, per contrattaccare gli italo-britannici, ma gran parte di queste forze di riserva defezionarono e solo otto battaglioni rimasero disponibili; anche la linea del Monticano era in pericolo e il XVI corpo austriaco si stava ritirando in rotta dietro il fiume.\nDurante la giornata pi\u00f9 volte il generale Boroevic comunic\u00f2 al Comando supremo austro-ungarico l'aggravarsi della situazione: egli riteneva che \"se il nemico continua a guadagnare terreno\" la situazione poteva diventare \"oltremodo pericolosa\". Il comandante delle difese sul Piave considerava la possibilit\u00e0 di abbandonare il Veneto e chiedeva indicazioni da parte dell'alto comando, ritenendo importante preservare almeno una parte dell'esercito per mantenere l'ordine in patria e difendere la monarchia asburgica. Nel frattempo gli ammutinamenti si stavano estendendo alle truppe nel Trentino e anche alla marina austro-ungarica; alle ore 15:45 l'imperatore Carlo ordin\u00f2 al generale Weber von Webenau a Trento di concludere al pi\u00f9 presto l'armistizio, accettando qualsiasi condizione esclusa una eventuale richiesta di libero passaggio attraverso i territori dell'Impero da parte delle truppe nemiche per attaccare la Germania da sud. Il generale Arz von Straussenburg avvert\u00ec il generale Boroevic della missione affidata al generale Weber, sollecitandolo a \"combattere fino alla prossima settimana\" per ottenere condizioni pi\u00f9 favorevoli di armistizio.\n29 ottobre.\nIl generale Giardino diede inizio, secondo le direttive impartite dal Comando Supremo di Abano, a un nuovo giorno di attacchi nel settore del Grappa. Alle ore 09:00, con un tempo in miglioramento, il IX corpo d'armata sferr\u00f2 l'assalto al monte Asolone e al Col della Berretta con in testa i reparti di arditi del maggiore Giovanni Messe: furono raggiunti alcuni successi iniziali ma ancora una volta gli austro-ungarici concentrarono le loro forze e contrattaccarono. Entro le ore 11:00 gli italiani erano ritornati sulle posizioni di partenza; gli arditi subirono perdite e il maggiore Messe fu ferito. L'attacco del VI corpo d'armata non raggiunse alcun risultato, l'artiglieria austro-ungarica intervenne con efficacia e i reparti italiani sul Monte Pertica dovettero anche respingere un assalto nemico. Alle ore 18:00 il Comando Supremo, di fronte alla tenace resistenza, dovette ordinare di nuovo di sospendere gli attacchi il 30 ottobre, in attesa degli sviluppi della situazione sul Piave. In effetti sulla destra della 4\u00aa Armata la 12\u00aa Armata del francese Graziani stava facendo buoni progressi e minacciava di aggirare da est le difese del massiccio del Grappa. Le brigate Re e Trapani del I corpo d'armata avanzarono verso la conca di Alano di Piave e il villaggio di Favari, mentre sulla sinistra del Piave la 23\u00aa Divisione francese occup\u00f2 Segusino e la 52\u00aa Divisione alpina marci\u00f2 con successo lungo i ripidi pendii del Monte Cesen; due divisioni austro-ungariche erano state sconfitte e ripiegavano in direzione di Follina.\nLa situazione stava evolvendo in modo sempre pi\u00f9 favorevole agli italiani soprattutto nel settore del Piave; nella notte la corrente del fiume era diminuita e l'artiglieria austro-ungarica, messa in pericolo dall'avanzata laterale delle colonne del XVIII corpo, aveva molto ridotto la sua attivit\u00e0. In queste condizioni i reparti pontieri poterono attivare due nuovi attraversamenti a Fontana del Buoro e a valle dei ponti della Priula mentre venne potenziato il ponte di Salettuol utilizzato dalle truppe britanniche. L'intera 8\u00aa Armata del generale Caviglia pass\u00f2 quindi sulla riva sinistra del Piave, e il XXII corpo pot\u00e9 incominciare l'avanzata in profondit\u00e0 senza incontrare molta resistenza; vennero occupate Pieve di Soligo, Solighetto e Refrontolo. Anche l'VIII corpo, passato al comando del generale Grazioli, riusc\u00ec finalmente ad attraversare il fiume sul ponte costruito a Nervesa; una parte delle truppe, brigate Tevere e Aquila, marci\u00f2 fino a Santa Maria di Feletto, mentre la brigata Lucca avanz\u00f2 sulla direttrice Susegana-Manzana-Vittorio Veneto. Sul ponte della Priula attravers\u00f2 l'intera 2\u00aa Divisione d'assalto che raggiunse e liber\u00f2 Susegana. Contemporaneamente il XVIII corpo d'armata avanzava rapidamente verso nord; a Ramera e Sarano le brigate della 33\u00aa Divisione furono duramente contrastate da reparti austro-ungarici del XXIV corpo d'armata schierati per proteggere Conegliano ma le brigate Sassari e Bisagno riuscirono gradualmente ad avanzare, mentre le brigate Como e Ravenna dopo aver superato le difese nemiche marciarono verso il fiume Monticano.\nLa posizione della 6\u00aa Armata austro-ungarica diveniva sempre pi\u00f9 precaria: questa era ormai separata dalla 5\u00aa Armata a causa del profondo cuneo inserito dalle forze nemiche a nord del Piave, e le unit\u00e0 austriache del XXIV corpo inoltre rischiavano di essere tagliate fuori dall'avanzata del XVIII corpo e dalla contemporanea marcia dei reparti britannici di Cavan che erano gi\u00e0 a nord del fiume Monticano. La 10\u00aa Armata anglo-italiana riusc\u00ec infatti a superare la resistenza di due divisioni austro-ungariche: alcune formazioni arrivarono al fiume e, sostenute da violenti attacchi di aerei italiani e britannici che scossero le difese, lo superarono alle ore 10:00 e costituirono una testa di ponte. Alcuni reparti austriaci si disgregarono, e fuggirono in disordine, altri rifiutarono di contrattaccare; una parte delle truppe britanniche alle ore 12:00 occuparono Cimetta mentre altri reparti avanzarono verso nord-ovest e minacciarono le retrovie del XVI corpo austro-ungarico.\nLa 6\u00aa Armata austro-ungarica rischiava quindi di essere isolata e distrutta: mentre il XXIV corpo si batteva per coprire Conegliano, le truppe incaricate di frenare l'avanzata del XXII corpo d'armata italiano stavano arretrando a loro volta nel crescente disordine; il generale Wurm, comandante della 5\u00aa Armata, avvert\u00ec del successo britannico a nord del Monticano. Alle ore 16.30 venne ordinata la ritirata generale della 6\u00aa Armata dietro il Livenza, ma questa manovra tuttavia provoc\u00f2 la perdita del contatto sul fianco destro con il \"Gruppo Belluno\" del generale von Goglia che a sua volta nel pomeriggio ordin\u00f2 i primi ripiegamenti per coprire le Prealpi Bellunesi. Alle ore 23:00 le brigate Sassari e Bisagno occuparono Conegliano, mentre il XXIV corpo austro-ungarico si ritirava verso Sacile. Anche il generale Wurm aveva deciso la ritirata, e la 5\u00aa Armata durante la notte incominci\u00f2 a evacuare la linea del basso Piave.\nLe truppe italiane quindi rientrarono nelle prime citt\u00e0 e villaggi del Veneto occupati per quasi un anno dal nemico e liberarono le popolazioni che avevano duramente sofferto il dominio austro-ungarico. Le devastazioni e i saccheggi operati specialmente dai soldati tedeschi e ungheresi erano state notevoli, e i soldati italiani furono accolti con grande sollievo e ricevettero entusiastiche acclamazioni dalla popolazione liberata.\nIl generale Boroevic riteneva ormai la situazione disperata: si moltiplicavano le defezioni e gli ammutinamenti tra i reparti, era impossibile continuare la resistenza. Egli considerava soprattutto importante salvaguardare una parte dell'esercito e organizzare la ritirata fino ai confini dell'impero, e alle ore 12:00 diede indicazioni in questo senso al quartier generale austro-ungarico; alle ore 19:30 il generale Arz von Straussenburg ordin\u00f2 l'evacuazione \"in modo ordinato\" del Veneto, ma il comando del Gruppo d'armate del Tirolo comunic\u00f2 che a causa delle condizioni delle truppe questa manovra di ritirata era inattuabile e consigli\u00f2 un armistizio immediato senza condizioni. Nella mattinata si era avuto il primo contatto tra le due parti in lotta: alle ore 09:20 il capitano Kamillo von Ruggera, incaricato dal generale Weber, aveva superato le linee italiane a Serravalle all'Adige per presentare una missiva della commissione d'armistizio austriaca trasferitasi a Rovereto. Ricevuto al comando della 26\u00aa Divisione fanteria italiana, l'ufficiale austriaco consegn\u00f2 la lettera del generale Weber che chiedeva di aprire le trattative per stabilire le condizioni di armistizio; la lettera venne trasmessa al Comando Supremo italiano che contest\u00f2 la validit\u00e0 giuridica dei documenti presentati e afferm\u00f2 che non si intendeva intavolare alcuna trattativa che avrebbe potuto interrompere le operazioni belliche; si era invece pronti a ricevere delegati con pieni poteri per comunicare loro le condizioni per la resa concordate dall'alto comando italiano con gli alleati.\n30 ottobre.\nInizio della ritirata austro-ungarica.\nI generali Diaz e Badoglio erano ormai consapevoli che l'esercito avversario stava crollando e intendevano sfruttare al massimo la situazione senza concedere tregua al nemico e cercando di trasformare la sua ritirata in rotta irreversibile. Vennero quindi diramati ordini alla 3\u00aa Armata del Duca d'Aosta di passare subito il basso Piave: quattro divisioni di cavalleria furono attivate e spinte avanti con l'ordine di superare le colonne nemiche in ritirata e bloccare i punti di attraversamento del Tagliamento da Pinzano al mare; la cavalleria doveva avanzare soprattutto a nord della ferrovia Conegliano-Codroipo.\nIl generale Giardino venne avvertito al mattino del 30 ottobre di limitarsi momentaneamente ad azioni minori ma di prepararsi ad avanzare risolutamente con la 4\u00aa Armata in caso di sviluppi risolutivi della situazione. Nel corso della giornata quindi nel settore del massiccio del Grappa le truppe italiane non sferrarono altri attacchi, mentre l'aviazione cominci\u00f2 a individuare colonne nemiche in marcia nelle retrovie verso nord. In effetti il generale von Goglia, comandante del \"Gruppo Belluno\" nel pomeriggio comunic\u00f2 al XXVI e al I corpo d'armata la necessit\u00e0 di abbandonare le posizioni e ripiegare; in seconda linea le unit\u00e0 di rinforzo avevano quasi completamente defezionato. Dopo una serie di discussioni, alle ore 24:00, appreso dei successi della 12\u00aa Armata italo-francese sul fianco sinistro, il generale von Goglia ordin\u00f2 finalmente la ritirata generale, soldati austro-ungarici abbandonarono le posizioni tenacemente difese per giorni, intraprendendo una difficile ritirata e lasciando sul posto gran parte dell'artiglieria. Effettivamente la 12\u00aa Armata del generale Graziani stava avanzando verso Feltre per aggirare il massiccio del Grappa: la brigata Taranto liber\u00f2 Alano di Piave, mentre la brigata \"Trapani\" si avvicin\u00f2 a Quero; a est del Piave, le truppe francesi avanzarono dopo aver occupato Segusino, mentre i reparti alpini salirono sulle Prealpi Bellunesi, occupando completamente il Monte Cesen.\nLiberazione di Vittorio Veneto.\nNel corso della notte del 29-30 ottobre la 6\u00aa Armata austriaca aveva continuato la sua confusa e difficile ritirata dopo aver rinunciato a contrastare la testa di ponte nemica sul Piave. Il XXIV corpo riusc\u00ec a evitare di essere isolato a sud del Monticano e raggiunse Sacile e Brugnera, mentre il II corpo attravers\u00f2 in disordine Vittorio Veneto; la citt\u00e0 venne saccheggiata nella notte dalle colonne in rotta e nella mattinata gli austro-ungarici si ritirarono verso Polcenigo per cercare riparo dietro il Livenza. Il comando della 6\u00aa Armata sperava di poter trattenere temporaneamente il nemico su quel fiume, prima di rafforzare le difese sulla linea Aviano-Vivaro-Arzene. La situazione delle truppe austro-ungariche era disastrosa e anche la volont\u00e0 combattiva era compromessa; una serie di attacchi aerei italiani aumentarono il disordine e la demoralizzazione tra i reparti.\nIn queste condizioni il generale Caviglia pot\u00e9 accelerare l'avanzata delle sue truppe: la cavalleria venne portata avanti per l'inseguimento e l'8\u00aa Armata avanz\u00f2 su tutto il fronte. Alle ore 15:00 sezioni del XX reparto d'assalto, precedute fin dal mattino da unit\u00e0 di ciclisti e dalla cavalleria dei lancieri \"Firenze\", entrarono a Vittorio Veneto accolte festosamente dalla popolazione; giunsero anche reparti di fanteria dell'VIII e del XXII corpo d'armata e furono catturati i soldati austriaci superstiti. Dopo la liberazione di Vittorio Veneto, l'8\u00aa Armata prosegu\u00ec l'avanzata fino alla sera verso la stretta di Serravalle pressando da vicino le truppe austro-ungariche in rotta; altri reparti raggiunsero Follina, Tovena e Revine, le brigate Bisagno e Sassari marciarono verso il Cansiglio e le sorgenti del Livenza, le brigate Como e Ravenna avanzarono su Cordignano e Villa di Villa. Nel settore della 10\u00aa Armata del generale Cavan le truppe britanniche avanzarono verso Sacile dove incontrarono ancora dura resistenza; venne raggiunto il Livenza a Francenigo, mentre anche la 37\u00aa Divisione italiana marci\u00f2 verso il fiume e occup\u00f2 Fontanellette; infine la 23\u00aa Divisione italiana devi\u00f2 la sua avanzata verso destra per favorire il passaggio del basso Piave della 3\u00aa Armata, liber\u00f2 Oderzo e si avvicin\u00f2 a Ponte di Piave.\nL'attraversamento del Piave da parte dell'armata del Duca d'Aosta ebbe inizio alle ore 06:00, preceduto da due ore di fuoco d'artiglieria, e si svilupp\u00f2 piuttosto lentamente; le teste di ponte furono consolidate solo nel pomeriggio dopo lunghi combattimenti sul terreno paludoso, grazie anche alla minaccia da nord delle truppe italiane della 10\u00aa Armata. I ponti furono costruiti a Salgareda, dove attravers\u00f2 dopo alcune difficolt\u00e0 la brigata Ionio, a Romanziol, dove pass\u00f2 la brigata Ferrara, a San Don\u00e0 di Piave, dove le brigate Cosenza e Sesia attraversarono su passerelle a valle del ponte ferroviario e liberarono la cittadina. La brigata Granatieri di Sardegna e il reggimento della Marina attraversarono il fiume a Chiesanuova e a Revedoli. Nel pomeriggio gli austro-ungarici incominciarono la ritirata resa difficile dal terreno fangoso ma favorita in parte dalla scarsa pressione degli italiani, che avanzarono con prudenza verso il Livenza.\nLa situazione politico-militare dell'esercito e dell'Impero austro-ungarico stava divenendo sempre pi\u00f9 confusa. Nella mattinata del 30 ottobre si riunirono a Udine i generali Boroevic, Sch\u00f6nburg-Hartenstein e Wurm; si discussero le proposte provenienti dal Comando Supremo di Baden di cessazione del fuoco e di trattative separate di ogni singola armata. Queste ipotesi furono criticate e il generale Boroevic decise di rinviare la capitolazione, convinto ancora che la disgregazione dell'Impero fosse evitabile e che l'esercito sarebbe stato essenziale per evitare sviluppi rivoluzionari. Fu anche respinta la proposta del generale Zeidler Daublebsky, della cancelleria dell'imperatore, di consultare le truppe sulle decisioni da prendere. I soldati, stanchi e demoralizzati, si ritiravano disordinatamente mentre correvano voci di rivolte e scontri a Praga, Zagabria, Vienna e Fiume.\nNel frattempo proseguiva con difficolt\u00e0 la ricerca delle trattative da parte della commissione d'armistizio austro-ungarica: dopo il tentativo del capitano von Ruggera, alle ore 17:00 il generale Weber in persona, accompagnato dal colonnello Karl Schneller e dal tenente colonnello Viktor von Seiller, attravers\u00f2 le linee per presentare la documentazione richiesta dagli italiani e intraprendere colloqui diretti. Alle ore 20:00 il Comando Supremo italiano dispose che i tre ufficiali austriaci fossero per il momento trattenuti ad Avio e che i documenti fossero inoltrati al quartier generale di Abano.\n31 ottobre.\nI segni del crollo dell'esercito austro-ungarico erano ormai sempre pi\u00f9 evidenti: le notizie di trattative, di rivolte e di radicali cambiamenti politici nelle regioni dell'Impero stavano raggiungendo le truppe accentuando la confusione, la delusione, la volont\u00e0 di cessare i combattimenti. Mentre alcuni reparti continuarono a battersi con valore, la massa dell'esercito in ritirata incominci\u00f2 a frantumarsi in gruppi separati interessati solo a raggiungere le rispettive regioni nazionali; si verificarono saccheggi, rifiuti di obbedienza, conflitti di comando, contrasti tra soldati di etnia diversa, assalti a treni e mezzi di trasporto per accelerare la fuga.\nIl generale Diaz e il sottocapo di stato maggiore Badoglio diramarono la prima direttiva generale per l'inseguimento finale del nemico indicando obiettivi dettagliati alle varie armate, che avrebbero dovuto avanzare su tutto il fronte per guadagnare pi\u00f9 terreno possibile nel poco tempo rimasto prima della conclusione della guerra. Nel documento n. 14619 il Comando Supremo, dopo aver sottolineato che \"il nemico accenna a ripiegare su tutto il fronte\", indicava le direttrici previste per bloccare la ritirata e per occupare il saliente del Trentino con la 7\u00aa, 1\u00aa e 4\u00aa Armata, mentre nella pianura veneta la 8\u00aa, 10\u00aa e 3\u00aa Armata avrebbero sfruttato la vittoria in direzione del Tagliamento e dell'Isonzo.\nLe armate austro-ungariche del \"Gruppo Belluno\" stavano ripiegando e le truppe della 6\u00aa Armata italiana si misero in movimento, raggiungendo Cismon del Grappa prima delle divisioni della 4\u00aa Armata che il generale Giardino aveva fatto avanzare in massa dalle ore 08:45. I soldati della 4\u00aa Armata poterono finalmente conquistare le posizioni accanitamente difese per giorni dal nemico: il VI e il IX corpo occuparono il Col della Berretta e il Monte Prassolan, mentre il XXX corpo del generale Montanari raggiunse le altre quote pi\u00f9 importanti. Giardino aveva prescritto al XXX corpo di anticipare l'avanzata dei francesi del generale Graziani sulla direttrice Feltre-Fonzaso, e gli alpini della 80\u00aa Divisione marciarono su Feltre che venne raggiunta e liberata alle ore 17:30 precedendo le truppe francesi che arrivarono in forze solo il 2 novembre. La 12\u00aa Armata italo-francese la sera del 31 ottobre raggiunse con la 23\u00aa Divisione francese il villaggio di Caorera, mentre la 52\u00aa Divisione italiana occup\u00f2 Busche e Lentiai.\nLa ritirata del \"Gruppo Belluno\" era minacciata anche dall'avanzata dell'ala sinistra dell'8\u00aa Armata del generale Caviglia in direzione dell'alta valle del Piave; nonostante l'aspra difesa da parte austriaca di Fadalto, gli italiani aggirarono la posizione attraverso il Cansiglio e alcuni reparti penetrarono in Valbelluna. Le divisioni di cavalleria lanciate in avanti dal generale Caviglia poterono incominciare l'inseguimento delle truppe rimaste della 6\u00aa Armata austro-ungarica che alle ore 15:45 ricevettero l'ordine di ripiegare dietro il Tagliamento; i cavalieri della 1\u00aa e 3\u00aa Divisione superarono la Livenza a Vigonovo e Fiaschetti e liberarono Polcenigo. Il corso della Livenza venne raggiunto in forze anche dalla 10\u00aa Armata anglo-italiana del generale Cavan e furono le truppe britanniche del 14\u00ba corpo che conquistarono dopo duri scontri Sacile. Infine pi\u00f9 a sud, mentre anche la 5\u00aa Armata austro-ungarica si ritirava verso il Tagliamento, i reparti di fanteria della 3\u00aa Armata avanzarono verso la Livenza rallentati dal terreno parzialmente allagato; nel pomeriggio la cavalleria dell'armata del Duca d'Aosta raggiunse il fiume a Motta di Livenza, seguita pi\u00f9 a valle dalla 23\u00aa Divisione fanteria.\nNel frattempo avevano avuto inizio con molta difficolt\u00e0 i colloqui per la cessazione delle ostilit\u00e0. Alle ore 07:00 il Comando Supremo italiano comunic\u00f2 al generale Weber che le condizioni d'armistizio sarebbero state comunicate a Villa Giusti, una residenza nei pressi della sede del quartier generale di Abano. Il generale Weber quindi richiam\u00f2 ad Avio gli altri membri della commissione rimasti a Rovereto e alle 16:00 tutti i rappresentanti austro-ungarici furono trasferiti su automezzi a Villa Giusti che venne raggiunta alle 20:00. Durante la notte il Presidente del Consiglio Vittorio Emanuele Orlando, che si trovava a Parigi, avvert\u00ec telegraficamente Diaz che a breve sarebbe stato trasmesso il testo in francese del lungo documento di armistizio concordato dagli Alleati, che avrebbe dovuto essere comunicato ai rappresentanti austro-ungarici senza ammettere discussioni sulle sue clausole.\n1\u00ba novembre.\nNel settore dell'altopiano dei Sette Comuni il 1\u00ba novembre la 6\u00aa Armata del generale Montuori si mise in movimento su tutta la linea, incontrando ancora resistenza fino al termine della giornata quando il Gruppo d'armate del Tirolo diede ordine anche alla 10\u00aa e 11\u00aa Armata austro-ungarica di dare inizio alla ritirata prima sull'altopiano di Folgaria e poi su Trento. Fu soprattutto la 48\u00aa Divisione britannica del generale Walker che ebbe difficolt\u00e0 su Monte Rasta e Monte Interrotto, mentre anche la 20\u00aa Divisione italiana fu contrastata nella val d'Assa. Buoni risultati ottenne la 24\u00aa Divisione francese del generale Odry che conquist\u00f2 il Monte Ongara, facilitando anche l'avanzata dei reparti italiani delle brigate Murge, Lecce, Bergamo e Ancona che pi\u00f9 a est occuparono gran parte delle montagne pi\u00f9 importanti tra Asiago e le Melette. Nel frattempo la 4\u00aa Armata del generale Giardino continuava la sua faticosa marcia per aggirare da nord-est l'altopiano: nel pomeriggio le truppe del IX corpo d'armata liberarono Primolano e quindi raggiunsero Grigno dove dovettero battersi aspramente contro le retroguardie nemiche; altre tre divisioni occuparono Arsi\u00e8, Fonzaso, Ponte della Serra, mentre la conca di Feltre venne completamente liberata dalle forze del XXX corpo d'armata. Contemporaneamente, provenienti dalla stretta di Quero, si avvicinavano a Feltre da est anche i reparti francesi e italiani della 12\u00aa Armata.\nDal 1\u00ba novembre le operazioni dell'8\u00aa Armata assunsero il carattere di un inseguimento dell'esercito austro-ungarico in rotta verso i confini dell'impero; il generale Caviglia scrisse nelle sue memorie che a partire dal quel giorno le sue truppe dovettero affrontare solo scontri sporadici con le retroguardie nemiche, e che il suo compito si limit\u00f2 all'assegnazione delle direttrici di avanzata e alla delimitazione delle zone di marcia assegnate ai vari corpi della sua armata. Durante l'avanzata le avanguardie mobili di ciclisti e autoblindo italiane ottennero alcuni brillanti successi: alle ore 12:00 a Ponte nelle Alpi sorpresero un gran numero di truppe austro-ungariche disordinate e demoralizzate, catturando molti prigionieri e lasciando solo piccoli nuclei a fuggire verso Longarone, mentre a San Quirino fu attaccata e sbaragliata dalle unit\u00e0 celeri italiane una divisione ungherese. Le divisioni del XXVII corpo del generale Antonino Di Giorgio parteciparono all'inseguimento e avanzarono oltre la Livenza verso Spilimbergo, mentre le brigate Campania, Mantova e Piemonte, appartenenti al XVIII corpo d'armata, liberarono Mel, Trichiana, Farra e Limana; un reggimento della brigata Porto Maurizio raggiunse e occup\u00f2 Belluno.\nIn serata il comando della 6\u00aa Armata austro-ungarica dovette ordinare, di fronte allo sfacelo delle sue divisioni e all'arrivo delle avanguardie italiane a Meduna di Livenza e Prata di Pordenone, la ritirata verso la Carinzia. Sul fiume Meduna l'aviazione italiana effettu\u00f2 numerose missioni di attacco a bassa quota, infliggendo gravi perdite e pesanti danni alle colonne in fuga e accentuando la disorganizzazione e la demoralizzazione degli austro-ungarici. Le altre armate italiane avevano ormai raggiunto in forze la Livenza: i britannici e la brigata Caserta, appartenenti alla 10\u00aa Armata, superarono il fiume e raggiunsero Maron e Villanova, mentre, nel settore della 3\u00aa Armata del Duca d'Aosta, la brigata Cosenza attravers\u00f2 a San Stino.\nA Villa Giusti il generale Weber si incontr\u00f2 alle ore 10:00 con il generale Badoglio, il colonnello Pietro Gazzera e l'interprete, capitano Trenner. Nella notte era arrivato il testo in italiano delle condizioni di armistizio concordate con gli Alleati che tuttavia presentava lacune ed errori. Nell'attesa dell'arrivo del documento ufficiale in francese, il testo venne presentato dal generale Badoglio ai rappresentanti austriaci. Le clausole prevedevano l'evacuazione dei territori italiani ancora occupati, la consegna dei territori previsti dal patto di Londra, la restituzione dei prigionieri, la requisizione delle armi e il libero passaggio attraverso il territorio austro-ungarico per continuare la guerra contro la Germania. Di fronte al freddo e distaccato Badoglio, il generale Weber si mostr\u00f2 sorpreso per queste clausole, chiese chiarimenti e invi\u00f2 due ufficiali oltre le linee per comunicare le condizioni a Vienna. Il generale Weber, che pur aveva espresso l'esigenza di interrompere al pi\u00f9 presto i combattimenti, consigli\u00f2 a Vienna di respingere le condizioni d'armistizio, ritenute troppo umilianti.\n2 novembre.\nMentre la situazione dell'esercito austro-ungarico diveniva sempre pi\u00f9 drammatica e a Villa Giusti proseguivano con difficolt\u00e0 i colloqui, il Comando Supremo italiano mise in movimento anche le truppe della 1\u00aa Armata del generale Pecori Giraldi. Fin dalla notte il X corpo d'armata aveva attaccato in Val d'Astico incontrando poca resistenza; di conseguenza il generale Pecori Giraldi decise di accelerare le operazioni e le sue truppe avanzarono subito nell'altipiano di Tonezza e nell'altopiano di Luserna. Nel primo pomeriggio ebbe inizio la marcia della 32\u00aa Divisione in Vallagarina; un reparto di arditi, al comando del maggiore Gastone Gambara, e tre battaglioni alpini avanzarono nella valle e alle ore 21:00 occuparono Rovereto.\nL'avanzata dell'esercito italiano era ormai generale. Sulla riva sinistra dell'Adige le brigate Piceno e Liguria marciarono in Vallarsa, sul Pasubio, in Val Posina, le truppe della 6\u00aa Armata completarono l'occupazione dell'altopiano dei Sette Comuni, la 4\u00aa Armata progred\u00ec rapidamente sulle due sponde del Brenta e le brigate Forl\u00ec e Siena raggiunsero Grigno e Tezze, mentre altri reparti operavano in collaborazione con le truppe della 12\u00aa Armata in Val Cismon e nella stretta di Ponte della Serra. Le armate in pianura continuarono l'inseguimento incontrando ancora sporadica resistenza sulla strada di Longarone e di Spilimbergo, mentre la cavalleria della 8\u00aa Armata raggiunse le rive del Tagliamento senza varcarlo. Anche la 10\u00aa Armata arriv\u00f2 al fiume con reparti della brigata Caserta e del 332\u00ba reggimento statunitense, mentre pi\u00f9 a sud la 3\u00aa Armata si spinse fino a Villotta e Portogruaro.\nIl Gruppo d'armate del Tirolo aveva cercato di ripiegare ordinatamente fino a una linea a sud di Trento ma, mentre alcuni reparti mantennero l'ordine e la disciplina, si verificarono crescenti ammutinamenti e un'intera divisione ungherese rifiut\u00f2 di entrare in combattimento. La situazione dell'esercito austro-ungarico divenne ancor pi\u00f9 confusa dopo la ricezione di un comunicato del nuovo ministro della guerra ungherese, B\u00e8la Linder, che ordinava alle truppe magiare di cessare i combattimenti e deporre le armi. Il generale Krobatin, comandante del gruppo del Tirolo, protest\u00f2 con il generale Arz von Straussenburg e la disposizione venne bloccata, ma tra le truppe crebbe il disordine. Nella valle dell'Adige la disgregazione e il collasso dei reparti divenne catastrofico; si abbandonarono materiali e automezzi, i treni diretti a nord furono presi d'assalto dai soldati, il panico e l'indisciplina si diffusero. Il \"Gruppo Belluno\" riusc\u00ec a organizzare meglio la ritirata nonostante la mancanza di rifornimenti e vettovaglie, mentre il generale Boroevic respinse bruscamente le disposizioni del ministro Linder e ordin\u00f2 il trasferimento dei posti di comando della 5\u00aa e 6\u00aa Armata a Gorizia e Villaco; il grosso della 6\u00aa Armata, passata al comando del generale Hafdy, gi\u00e0 nella notte raggiunse il Tagliamento.\nMentre il generale Weber era a Villa Giusti, il colonnello Schneller, ritornato a Trento, si mise in contatto alle ore 10:15 con il Comando Supremo di Baden dove illustr\u00f2 la disastrosa situazione al generale Johann Freiherr von Waldst\u00e4tten, sollecitando la rapida e completa accettazione delle condizioni stabilite dagli italiani; il generale assicur\u00f2 che la decisione sarebbe stata presa al pi\u00f9 presto, e alle ore 21:30 von Waldst\u00e4tten comunic\u00f2 al colonnello Schneller che la risposta definitiva dell'autorit\u00e0 suprema sarebbe giunta nella notte. Nel frattempo alle ore 13:30 era finalmente arrivato ad Abano il testo ufficiale in francese delle clausole dell'armistizio, di cui copia venne consegnata al generale Weber alle 16:45. Alle ore 21:00 incominci\u00f2 a Villa Giusti la nuova riunione tra la commissione austro-ungarica di Weber e quella italiana, diretta da Badoglio e formata dal generale Scipione Scipioni e dai colonnelli Pietro Gazzera, Tullio Marchetti, Alberto Pariani e Pietro Maravigna. Le discussioni continuarono fino alle 03:00 di notte, e ci furono soprattutto forti contrasti per la volont\u00e0 italiana di far trascorrere 24 ore tra il momento della firma dell'armistizio e la cessazione effettiva sul campo delle operazioni militari.\nNel corso della giornata l'imperatore Carlo fece gli ultimi tentativi per evitare la catastrofe definitiva della monarchia: dopo essere stato sollecitato dal generale Arz von Straussenburg a concludere subito l'armistizio, prima indisse una riunione a Sch\u00f6nbrunn con i suoi consiglieri militari e politici pi\u00f9 fedeli, quindi cerc\u00f2 di coinvolgere nelle responsabilit\u00e0 delle decisioni i nuovi rappresentanti politici democratici dell'Austria. Alle ore 21:15 ebbe inizio un Consiglio della Corona e finalmente l'imperatore, invitato ad accettare e allarmato dalle notizie di disgregazione totale dell'esercito, approv\u00f2 alle 23:30 un documento di accettazione delle clausole di armistizio da inviare al generale Weber. A mezzanotte il generale Arz von Straussenburg comunic\u00f2 telefonicamente al generale von Waldst\u00e4tten a Baden che le condizioni del nemico erano state accettate e che \"tutte le operazioni devono essere sospese\".\nUltimi combattimenti e armistizio di Villa Giusti.\nLe ultime ore della battaglia e della guerra sul fronte italiano furono molto confuse: alle 01:20 del 3 novembre il colonnello Schneller ricevette la comunicazione dal Comando Supremo di Baden riguardo l'accettazione dell'armistizio con l'ordine di recarsi a Villa Giusti; contemporaneamente il quartier generale austro-ungarico diram\u00f2 di propria iniziativa alle armate alle ore 01:30 e di nuovo alle 03:30 l'ordine di cessare immediatamente i combattimenti e deporre le armi. Le truppe sul campo accolsero con sollievo questi ordini e quindi ritennero finita la guerra; si crearono inevitabilmente equivoci e recriminazioni con il nemico che al contrario continuava le operazioni. Alle ore 15:00 si tenne a Villa Giusti la riunione finale: la delegazione austro-ungarica guidata dal generale Weber comunic\u00f2 di accettare l'armistizio e rifer\u00ec anche che l'esercito aveva ricevuto ordine nella notte di arrestare i combattimenti e deporre le armi, ma Badoglio rifiut\u00f2 di accogliere queste disposizioni del nemico: come stabilito in precedenza, le operazioni sarebbero terminate solo alle ore 15:00 del 4 novembre, 24 ore dopo la conclusione dell'armistizio. Di fronte alle proteste dei delegati austro-ungarici, il generale italiano mostr\u00f2 grande nervosismo e minacci\u00f2 di rompere le trattative; infine alle 18:20 del 3 novembre fu firmato il documento di armistizio che confermava che i combattimenti sarebbero ufficialmente cessati alle ore 15:00 del 4 novembre.\nNel frattempo sul campo di battaglia le truppe austro-ungariche, completamente esauste, confuse dall'ordine della notte del 3 novembre di cessare i combattimenti e quindi convinte della fine della guerra, praticamente non opposero pi\u00f9 resistenza; gruppi di soldati fuggirono nel panico e nella demoralizzazione, molti altri si arresero, il caos divenne generale, mentre alcuni comandanti, ritenendo finita la guerra, protestarono per le azioni aggressive italiane. L'alto comando italiano diede precise disposizioni alle armate: la guerra sarebbe continuata fino alle ore 15:00 del 4 novembre e quindi le truppe dovevano avanzare senza sosta per raggiungere nelle poche ore di guerra rimaste il massimo degli obiettivi e catturare il maggior numero di prigionieri, di armi e materiali del nemico.\nLa 7\u00aa Armata del generale Tassoni aveva dato inizio dal giorno precedente alla sua campagna di alta montagna: il III gruppo alpini super\u00f2 il Passo dello Stelvio e discese su Trafoi, mentre altri reparti alpini valicavano il Passo di Gavia e il Passo del Tonale e raggiungevano Peio e Fucine; dall'Adamello le truppe italiane marciarono su Pinzolo, con obiettivo finale Merano e Bolzano. Lungo la valle del Sarca, la 4\u00aa Divisione raggiunse Tione e prosegu\u00ec verso Trento; senza incontrare molta resistenza, la brigata Pavia spinse le sue avanguardie fino ad Arco, a monte di Riva del Garda. Nel pomeriggio del 3 novembre le truppe della 1\u00aa Armata raggiunsero Trento: i primi reparti a entrare nella citt\u00e0 furono alle 15:15 i cavalleggeri del reggimento cavalleria \"Alessandria\", gli arditi del XXIV reparto d'assalto, gli alpini del IV gruppo; pi\u00f9 tardi arrivarono anche le truppe della brigata Pistoia. L'avanzata finale non aveva incontrato opposizione: la 10\u00aa Armata austro-ungarica era in rotta, mentre il generale Martini von Malast\u00f2w, comandante di un corpo d'armata dell'11\u00aa Armata, cerc\u00f2 inutilmente di intavolare trattative; i soldati italiani ricevettero un'accoglienza entusiasta da parte della popolazione.\nAlle ore 22:00 arriv\u00f2 a Trento un reparto del reggimento cavalleria \"Padova\" della 4\u00aa Armata del generale Giardino; altri reparti del VI corpo raggiunsero entro le 14:00 del 4 novembre Canal San Bovo e Fiera di Primiero, e alle 15:00 il generale Pecori Giraldi, comandante della 1\u00aa Armata, entr\u00f2 a Trento. Anche la 6\u00aa Armata del generale Montuori nel frattempo stava avanzando senza ostacoli: furono i britannici della 48\u00aa Divisione che raggiunsero per primi Levico dopo aver catturato molti prigionieri nell'altopiano di V\u00e8zzena, mentre i reparti italiani del XX corpo risalirono la Valsugana lungo la riva destra del Brenta. Le altre armate italiane proseguirono il 3 novembre l'avanzata, ostacolata soprattutto dalle difficolt\u00e0 logistiche lungo le insufficienti strade disponibili: l'8\u00aa Armata del generale Caviglia marci\u00f2 lungo le valli del bellunese e i reparti ciclisti raggiunsero Longarone e Pieve di Cadore; il XVIII corpo era nel frattempo arrivato al Tagliamento, mentre le unit\u00e0 di cavalleria avanzarono fino a Udine. Sul fiume Tagliamento giunsero alla fine della giornata anche le truppe della 10\u00aa e della 3\u00aa Armata.\nFin dal 30 ottobre era insorta la citt\u00e0 di Trieste: la popolazione aveva proclamato il suo legame con l'Italia ed era stato costituito un comitato di salute pubblica che aveva dichiarato \"la decadenza dell'Austria dal possesso delle terre italiane adriatiche\". Alle 19:30 l'Impero austro-ungarico aveva riconosciuto le decisioni del comitato e il giorno seguente i rappresentanti asburgici e i soldati di guarnigione avevano abbandonato la citt\u00e0. Le truppe italiane che giunsero in citt\u00e0 il 3 novembre non incontrarono quindi alcuna resistenza nemica: al comando del generale Carlo Petitti di Roreto, i reparti della brigata Arezzo e della II brigata bersaglieri, trasportati su navi scortate da sette cacciatorpediniere, sbarcarono alle ore 16:20 dopo l'attracco al molo San Carlo accolte festosamente dalla popolazione italiana.\nIl 4 novembre, ultimo giorno della battaglia e della guerra, fu caratterizzato dalla definitiva disgregazione delle armate austro-ungariche: mentre due corpi d'armata si erano arresi a Trento, altri tre corpi dell'11\u00aa Armata in ritirata non opposero resistenza alle colonne italiane e furono in gran parte catturati. Nel Tirolo occidentale alpini e cavalleria italiana raggiunsero Cles e Dimaro e intercettarono la ritirata del nemico; il comando del Gruppo d'armate del Tirolo comunic\u00f2 che tra le truppe vi era \"completa anarchia e mancanza di viveri\"; anche gran parte della 10\u00aa Armata austriaca cadde prigioniera. Le truppe del Gruppo Belluno invece conservarono in maggioranza la disciplina e la coesione e riuscirono a ripiegare verso Cortina d'Ampezzo, Corvara in Badia e Arabba, nonostante disordini e saccheggi di soldati ammutinati si fossero verificati a Brunico e San Candido. Il corpo di cavalleria italiano al comando di Vittorio Emanuele di Savoia-Aosta sfrutt\u00f2 la situazione e spinse avanti le sue divisioni: la 1\u00aa Divisione raggiunse Tolmezzo e blocc\u00f2 la ritirata di forti unit\u00e0 austriache della 6\u00aa Armata, la 3\u00aa Divisione raggiunse successivamente Udine, Cividale del Friuli e Robic nella valle del Natisone, la 4\u00aa Divisione arriv\u00f2 fino a Cormons, infine la 2\u00aa Divisione giunse a Palmanova e San Giorgio di Nogaro; dopo aver catturato un'intera divisione nemica, i cavalleggeri arrivarono poi ad Aquileia. Dietro queste avanguardie celeri marciavano le divisioni di fanteria delle armate italiane che continuarono le operazioni fino alla fine, occupando pi\u00f9 terreno possibile e catturando altri prigionieri prima dell'entrata in vigore dell'armistizio e della conclusione ufficiale della guerra alle ore 15:00 del 4 novembre.\nBilancio e conseguenze.\nDurante i dieci giorni della battaglia finale di Vittorio Veneto l'esercito italiano sub\u00ec la perdita di uomini tra morti, feriti e dispersi, altre fonti riportano la cifra di perdite; la 4\u00aa Armata del generale Giardino, impegnata per giorni in costosi e cruenti attacchi frontali sul Grappa con pochi risultati, ebbe le perdite nettamente pi\u00f9 alte con oltre uomini fuori combattimento, tra cui morti. Le altre armate, impegnate soprattutto, dopo il passaggio del Piave, nell'inseguimento del nemico in rotta, subirono perdite molto pi\u00f9 limitate: uomini la 10\u00aa Armata del britannico Cavan, l'8\u00aa Armata del generale Caviglia, la 12\u00aa Armata del generale Graziani.\nL'esercito austro-ungarico, in conseguenza anche della disgregazione delle strutture politico-militari dell'impero, usc\u00ec distrutto dalla battaglia, perdendo circa morti e feriti ma lasciando in mano italiana un numero elevatissimo di prigionieri saliti da soldati la sera del 30 ottobre a al termine delle operazioni, tra cui 24 generali; furono catturate anche mitragliatrici e cannoni e bombarde. Altre fonti riportano cifre delle perdite notevolmente pi\u00f9 elevate ( morti e feriti) e riferiscono di oltre pezzi d'artiglieria catturati. Il maggior numero di prigionieri fu preso nel settore di montagna: la 6\u00aa Armata cattur\u00f2 prigionieri, la 1\u00aa Armata , la 7\u00aa Armata ; le armate austro-ungariche impegnate in pianura riuscirono invece in parte a sfuggire: l'8\u00aa Armata cattur\u00f2 prigionieri, la 3\u00aa Armata , la 10\u00aa Armata .\nIl Bollettino della Vittoria, diramato dal generale Diaz il 4 novembre, descrisse in termini trionfalistici lo svolgimento della battaglia ed esalt\u00f2 con alcune esagerazioni e con accenti enfatici i risultati dei combattimenti, traendo un sintetico bilancio finale della guerra. Alcuni autori peraltro hanno sminuito il ruolo e la capacit\u00e0 del generale Diaz che avrebbe mostrato durante la battaglia limitate qualit\u00e0 di comando. Piero Pieri assegn\u00f2 il merito principale della preparazione e della conduzione della battaglia di Vittorio Veneto al generale Badoglio, sottocapo di Stato maggiore generale, considerato il principale direttore delle operazioni e il responsabile della condotta dell'ultima campagna.\nSull'importanza storica della battaglia di Vittorio Veneto e sulla sua influenza sull'esito della Grande Guerra le valutazioni sono variate ampiamente nel corso del tempo: mentre nella fase trionfale dopo la battaglia e nel periodo del fascismo, anche su impulso della propaganda di Benito Mussolini, in Italia il valore dell'ultima battaglia fu esaltato fino a parlare di vittoria principalmente italiana della guerra mondiale, all'estero tali rivendicazioni furono subito ridimensionate. In Francia e Regno Unito si sminu\u00ec il merito italiano e si enfatizz\u00f2 il presunto ruolo decisivo delle truppe francesi e soprattutto britanniche nella battaglia di Vittorio Veneto. La storiografia anglosassone ignora quasi completamente l'ultima campagna in Italia e le assegna un ruolo del tutto minore sull'esito finale della guerra; A. J. P. Taylor, Martin Gilbert e Basil Liddell Hart le dedicano poche righe, citando soprattutto le operazioni della 10\u00aa Armata del britannico Cavan. Tra gli autori italiani Indro Montanelli, riprendendo le parole di Giuseppe Prezzolini sostenne che Vittorio Veneto non fu una vera battaglia vinta ma \u00abuna ritirata che abbiamo disordinato e confuso\u00bb, mentre lo stesso Prezzolini evidenzi\u00f2 che l'esercito austro-ungarico a novembre cadde \u00abper ragioni morali\u00bb e scrisse di \u00abbattaglia ideale\u00bb in cui \u00ab\u00e8 mancato il nemico\u00bb. Giulio Primicerj invece scrisse che la battaglia di Vittorio Veneto, pur non potendo essere considerata \u00abuna delle classiche battaglie di annientamento\u00bb, allo stesso tempo non fu solo \u00abuna ritirata che gli italiani contribuirono a disordinare e confondere\u00bb.\nNelle sue memorie il generale Erich Ludendorff rimarc\u00f2 la notevole importanza storica della battaglia: a suo dire la catastrofe austro-ungarica ebbe una grande influenza sull'ultima parte del conflitto, affermando che senza il crollo di Vienna la Germania avrebbe potuto continuare la guerra almeno fino alla primavera 1919 e avrebbe potuto evitare una resa umiliante. Effettivamente le notizie della catastrofe dell'Impero asburgico accelerarono gli sviluppi della situazione nel Reich ed entro pochi giorni i tedeschi dovettero richiedere la cessazione delle ostilit\u00e0 e firmare l'Armistizio di Compi\u00e8gne. In conclusione la battaglia di Vittorio Veneto, se certamente non decise l'esito della grande guerra, che nell'ottobre 1918 in pratica era gi\u00e0 vinta dagli alleati, ne abbrevi\u00f2 probabilmente il corso finale e favor\u00ec una conclusione immediata con la resa della Germania."}
{"id": "466504", "revid": "1442080", "url": "https://it.wikipedia.org/wiki?curid=466504", "title": "Ciclo di Darkover", "text": "Il Ciclo di Darkover \u00e8 una serie di romanzi di genere fantascientifico-fantasy ideato da Marion Zimmer Bradley verso la met\u00e0 degli anni cinquanta. Il ciclo comprende pi\u00f9 di 25 romanzi, oltre a numerose antologie curate dalla stessa autrice, che includono numerosi racconti scritti da altri autori, ma considerati attinenti al tema della saga. La \"serie di Darkover\" ha venduto nel 2012 pi\u00f9 di cinque milioni di copie solo negli Stati Uniti.\nStoria editoriale.\nNell'introduzione a \"The Ballad of Hastur and Cassilda\", racconto della Zimmer Bradley pubblicato nell'antologia \"Red Sun of Darkover\" (1987), l'autrice racconta che gli antecedenti letterari di questa ballata sono \"oscuri\" e sono sorti ben \"prima che Darkover fosse Darkover\". Gli antecedenti sono il romanzo \"Il re in giallo\" di Robert W. Chambers e il poema di Tolkien noto come \"Beren e L\u00fathien\" che si trova nel primo libro de \"Il Signore degli Anelli\".\nBradley ha adattato molti nomi da \"Il re in giallo\" nei suoi libri e nelle sue storie, spesso usandoli in modo diverso, ad esempio il nome di una citt\u00e0 \u00e8 diventato il nome di una persona, o viceversa. E alcuni dei nomi de \"Il re in giallo\" a loro volta derivavano da scritti precedenti di Ambrose Bierce.\nNel suo saggio intitolato \"A Darkover Retrospective\", Bradley menziona anche la lettura delle opere di H. Rider Haggard, Talbot Mundy, Robert W. Chambers e Sax Rohmer come fonti di ispirazione per la sua saga pi\u00f9 longeva, ma che non ha iniziato a scrivere fantasy fino a quando non ha conosciuto la narrativa di fantascienza/fantasy firmata da C.L. Moore e Henry Kuttner (a quanto pare quando era nella mezza adolescenza), e si \u00e8 resa conto che non sarebbe mai stata una cantante d'opera. Scrisse, tra le altre cose, di \"una casta dominante di telepati che ho chiamato \"Seveners\"\" quando era al college, e questo libro si trasform\u00f2 in un \"romanzo enormemente tentacolare\" chiamato in seguito \"Il re e la spada\".\nIn quel libro, i Comyn (anche se chiamati \"i Sette\") erano pi\u00f9 o meno gli stessi dei romanzi successivi e con specifici doni telepatici. Le sette famiglie erano le stesse, tranne che gli Alton erano chiamati \"Leyniers\" e gli Aillard erano chiamati \"Marceau of Valeron\", un nome che Bradley cambi\u00f2 dopo averlo letto anche nel libro \"Skylark of Valeron\" di E. E. Smith, uno scrittore che ammirava.\nBradley non fu in grado di vendere \"Il re e la spada\" per molti anni, anche dopo averlo ridotto a sole \"500 pagine di manoscritto\" e aver \"incentrato tutta la storia su un pianeta immaginario con un sole rosso\" in un \"Impero Galattico\". Tuttavia, continu\u00f2 a scrivere romanzi e alla fine vendette \"un pastiche spudorato di una storia simile a Henry Kuttner\", \"I falconi di Narabedla\", a Ray A. Palmer, che aveva rianimato una rivista chiamata \"Other Worlds\". Palmer in seguito accett\u00f2 anche \"La spada di Aldones\" per la pubblicazione, ma nella sua versione nota come \"Il re e la spada\" e non la versione in seguito pubblicata da Ace Books nel 1962.\nIl primo romanzo di Darkover fu pubblicato a puntate su di una rivista solo nel 1958 e in un volume unico nel 1962 con il titolo \"Le foreste di Darkover\". A questo romanzo seguir\u00e0 nello stesso anno il primo vero volume della saga pensato come tale: \"La spada di Aldones\".\nAntologie di racconti.\nLe antologie nacquero sull'onda del successo commerciale della saga, fra la fine degli anni '70 e gli anni '80. Bradley propose al suo editore, \"Donald A. Wollheim\" della DAW, di pubblicare una antologia che racchiudesse il meglio di quelle storie che nel corso degli anni scrittori gi\u00e0 affermati ed esordienti avevano scritto su Darkover. Alcuni di questi autori si radunarono anche sotto il nome di \"Amici di Darkover\" nelle newsletter e fanzine che l'autrice, assieme a un ristretto gruppo di collaboratori, realizzava trimestralmente. Alla prima antologia, \"The Keeper's Price\", del 1980, seguirono dodici raccolte firmate da numerosi autori e autrici.\nQuattro antologie vennero poi pensate appositamente per il mercato italiano dalla casa Editrice Nord, col permesso dell'autrice stessa. Le antologie sono inseribili cronologicamente nel ciclo di Darkover e sono quindi da considerarsi un \"meglio di\" delle dodici prodotte dalla Zimmer Bradley dal 1980 al 1994.\nLe altre antologie prodotte fra il 1980 e il 1994, qui di seguito riportate e curate da Marion Zimmer Bradley, non seguono invece un ordine cronologico e spaziano nelle varie epoche della serie:\nUna sola antologia racchiude invece tutti quei racconti considerati canonici e scritti in prevalenza da Marion Zimmer Bradly, perci\u00f2 da ritenersi parte integrante del ciclo di Darkover:\nDal 2013 \u00e8 ricominciata la pubblicazione annuale delle antologie di Darkover. Le antologie sono state curate questa volta da Deborah J. Ross, coautrice della saga di Darkover.\nRacconti ufficiali.\nMarion Zimmer Bradley specific\u00f2, nelle sue introduzioni alle antologie di Darkover, che i racconti degli autori da lei selezionati descrivevano un Darkover immaginario e che da ritenersi come eventi ufficiali per la saga, invece, erano esclusivamente le opere scritte di suo pugno.\nDi seguito, si d\u00e0 un elenco dei racconti scritti dall'autrice, da ritenersi parte integrante della saga di Darkover.\nEsiste anche il racconto: \"In dieci minuti\" (\"Ten minutes or so, in Tower of Darkover, 1993\"), in Le Torri di Darkover, 2006. Sebbene scritto da Marion Zimmer Bradley, questa storia narra una versione alternativa del primo incontro fra Dyan Ardais e Regis Hastur, in cui i due trovano un modo per conoscersi ed essere amici. La versione ufficiale, invece, fonte di scontro e di inimicizia, \u00e8 quella contenuta nel romanzo L'erede di Hastur.\nTrama.\nLe vicende narrate nel ciclo sono ambientate in un pianeta immaginario, \"Darkover\" o \"Cottman IV\", la cui cultura \u00e8 narrata dagli albori della sua storia, quando viene colonizzato da una popolazione di origine terrestre, che nel corso delle generazioni assume caratteristiche originali perdendo la memoria delle proprie origini.\nAmbientazione.\nIl sistema stellare di Cottman.\nDarkover \u00e8 il quarto di sette pianeti in orbita intorno alla stella di nome Cottman, il che d\u00e0 al pianeta la denominazione terrestre di Cottman IV. Dei tre pianeti che lo precedono intorno al sole, Cottman II e Cottman III sono dei giganti gassosi, mentre Cottman I \u00e8 un pianeta sterile troppo vicino alla sua stella per ospitare la vita. Degli altri tre pianeti, i due pi\u00f9 lontani da Cottman (Cottman VI e Cottman VII) sono dei giganti gassosi. Cottman V \u00e8 un pianeta di ghiaccio che, sebbene non sia tossico per gli uomini, non pu\u00f2 sostenere una popolazione umana.\nCome i suoi vicini, Darkover \u00e8 un pianeta per lo pi\u00f9 ghiacciato con solamente una piccola parte intorno all'equatore abitabile, e che pu\u00f2 sostenere agricoltura, pesca e vita. Ma il clima del pianeta \u00e8 duro secondo ogni standard, con la parte pi\u00f9 calda del pianeta libera dal ghiaccio solamente per poche settimane all'anno.\nSimile come grandezza alla Terra, Darkover ha una gravit\u00e0 pi\u00f9 bassa a causa della sua relativa mancanza di metalli e una pi\u00f9 alta percentuale di ossigeno nell'atmosfera. La sua orbita \u00e8 pi\u00f9 lenta, con un anno darkovano uguale a 15 mesi terrestri. La durata del giorno \u00e8 di 28 ore.\nClima e geografia di Darkover.\nIl clima di Darkover \u00e8 influenzato da due forze maggiori:\nPersonaggi.\nRazze non umane.\nNel mondo di Darkover, creato dalla scrittrice statunitense Marion Zimmer Bradley esistono, oltre agli uomini, governati da una casta, i Comyn, anche razze non umane intelligenti.\nEsse sono:\nChieri.\nAntica razza, nota anche come elfi di Darkover, un tempo esplorarono lo spazio, prima di tornare al loro mondo di origine, che orbita attorno a un sole morente. Sono una razza estremamente longeva, con sei dita, alta, con poteri telepatici con una fisiologia semi-ermafrodita. A causa del basso tasso di natalit\u00e0 \u00e8 una razza a rischio estinzione. Quando i terrestri naufragarono su Darkover furono i chieri a fare dono delle prime pietre matrici e nell'et\u00e0 precedente alle Ere del Caos sovente si univano agli umani, rafforzando i poteri psionici di questi ultimi e portano all'ascesa dei Comyn. Anticamente non era raro che il sangue chieri emergesse recessivamente nei regnanti darkovani, che dovevano quindi dimostrare la loro mascolinit\u00e0 mostrandosi completamente nudi.\nNelle ere successive i chieri, sempre meno numerosi, si sono isolati nelle regioni pi\u00f9 remote di Darkover.\nUomini gatto.\nUomini gatto non umani con un laran primitivo. Furono creati dagli uomini durante Le Et\u00e0 del Caos. Commerciano con gli uomini e usano corte spade. Sono abili cacciatori e difficilmente tornano dalle loro battute di caccia senza una preda. Hanno una cultura tribale molto articolata, a capo della quale vi \u00e8 quello che i nativi di Darkover chiamano il \"Grande Gatto\", un capo clan la cui carica \u00e8 di tipo dinastico. Alcuni sono telepati, ma il loro laran \u00e8 diverso da quello umano.\nCralmac.\nSono esseri umanoidi ricoperti di pelo. Hanno grandi occhi dorati ed una coda. Creati dagli uomini durante Le Et\u00e0 del Caos, sono poco intelligenti ed usati perlopi\u00f9 come servitori.\nKyrri.\nBipedi umanoidi. Sono coperti da una pelliccia grigia e hanno facce scimmiesche con occhi versi. Possono dare delle scosse elettriche.\nUomini delle foreste.\nDetti anche, \"Arboricoli\". Questa razza umanoide vive principalmente sugli alberi, dove costruisce sia case che vie di comunicazione. Hanno una folta pelliccia. Temono il fuoco e attaccano chiunque ne accenda uno nel loro territorio. Gli unici rapporti che hanno con gli uomini sono di tipo commerciale, soprattutto per lo scambio di piante medicinali.\nIl popolo delle forge.\nSu Darkover, sono considerati la pi\u00f9 antica razza umana presente nei monti Hellers (che li abitavano ancor prima dell'insediamento dei nobili Aldaran). Sono uomini tozzi e bruni, di bassa statura, massicci, e dalla faccia rossa con i capelli neri. Il popolo delle forge ha la pelle scura per la fuliggine e grossi nodi di muscoli su spalle e braccia, queste ultime sproporzionate rispetto all'altezza. Indossano vestiti di cuoio e portano alla cintura pesanti martelli di acciaio. Le donne sono invece vestite con mantelli di pelle, mentre i bambini sono coperti di folte pellicce. Non sono un popolo bellicoso e producono diversi tipi di armi, dalle spade ricurve (che scambiano con gli uomini gatto), ai grossi martelli, coltelli e picche di ferro (che utilizzano per combattere quando vengono attaccati e che portano sempre con loro).\nYa-Man.\nBench\u00e9 vengano chiamati \"uomini urlanti\", e vengano considerati una specie intelligente, sono in verit\u00e0 grossi uccelli bianchi, implumi, alti quasi tre metri. Molto simili a uomini alti e scarni con un copricapo di penne, possiedono due occhi enormi e rossi, un becco simile a quello dei rapaci e un lunghissimo collo molto flessibile. Camminano eretti ma a scatti, rapidamente, come marionette, sulle zampe posteriori. Conosciuti nei vari romanzi anche come \"uomini uccello\", vivono in gruppo e si rifugiano in tane scavate nel terreno, nel profondo delle foreste.\nFanciulle e fanciulli fiore.\nSono umanoidi dalla struttura fisica delicata ed eterea (da qui deriva il nome), creati dagli uomini durante Le Et\u00e0 del Caos. Le fanciulle e i fanciulli fiore sono di grande bellezza (e hanno solo una funzione estetica e sessuale), vennero adoperati come oggetti di piacere (soprattutto nelle Citt\u00e0 Aride).\nFisicamente le Fanciulle fiore assomigliano a giovani donne dal viso grazioso, dal collo lungo e molto snelle, ma innaturalmente strette di bacino e con cosce troppo lunghe ed esili. Non nascono da umani, ma da uteri di femmine di Cralmac, utilizzando embrioni umani. Esiste anche la controparte maschile,ma in ambo i casi queste creature sono sterili.\nLe famiglie di Darkover.\nLa societ\u00e0 darkovana \u00e8 di impianto feudale, si sviluppa quindi attorno ad un cerchio di nobili, i Comyn, che si dividono in sette grandi famiglie e una serie di famiglie nobili minori. Ognuna delle sette grandi famiglie ha una specifica forma di \"laran\" (un potere mentale) che la distingue delle altre.\nElementi ricorrenti.\nPietre Matrici.\nLe Pietre Matrici (o semplicemente Matrici) sono cristalli in grado, una volta collegate alla mente di un telepate, di entrare in risonanza con i suoi pensieri e amplificare la potenza del suo laran. Esse, insieme al Laran stesso, sono la componente base del sistema Aristocratico di Darkover.\nLe Matrici formano un legame quasi indissolubile con colui che le porta ed utilizza, tanto che strappare dal collo, dove in genere vengono tenute, una pietra matrice, significa quasi certamente la morte del proprietario, o comunque uno shock difficile da superare. Questo forte legame fa s\u00ec che la pietra acquisisca una sensibilit\u00e0 per il proprietario, ed infatti vengono spesse portate dentro una piccola sacca in \"seta\", che la isola da contatti esterni.\nA seconda del laran del proprietario della Matrice e della persona che la tocca o tenta di 'strapparla', anche quest'ultima rischia di subire gravi danni, fino ad arrivare alla morte.\nLa pietra matrice si spegne con la morte del proprietario.\nLe Pietre Matrici possono avere svariate dimensioni, generalmente correlate al loro potere.\nNella storia di Darkover sono esistiti moltissimi tipi di matrici particolari, leggendari. L\"'Anello di Varzil il Saggio\", la \"Matrice Ombra\", e tante altre.\nUna delle peculiarit\u00e0 delle matrici \u00e8 quella di poter trasformare le onde di pensiero (\"energon\") in energia.\nI Cerchi di Matrici sono forti fonti di potere, in cui il laran di pi\u00f9 persone viene convogliato da un/una \"Custode\", che attraverso i suoi canali la indirizza verso l'opera da compiere, che pu\u00f2 essere la costruzione di un edificio, cos\u00ec come la realizzazione della \"Pece Stregata\" o l'assistenza in una battaglia.\nEsistono anche \"Matrici Trappola\" e \"Schermi di Matrici\".\nSoltanto gli Hastur, come Matrici viventi, possono non aver bisogno di alcuna matrice per utilizzare i loro poteri mentali.\nUniverso narrativo.\nMarion Zimmer Bradley riserv\u00f2 sempre grande attenzione alla realizzazione del suo mondo di Darkover e alla societ\u00e0 che vi ruotava attorno. Con l'ingrandirsi della saga, e l'aumentare del numero dei volumi, anche i dettagli pi\u00f9 curiosi o raffinati andarono definendosi e consolidandosi.\nLingua.\nDarkover \u00e8 un coacervo di linguaggi che discendono dalle pi\u00f9 varie tradizioni, e per questo motivo di lingue e dialetti ne esistono molti. Le variazioni degli idiomi sono dovute soprattutto alla difficolt\u00e0 di viaggiare, a causa del clima ostile e dei luoghi impervi che caratterizzano il pianeta secondo l'immaginazione di \"Marion Zimmer Bradley\": regni isolati, su picchi irraggiungibili o deserti di tundra desolati. A parte queste variazioni, in voga soprattutto agli inizi della storia darkovana, esistono comunque due lingue principali: il \"Casta\" e il \"Cahuenga\".\nCasta:\nIl Casta \u00e8 la lingua dei Comyn e discende, per pronunce e cadenze, dallo spagnolo (mitigato da altri influssi linguistici). Solitamente, nel corso dei romanzi della saga, viene adoperato per il protocollo ufficiale, fra nobili, e le conversazioni con i \"terrani\".\nCahuenga:\nIl Cahuenga \u00e8 la lingua comune usata su Darkover soprattutto dal popolo, e deriva dall'inglese e dal gaelico (con qualche influsso scozzese). Come struttura, sintassi e grammatica, pi\u00f9 semplice del Casta e viene parlato quasi ovunque, e proprio per questo motivo ne esistono innumerevoli varianti a seconda della regione (quasi dei dialetti).\nAltri idiomi: \nAncora oltre al Casta e al Cahuenga e alle loro varianti, esistono una quantit\u00e0 di dialetti, come quello che spesso viene adoperato sui monti Hellers, che \u00e8 una forma arcaica tratta dal gaelico; o, ancora, i dialetti delle Terre Aride, in cui si riscontrano in minima parte tracce di scozzese e gaelico.\nReligione.\nDarkover ha due religioni principali: il culto del Santo Portatore di Fardelli, un derivato del cristianesimo, e il culto politeistico dei Comyn.\nCristianesimo.\nA Nevarsin, nei monti Hellers, si trova il monastero di S.Valentino delle Nevi, ove i monaci onorano il culto del Santo Cristoforo. Il nome del monastero deriva dal padre Valentine dell'ordine di S. Cristoforo del Centauro, il quale faceva parte dell'equipaggio della prima astronave naufragata su Darkover. Il libro sacro dei \"cristoforos\" \u00e8 il Libro dei Fardelli. La filosofia e le credenze dei \"cristoforos\" sono lontane dalle loro radici cristiane, sebbene gli stessi monaci continuino a definirsi tali: punti di incontro con la vecchia religione sono i voti dei monaci (silenzio, castit\u00e0 e povert\u00e0) e l'opposizione all'omosessualit\u00e0.\nI monaci di Nevarsin hanno sviluppato la capacit\u00e0 di riscaldare il proprio corpo dall'interno, attraverso un profondo processo di concentrazione mentale (nulla a che vedere insomma con il laran). Nella saga si racconta di come i novizi soffrissero per mesi il freddo pungente delle montagne, prima di riuscire a dominare la propria mente.\nIl monastero costituisce uno dei migliori luoghi di studio: per questo molti Comyn mandano l\u00ec i propri discendenti, per imparare a leggere e a scrivere.\nSolo alcune famiglie minori seguono il cristianesimo cristoforiano.\nCulto politeistico dei Comyn.\nRitenendo di essere figli degli d\u00e8i, i Comyn adottarono una religione politeista da cui dichiararsi discendente.\nLa religione della Luce non possiede un clero, poich\u00e9 i Comyn ne costituiscono la \"prova vivente\". Esistono dei santuari e delle cappelle sparse per i Dominii, di solito all'interno dei castelli dei Signori. Il principale centro religioso \u00e8 la cappella del \"rhu fead\", insieme al Lago di Hali, dove i Comyn non permettono la presenza di nessun \"terrano\". In realt\u00e0 si tratta dei sotterranei della Torre di Hali, distrutta durante le Ere del Caos. Al suo interno, protetti da diversi campi di forza creati con il \"laran\", sono conservati oggetti sacri della storia darkovana, come la Spada di Aldones. Inoltre nelle vicinanze sono tumulati i corpi dei membri defunti delle famiglie Comyn.\nGli d\u00e8i principali sono:\nCronologia degli eventi narrati.\nIn ordine cronologico, secondo la scansione che ne d\u00e0 la stessa autrice, la storia di Darkover si pu\u00f2 dividere nelle seguenti ere:\nL'insediamento\nDurante i primi viaggi spaziali, quando la Terra non \u00e8 ancora diventata un impero federale, una delle navi spaziali inviate a colonizzare nuovi pianeti subisce un'avaria ed \u00e8 costretta ad atterrare su un pianeta ai margini dell'universo conosciuto senza poter ripartire.\nI coloni si organizzano quindi e sviluppano una societ\u00e0 di tipo feudale a basso sviluppo tecnologico, nella quale per\u00f2 alcuni individui dimostrano alcune capacit\u00e0 paranormali dovute ad alcuni accoppiamenti con la razza autoctona dei \"chieri\".\nLe vicende riguardanti il naufragio e l'insediamento vengono raccontate nel libro:\nLe et\u00e0 del Caos\nMille anni dopo, la societ\u00e0 feudale si \u00e8 fortemente affermata ed al vertice della piramide sociale ci sono le Grandi Famiglie, che fanno parte della casta dei \"Comyn\", cio\u00e8 coloro che possiedono i poteri paranormali ereditati dai \"chieri\", il \"laran\".\nI Sapienti delle Torri inoltre hanno imparato a sfruttare il potere di alcune gemme magiche per amplificare il loro \"laran\", e lo usano per inventare armi sempre pi\u00f9 spregiudicate e terribili.\nFanno parte di questo periodo i romanzi:\nI cento regni\nA causa delle armi create nelle Et\u00e0 del Caos, Darkover \u00e8 diviso in tanti piccoli staterelli (chiamati appunto i cento regni) occupati in faide che lacerano il territorio.\nQuesta situazione ha termine con l'adozione del Patto di Varzil il Saggio, che proibisce l'utilizzo di armi in grado di colpire a distanza superiore alla lunghezza del braccio, in quanto chi vuole uccidere un nemico deve mettere in pericolo a sua volta la propria vita.\nle vicende che portano alla stipulazione del Patto sono contenute in:\nL'era dei Comyn\n\u00c8 un'era di pace, che vede il progressivo abbandono delle armi magiche.\nViene creata una corporazione, detta delle Libere Amazzoni, nella quale le donne non sono soggette all'autorit\u00e0 del padre e sono responsabili unicamente verso se stesse.\nIn quest'epoca di pace, Darkover viene riscoperto dell'Impero terrestre che stabilisce delle basi sul territorio, sperando di convincere gli abitanti ad entrare a far parte dell'Impero.\nI Comyn e l'Impero Terrestre\nI rapporti fra i darkovani e i terrestri si deteriorano a causa delle crescenti pressioni dell'Impero affinch\u00e9 entrino a farne parte.\nLa nobilt\u00e0 Comyn \u00e8 contraria, ma nel corso degli anni sorgono i primi dubbi e fazioni favorevoli all'integrazione nell'Impero.\nDarkover Moderno\nAlla fine di \"Attacco a Darkover\", Marion Zimmer Bradley descrive i terrestri che abbandonano il loro punto d'appoggio su Darkover e il ripristino del controllo dei Comyn sul governo del pianeta. I libri successivi rientrano quindi in una nuova era storica per Darkover, che l'editore statunitense ha chiamato \"Modern Darkover\". Ne fanno parte i romanzi:"}
{"id": "466505", "revid": "812213", "url": "https://it.wikipedia.org/wiki?curid=466505", "title": "Madame Blavatsky", "text": ""}
{"id": "466506", "revid": "1764135", "url": "https://it.wikipedia.org/wiki?curid=466506", "title": "Predator", "text": ""}
{"id": "466507", "revid": "812213", "url": "https://it.wikipedia.org/wiki?curid=466507", "title": "Helena von Hahn", "text": ""}
{"id": "466508", "revid": "2014155", "url": "https://it.wikipedia.org/wiki?curid=466508", "title": "Mansone I di Amalfi", "text": "Figlio del duca Sergio, fu il pi\u00f9 grande sovrano indipendente del ducato di Amalfi, che resse per quasi mezzo secolo. Le cronache lo indicano spesso come Mansone III.\nNel 981, approfittando della giovane et\u00e0 di Pandolfo II di Salerno, invase il principato e rovesci\u00f2 il sovrano dal trono.\nL'imperatore Ottone II, che gi\u00e0 si trovava in Italia impegnato nella lotta contro bizantini e saraceni ed era in cerca di alleati, concesse a Mansone il riconoscimento imperiale quale nuovo principe di Salerno.\nMansone associ\u00f2 al trono suo figlio Giovanni, ma il governo degli Amalfitani sul principato salernitano fu tirannico e impopolare.\nNel 983 padre e figlio furono spodestati dal popolo, che elesse principe Giovanni Lamberto, conte di palazzo relegato in esilio.\nMansone conserv\u00f2 il possesso di Amalfi, su cui regn\u00f2 fino alla morte. A lui si deve l'edificazione della cattedrale di Sant'Andrea Apostolo e l'istituzione della sede episcopale di Amalfi (987) da parte di papa Giovanni XV."}
{"id": "466512", "revid": "21191", "url": "https://it.wikipedia.org/wiki?curid=466512", "title": "Filo-atlantismo", "text": ""}
{"id": "466517", "revid": "196390", "url": "https://it.wikipedia.org/wiki?curid=466517", "title": "Cavaliera", "text": ""}
{"id": "466521", "revid": "95684321", "url": "https://it.wikipedia.org/wiki?curid=466521", "title": "Giovanni I di Salerno", "text": "Figlio di Mansone I, fu da questi associato al trono del Principato di Salerno, ma il loro governo fu molto impopolare. Padre e figlio furono spodestati da una rivolta popolare che port\u00f2 al potere Giovanni II. Alla morte del padre eredit\u00f2 il ducato di Amalfi, sul quale regn\u00f2 appena tre anni."}
{"id": "466527", "revid": "767487", "url": "https://it.wikipedia.org/wiki?curid=466527", "title": "Indestructible (Rancid)", "text": "Indestructible \u00e8 il sesto album dei Rancid, pubblicato il 19 agosto 2003.\nIl disco.\nIl disco segna un ritorno del gruppo, ripercorrendo tutte le sonorit\u00e0 gi\u00e0 sperimentate nei precedenti lavori: dallo ska di \"Red Hot Moon\" all'hardcore di \"\"Out of control\". Come \u00e8 loro abitudine, anche in Indestructible, le canzoni sono ispirate da avventure ed esperienze personali (basti pensare alla tragica \"Otherside\"\", dedicata al fratello scomparso di Lars, o a \"Tropical London\", che parla della separazione di Tim Armstrong dalla moglie Brody Dalle) o, come sempre scritte in viaggio lungo l'America (\"Memphis\")"}
{"id": "466529", "revid": "287204", "url": "https://it.wikipedia.org/wiki?curid=466529", "title": "Nikola Zigic", "text": ""}
{"id": "466535", "revid": "2014155", "url": "https://it.wikipedia.org/wiki?curid=466535", "title": "Giovanni II di Salerno", "text": "Figlio di Lamberto di Spoleto, fu scacciato dal principato nel 981, quando il duca Mansone I di Amalfi rovesci\u00f2 il giovane sovrano e s'impossess\u00f2 del trono. Il governo dell'Amalfitano e di suo figlio Giovanni fu molto oppressivo e la popolazione di Salerno esplose in rivolta. Nel 983 Mansone e il figlio furono espulsi e Giovanni Lamberto, duca di Spoleto, fu eletto principe di Salerno. \nDurante il suo regno, Giovanni II cerc\u00f2 di stabilire il proprio controllo sul monastero di San Massimo e le relative propriet\u00e0, ma il piano fall\u00ec. Insieme alla moglie Sichelgaita fond\u00f2 Santa Maria de Domno, che pose direttamente sotto l'autorit\u00e0 dell'arcidiocesi di Salerno. In effetti il monastero ebbe molta fortuna gi\u00e0 sotto il primo abate, Radoaldo, ma i tentativi di Giovanni di controllare la religione e le istituzioni ecclesiastiche si ridusse a poco pi\u00f9 di questo. Nel gennaio del 984 associ\u00f2 al trono il figlio Guido, che mor\u00ec nel 988. Tra gennaio e marzo del 989 associ\u00f2 al governo un altro figlio, Guaimario, suo successore al trono. Lasci\u00f2 altri quattro figli: Pandolfo, Lamberto, Giovanni e Pietro.\nA lui viene attribuita la riedificazione di Montepiloso Irsina distrutta dalle incursioni saracene che razziavano i territori bizantini e longobardi.\nSecondo una leggenda riportata da Pier Damiani, in occasione di un'eruzione del Vesuvio il principe Giovanni esclam\u00f2 che si trattava senza dubbio di un presagio che annunciava la morte di uomo ricco, il quale sarebbe stato sicuramente condannato all'inferno. Il giorno successivo, lui stesso fu trovato morto fra le braccia di una prostituta."}
{"id": "466538", "revid": "120185292", "url": "https://it.wikipedia.org/wiki?curid=466538", "title": "Velabro", "text": "Il Velabro (in latino \"Velabrum\") era un'area pianeggiante dell'antica citt\u00e0 di Roma, situata tra il fiume Tevere e il Foro Romano, tra i colli del Campidoglio e del Palatino. I limiti dell'area non sono precisamente indicati; era contigua al Foro Boario e al \"vicus Tuscus (borgo etrusco o via etrusca)\", la via che partendo dal Foro Romano costeggiava le pendici del Palatino verso il Circo Massimo.\nEtimologia.\nL'etimologia del toponimo \u00e8 incerta: Sesto Pompeo Festo la riferiva alla ventilazione del grano; Plutarco e Varrone la riferivano a \"vehere\" (\"trasportare\") o a \"velaturam facere\" (\"traghettare\"), poich\u00e9, in caso di straripamento del fiume, si doveva attraversare quel luogo con le barche. Lo stesso Plutarco riferiva anche un'altra etimologia, derivante dall'uso di coprire con vele il percorso del corteo trionfale, che comprendeva anche il Velabro.\nStoria.\nL'area doveva essere stata in origine paludosa e soggetta alle inondazioni del Tevere: secondo la leggenda qui si sarebbe arenata, alle pendici del Palatino, la cesta con i gemelli Romolo e Remo. Il terreno acquitrinoso doveva tuttavia essere gi\u00e0 quasi del tutto scomparso all'epoca dei Tarquini, in seguito alla costruzione della Cloaca Massima. I resti di quest'ultima presenti nell'area sono costituiti da un condotto in opera cementizia (datato al I secolo d.C.), che sostituisce un pi\u00f9 antico tratto coperto con lastre di cappellaccio disposte a cappuccina e risalente al IV secolo a.C.\nVi si erano poi insediate attivit\u00e0 commerciali e produttive legate soprattutto al settore alimentare, mentre sul vicino \"vicus Tuscus\" erano presenti mercanti di stoffe e di abiti. \nIn epoca tardo antica al limite verso il Foro Boario sorse l'arco di Giano, identificato come l'\"arcus divi Constantini\" citato nel Velabro dai Cataloghi regionari.\nLa zona mantenne la sua funzione commerciale fino al VI secolo, quando una disastrosa alluvione del Tevere ricordata nel 589 dovette rialzare il livello del terreno. In seguito vi si insediarono istituzioni ecclesiastiche ed assistenziali, come le chiese di San Teodoro (titolo cardinalizio) e di San Giorgio in Velabro (diaconia). Poco dopo il toponimo si era modificato in \"Velum Aureum\" e tale rimase per tutto il medioevo."}
{"id": "466539", "revid": "298229", "url": "https://it.wikipedia.org/wiki?curid=466539", "title": "Jurij Krymarenko", "text": "Biografia.\nPrima del 2005 Jurij Krymarenko aveva un personale di 2,23\u00a0m, stabilito a Friburgo il 15 agosto 2004, e non aveva al suo attivo piazzamenti sul podio nelle competizioni mondiali e continentali giovanili.\nNell'estate del 2005 si miglior\u00f2 di 10 centimetri; il 26 giugno arriv\u00f2 a 2,33\u00a0m, suo nuovo primato personale. Tre settimane dopo, ai Campionati europei under 23 di Erfurt, vinse la medaglia di bronzo con la misura di 2,27\u00a0m, saltata al secondo tentativo; l'argento and\u00f2 al bielorusso Artyom Zaytsev, con la stessa misura di 2,27\u00a0m ottenuta per\u00f2 senza errori, mentre la medaglia d'oro fu del ceco Jaroslav B\u00e1ba con 2,29\u00a0m.\nNel mese di agosto, ai Mondiali di Helsinki Krymarenko non era annoverato tra i favoriti. Il principale candidato al titolo mondiale era lo svedese Stefan Holm, vice-campione mondiale nel 2003, campione olimpico ad Atene 2004 e campione europeo \"indoor\" a Madrid 2005 con la misura di 2,40\u00a0m.\nIn finale, otto concorrenti superarono la misura di 2,29\u00a0m e si trovarono ad affrontare la successiva quota di 2,32\u00a0m. Krymarenko era l'ultimo nell'ordine di salto. I pronostici furono rimescolati dopo che Holm fall\u00ec tutti e tre i suoi tentativi e fin\u00ec fuori dal podio. Via via anche gli altri saltatori esaurirono i loro tre salti senza successo. All'ultimo salto della gara Krymarenko riusc\u00ec a valicare l'asticella, e vinse un inatteso oro che fu l'unica medaglia ucraina di tutta la rassegna. Dietro di lui, argento a pari merito, il russo Jaroslav Rybakov e il cubano V\u00edctor Moya.\nDue anni dopo, per\u00f2, ai Mondiali di Osaka, Krymarenko, da campione uscente, \u00e8 stato sorprendentemente eliminato nelle qualificazioni."}
{"id": "466545", "revid": "466539", "url": "https://it.wikipedia.org/wiki?curid=466545", "title": "Inter City Firm", "text": "L'Inter City Firm (ICF) \u00e8 stata una delle \"firm\" (termine in lingua inglese che indica i gruppi organizzati di hooligan) del Regno Unito. Legata alla squadra del West Ham United di Londra, \u00e8 stata attiva negli anni settanta e ottanta. L'ICF si rese protagonista di battaglie con altri gruppi hooligan e divenne celebre per la particolare tenacia con cui prendeva parte agli scontri. \nStoria.\nLa gang prende il nome dai mezzi di trasporto utilizzati dai suoi componenti per assistere alle trasferte, i treni InterCity preferiti ai convogli speciali riservati ai tifosi: l'utilizzo di questi treni rendeva pi\u00f9 facile eludere il controllo delle forze dell'ordine. Un'altra \"firm\", la \"\" del , utilizzava i treni regionali delle sei del mattino per mischiarsi con i pendolari. Quando la polizia si accorse del trucco, l'ICF e altri gruppi analoghi iniziarono a muoversi con furgoncini.\nCos\u00ec come altre \"firm\" della fine degli anni settanta, l'Inter City Firm adott\u00f2 il cosiddetto stile casual, ossia l'abbandono di ogni capo di abbigliamento che facesse riferimento alla propria squadra per potersi muovere con maggiore libert\u00e0 durante le trasferte. \nNegli scontri che vedevano la ICF vincitrice sugli avversari (la rivalit\u00e0 pi\u00f9 accesa era con la \"firm\" del ), i componenti della gang lasciavano sul luogo dello scontro alcuni biglietti con la dicitura \"Congratulations, You Have Just Met the ICF\" (\"Congratulazioni, hai appena incontrato l'ICF\"). Uno dei leader dell'ICF, Cass Pennant, ha intitolato cos\u00ec un libro che narra la storia del gruppo (pubblicato in italiano con il titolo \"Congratulazioni, hai appena incontrato la I.C.F. (West Ham United)\" da Baldini+Castoldi nel 2004). Oltre all'odio verso le \"firm\" rivali, gli hooligans dell'ICF nutrivano una forte ostilit\u00e0 verso la polizia, i giornalisti e gli \"yankee\" (gli statunitensi). \nNei media.\nLe vicende dell'Inter City Firm hanno inoltre ispirato il film \"Hooligans\" del 2005 con Elijah Wood, sebbene il nome della \"firm\" sia stato cambiato in Green Street Elite (GSE)."}
{"id": "466546", "revid": "599013", "url": "https://it.wikipedia.org/wiki?curid=466546", "title": "Collegio Romano", "text": "Il palazzo del Collegio romano \u00e8 un complesso monumentale di Roma. Gi\u00e0 sede dell'omonimo istituto d'istruzione gesuitico dal 1584 al 1870, l'edificio ospita la sede centrale del Ministero della cultura nell'ala orientale, e il liceo classico Ennio Quirino Visconti nell'ala occidentale. Il complesso \u00e8 delimitato a nord da piazza sant'Ignazio e via del Caravita, a est dalla via omonima, a sud da piazza del Collegio romano e a ovest da via di sant'Ignazio. \nIl Collegio romano fu istituito da Ignazio di Loyola dopo la fondazione della Compagnia di Ges\u00f9 (1534), per coprire tutto l'arco scolastico, dagli studi elementari a quelli universitari. Per volont\u00e0 di papa Gregorio XIII fu costruita, tra il 1582 e il 1584, la sede definitiva del Collegio a Roma, nel rione Pigna, sulla piazza omonima. Il Collegio fu inoltre teatro dei dibattiti tra Galileo e Segneri, maestro di oratoria, Giuseppe Calandrelli fondatore dell'osservatorio astronomico (1787) del Collegio, Angelo Secchi, astronomo e direttore dell'osservatorio dal 1850. Fu sede del Museo kircheriano, di cui ospita una parte della collezione.\nStoria.\nIgnazio di Loyola, fondando nel 1549 il collegio di Messina, aveva aperto alla Compagnia di Ges\u00f9 un nuovo campo d'apostolato: l'insegnamento, opera essenziale, soprattutto in quel periodo di Controriforma. &lt;br&gt;Il 18 febbraio 1551, per supplire alla carenza di scuole pubbliche romane e per provvedere a una migliore formazione del clero sia secolare sia regolare, fu fondato il Collegio Romano aperto soltanto ai maschi. Questo fu realizzato grazie alla donazione fatta nel 1550 da Francesco Borgia, Duca di Gandia, professo della Compagnia di Ges\u00f9 fin dal 1548, ma che con dispensa papale, occultamente, conservava ancora il suo rango nell'attesa di sbrigare i suoi obblighi e di sistemare i figli. Nel 1551 il Collegio Romano era appena una piccola casa in affitto situata ai piedi del Campidoglio, in via di Nuova Capitolina poi piazza dell'Ara Coeli. \nSecondo Polanco, si incominciarono subito le lezioni di latino e greco e poco dopo anche di ebraico: \"\u201cvi si insegnava ancora la dottrina cristiana e sopra la porta delle scuole vi era scritto in una tabella: scuola di grammatica, d'umanit\u00e0, e di dottrina cristiana, gratis\u201d\" (riservata ai soli maschi). Primi alunni gesuiti furono Edmond Auger, francese, Emmanuel Gomez, portoghese, Giovanni Egnazi, fiorentino, ed Emerio de Bonis mantovano. Ben presto per\u00f2, diventando lo spazio esiguo per il notevole afflusso di studenti, Ignazio pens\u00f2 di utilizzare un'altra abitazione pi\u00f9 comoda e pi\u00f9 adatta a ricevere un sempre maggior numero di alunni. Senza lasciare il centro di Roma, nel settembre 1551 prese in affitto una casa situata fra piazza del Ges\u00f9 e la chiesa della Minerva, in una via poi detta via del Ges\u00f9. Corrispondeva dietro l'attuale tribuna della chiesa di Santo Stefano del Cacco, edificata successivamente. Di fronte, come dice il Ms. \u201c \"Origini d. C. R.\"\u201d, al palazzo dei Signori Muti, passato poi in propriet\u00e0 del Duca d'Acquasparta. Al tempo del compilatore del manoscritto (circa l'anno 1770), questa seconda abitazione del Collegio Romano era detta \"casa dei Frangipani\", perch\u00e9 Orazio, membro di questa famiglia, l'aveva comprata il 13 aprile 1470 dai signori Capocci. Nel 1631 ne divennero proprietari i Padri Silvestrini di S. Stefano del Cacco che la comprarono dalla signora Laura Frangipani per la somma di 9 500 scudi. Il palazzo fu in seguito demolito. Questa fu quindi la seconda abitazione occupata dal Collegio Romano.\nNonostante le difficolt\u00e0 economiche, Ignazio volle che a partire dell'anno scolastico 1553-1554 si preparassero a insegnare la filosofia e la teologia. Come \u00e8 naturale le nuove cattedre portarono un aumento sia degli esterni sia degli scolastici della Compagnia di Ges\u00f9. \u201c\"Vedendo il Pontefice Paolo IV il gran bene che il Collegio Romano faceva nella giovent\u00f9, gli concesse li 17 gennaio di quest'anno (1556) il privilegio di poter adottare in Filosofia e Teologia i suoi scolari con tutti i privilegi delle altre universit\u00e0\" \u201d (che continuavano a essere interdette alle donne). Cos\u00ec il Ms. \u201c\"Origini d. C. R.\u201d\".\nNelle tesi del 1556 \u00e8 detto \u201c\"Romae in aedibus Soc. Iesu\" \u201c. Risulta cos\u00ec che in quest'anno fu fondata la tipografia, che and\u00f2 arricchendosi nel corso degli anni di nuovi caratteri tipografici, diventando il modello per le altre. Presa l'occasione dalla inondazione che danneggi\u00f2 parte della casa Frangipani, e per il numero crescente degli studenti, il Collegio Romano trasfer\u00ec nel 1558 la sua dimora nella casa del sig. Giovan Battista Salviati, situata nella piazza detta dell'Olmo. Detta casa, dal retro, si congiungeva alla Chiesa di S. Maria in Via Lata, e pi\u00f9 tardi fu ingrandita e abbellita dal cardinale Antonio Maria Salviati. L'affitto annuo era di 350 scudi. Il Ms. citato riporta che il trasloco delle masserizie fu fatto dai Padri stessi. Meglio determinata \u00e8 l'ubicazione della casa Salviati nel breve cenno storico del Collegio \u201c\"De Coll. Rom. 1555 ad 1561\u201d che rimonta appunto a questo tempo.\"\u201c \"Nel 1557 il Collegio pass\u00f2 nell'abitazione pi\u00f9 vasta di Giov. Battista Salviati, unita ai giardini del duca di Urbino e posta di fronte all'arco di Camillo, il numero dei gesuiti fu di 145, gli esterni superavano il numero degli anni precedenti\" \u201c. \nDa queste indicazioni e dal confronto delle carte topografiche del tempo si pu\u00f2 ubicare pi\u00f9 esattamente il palazzo dietro S. Maria in Via Lata, come gi\u00e0 detto, in quel gomito che fa ora il Palazzo Doria-Pamphili, in quel rettangolo che verrebbe limitato dai prolungamenti di via della Gatta e di via Lata. Il Collegio Romano rimase qui per soli quattro anni, quando, diventando insufficiente a contenere un sempre maggior numero di alunni, si pens\u00f2 a una pi\u00f9 ampia sede. Il palazzo Salviati fu demolito quando, costruito il nuovo edificio del Collegio Romano, si volle ingrandire la piazza su cui d\u00e0 la facciata. Frattanto, il 21 luglio 1556 mor\u00ec Ignazio di Loyola, gli successe il P. Giacomo Laynez. La nuova sede, che doveva essere definitiva almeno fino alla confisca del 1873, fu nelle immediate adiacenze, dono di Vittoria della Tolfa, marchesa della Valle, figlia di una sorella di Paolo IV. Anche la seconda sede del collegio si rivel\u00f2 presto insufficiente: era giunto il tempo per una sede definitiva (che rester\u00e0 tale fino alla conquista di Roma nel 1870).\nL'aumento del numero degli alunni, e le precarie risorse economiche mossero i padri gesuiti a presentare a papa Gregorio XIII, il 10 gennaio 1574, un memoriale sulla situazione. Il pontefice prese a cuore la nascente istituzione e assegn\u00f2 diverse rendite. Nel 1581 fu possibile iniziare la costruzione di una nuova sede nei pressi della chiesa di san Macuto, grazie al generoso concorso dello stesso pontefice, che fu quindi definito in un motto \u201c\"parenti optimo fondatori\"\u201d.\nL'11 gennaio 1582, il cardinale nipote Filippo Boncompagni pose la prima pietra del nuovo edificio, eretto alle spalle della sede precedente, questa venne a sua volta demolita poco dopo, integrando l'area nell'ambito della nuova costruzione, progettata dall'architetto fiorentino Bartolomeo Ammannati. I locali e le aule furono gi\u00e0 pronti nel 1584, i corsi furono inaugurati il 28 ottobre dello stesso anno alla presenza del papa. Un quadro conservato in originale nei locali dell'ex Collegio Romano (e in copia nella nuova sede della Pontificia Universit\u00e0 Gregoriana) ne ritrae il progetto col ritratto dell'iniziatore.\nCome cappella del collegio fu adoperata la chiesa della SS. Annunziata (sull'area dove attualmente sorge la chiesa di sant'Ignazio), iniziata per le clarisse e completata dai gesuiti. Era stata edificata nel 1562 e decorata nel 1571 nell'abside da Federico Zuccari, con un suo celebre affresco; vi pregarono, san Stanislao Kostka, san Roberto Bellarmino, san Luigi Gonzaga (che vi fu anche sepolto, prima di essere traslato nel 1699 nell'attuale chiesa di sant'Ignazio), e poi anche san Giovanni Berchmans. La chiesa si presentava come un edificio di proporzioni modeste, a unica navata rettangolare.\nL'anno 1623 a seguito della canonizzazione di sant'Ignazio di Loyola, il cardinale Ludovico Ludovisi, nipote di Gregorio XV, decise di finanziare la costruzione di un vasto tempio per il culto del nuovo santo. Progett\u00f2 la nuova chiesa di Sant'Ignazio, il gesuita Orazio Grassi e fu consacrata nel 1722; la volta fu affrescata dal celebre pittore gesuita Andrea Pozzo, come pure la tela che sostituisce l'ardita cupola progettata e mai realizzata.\nNel 1651 fu iniziata una raccolta di materiale di vario genere (antichit\u00e0 classiche, reperti preistorici ed etnografici, come le celebri mummie), detto in seguito kircheriano, per l'apporto di P. Athanasius Kircher, studioso di matematica, fisica e lingue orientali. I gesuiti curarono particolarmente un gabinetto astronomico e fisico per il quale nel 1787 venne edificata una torretta detta dell'osservatorio. L'edificio del Collegio si presenta come un vasto complesso costituito da due grandi cortili porticati, vaste aule e il complesso della Biblioteca del Collegio Romano, tra le pi\u00f9 ragguardevoli di Roma, asportata nel 1873 per confluire nella nascente Biblioteca centrale Vittorio Emanuele II; sul tetto dell'annessa chiesa e dell'edificio principale trovarono sede la torre dell'osservatorio e i gabinetti scientifici.\nNel 1773, con la soppressione della compagnia di Ges\u00f9, i religiosi gesuiti dovettero lasciare la direzione del collegio, che fu affidata al clero secolare; gravi danni furono apportati alla struttura durante l'occupazione francese di Roma. Con la ricostituzione della compagnia di Ges\u00f9, per opera di Papa Pio VII, il Collegio Romano non venne restituito subito ai gesuiti.\nFu il papa Leone XII col breve \"Cum Multa\", in data 17 maggio 1824, che ordin\u00f2 la restituzione del Collegio Romano con le strutture annesse e la chiesa di sant'Ignazio, alla Compagnia di Ges\u00f9.\nIl nuovo anno accademico fu inaugurato il 2 novembre dello stesso anno, alla presenza dello stesso pontefice. Primo rettore fu il P. Luigi Tapparelli D'Azeglio. Tra i pi\u00f9 illustri docenti di teologia di quel tempo va ricordato il P. Giovanni Perrone che insegn\u00f2 dal 1824 al 1855.\nCon la riapertura del Collegio Romano ritorn\u00f2 a nuova vita il celebre osservatorio astronomico, ripristinato e ingrandito.\nUna parentesi negativa si ebbe durante la repubblica romana, quando il 29 marzo 1848 i gesuiti furono allontanati e vi fu trasferito il seminario romano. L'anno successivo l'edificio fu occupato e pesantemente devastato dai rivoluzionari i quali prima di lasciarlo, il 7 agosto 1849, al sopraggiungere dei francesi che venivano per liberare Roma, incendiarono un'ala del collegio, danneggiando anche le stanze di San Luigi.\nIl 3 marzo 1850 il seminario romano fu trasferito, e poterono riprendere le attivit\u00e0 accademiche e si pot\u00e9 provvedere ai restauri.\nDopo venti anni, con l'occupazione delle truppe sabaude di Roma, il 20 settembre 1870, il collegio fu adibito a caserma dei bersaglieri e i locali e le aule vennero adibite a scuole tecniche e a ginnasio liceo. Il 6 novembre venne ordinata la chiusura del Collegio Romano. Anche il simbolo della compagnia di Ges\u00f9 fu scalpellato dai timpani delle porte, che fino ad allora sia i giacobini sia i mazziniani avevano risparmiato.\nRimase aperta solo una scuola di filosofia e teologia per i chierici romani. Il 17 gennaio 1873 furono incamerati dal nascente governo le biblioteche, l'osservatorio astronomico, il gabinetto scientifico e il Museo Kircheriano. Con l'estensione, anche per la citt\u00e0 di Roma, delle leggi soppressive del governo sabaudo i gesuiti vennero definitivamente allontanati.\nPio IX protest\u00f2 contro questa usurpazione con l'enciclica \"Etsi multa luctuosa\" del 21 novembre 1873. La comunit\u00e0 dei professori gesuiti trov\u00f2 ospitalit\u00e0 nelle vicinanze dell'antica sede, presso il Palazzo Gabrielli-Borromeo, ospite del collegio germanico (trasferitosi altrove nel 1886), ora sede dello studentato dei Gesuiti (Collegio Bellarmino).\nIn questa nuova sede le attivit\u00e0 accademiche, col titolo ufficiale di Pontificia Universit\u00e0 Gregoriana del Collegio Romano, ripresero, incrementate e tutelate da papa Leone XIII.\nLa trasformazione in liceo.\nNel 1870 la struttura fu trasformata dapprima in caserma e poi in liceo-ginnasio statale, intitolato a Ennio Quirino Visconti, illustre antichista, conservatore del museo capitolino, professore di archeologia all'Universit\u00e0 di Parigi e membro del governo consolare durante il periodo napoleonico.\nL'architettura dell'edificio.\nIl Collegio Romano \u00e8 stato attribuito a Bartolomeo Ammannati, ma \u00e8 probabilmente opera di Giuseppe Valeriano. La grandiosa facciata (nella foto) fu probabilmente progettata da Paolo Maruscelli ed \u00e8 divisa in tre corpi: uno centrale pi\u00f9 alto a tre piani e due laterali e due piani, con sopra un attico, mentre sulla destra si eleva la torre Calandrelli, costruita nel 1787 per le osservazioni astronomiche. La parte centrale presenta due grandiosi portali (quello di destra \u00e8 murato, mentre quello a sinistra \u00e8 perfettamente allineato con l'asse del cortile interno a cui conduce. \nAl centro del piano superiore, sempre in facciata, vi sono lo stemma di Gregorio XIII e la lapide che ricorda la fondazione del collegio: \"GREGORIUS XIII P.M. / RELIGIONI / AC BONIS ARTIBUS / MDLXXXVIII\". Al terzo piano c'\u00e8 un orologio centrale, che un tempo forniva l'ora esatta a tutti gli orologi di Roma; sopra ancora una balaustra sulla quale si elevano una loggia con cupolino per la campana, la quale segnava ogni giorno l'inizio delle lezioni, e due edicole per le meridiane.\nAll'interno, il cortile presenta un loggiato a due livelli con due scaloni ai lati. Al piano terra si trova la biblioteca, mentre al primo piano vi \u00e8 l'aula magna. Vi si trova inoltre un affresco di Giuseppe Valeriano.\nL'edificio \u00e8 stato oggetto di recenti opere di restauro, rivolte al recupero cromatico e materico della facciata e al restauro degli interni. Nel cortile \u00e8 stato ripristinato il livello di pavimento corrispondente all'antico \"opus spicatum\".\nLa piazza.\nIl nome \"piazza del Collegio Romano\" fu attribuito solo nel 1584, quando fu inaugurato il palazzo omonimo, ma anticamente era chiamata \"Campo Camilliano\", da un arco che sorgeva all'imbocco dell'adiacente via del Pie' di Marmo ed era appunto chiamato \"Arco di Camigliano\". La configurazione generale della piazza si acquis\u00ec soltanto nel 1659, quando i Gesuiti comprarono Palazzo Salviati, situato davanti al palazzo del Collegio Romano, ad angolo con palazzo Doria Pamphili e lo demolirono per consentire l'allargamento e la sistemazione della piazza.\nLa piazza, antistante il prospetto principale del Collegio Romano da cui prende nome, \u00e8 il frutto materiale dell'irradiazione culturale della Compagnia di Ges\u00f9, essa fu trasformata radicalmente per meglio evidenziare l'edificio, a costo di imponenti demolizioni e attraverso complesse strategie culturali, che sono lo specchio dell'autorevolezza culturale dell'ordine nel XVI-XVII secolo.\nSappiamo che per quattro anni dal 1558, in attesa della definitiva costruzione della sede, i Gesuiti avevano affittato Palazzo Salviati, un tempo insistente sulla parte est dell'attuale piazza, per una pigione annua di 350 scudi, ma che gi\u00e0 dai primi mesi lo spazio non era sufficiente per il sempre maggior numero di studenti.\nI problemi di spazio non saranno risolti fino al 1574, quando a seguito di un memoriale presentato dall'Ordine a Gregorio XIII, il papa prese a cuore le difficolt\u00e0 e concorse economicamente all'acquisto dell'attuale area del Collegio. Diede avvio alla costruzione nel 1584 su progetto dell'architetto fiorentino Ammannati. Per quasi un secolo il Collegio dalla facciata imponente e particolarmente alta per l'architettura romana di quel periodo, soffr\u00ec della presenza ravvicinata di Palazzo Salviati, fino a quando la comunione di interessi con il Papa e la famiglia Pamphilj non cre\u00f2 l'opportunit\u00e0 di creare l'attuale piazza.\nLa vendita del palazzo avvenne di fatto gi\u00e0 nel settembre 1659 e il prezzo concordato con il Duca alla fine fu di 40 769 scudi. La Compagnia pot\u00e9 permettersi una cos\u00ec ingente spesa, in virt\u00f9 di un previo accordo con il principe Pamphilj, proprietario dell'edificio adiacente palazzo Salviati, che offr\u00ec di riacquistare esattamente la met\u00e0 della propriet\u00e0 Salviati, per una cifra di 20 384 scudi, al fine di rettificare lo spazio della piazza, diminuendo l'ingombro sull'attuale angolo est. Ci\u00f2 permise al principe di completare il lato nord del Palazzo Pamphilj, aggiungere una nuova magnifica ala barocca al palazzo (il resto del quale gli era stato portato in dote dalla moglie Olimpia Aldobrandini) e cos\u00ec aggiornare il suo personale appartamento alla moda del tempo.\nDifficile identificare l'ideatore originale di questa rivoluzione urbanistica. Tutti e tre gli attori della demolizione e ricostruzione della piazza sono noti per il loro mecenatismo. Il papa Chigi \u00e8 famoso per la sistemazione di alcune piazze barocche di Roma, tra cui il celebre Colonnato di San Pietro; il principe Camillo Pamphilj fu un insaziabile costruttore di nuove fabbriche, come la famosa villa al Gianicolo, il Palazzo di Valmontone, S. Agnese in Agone, S. Andrea al Quirinale (vedi il sito della famiglia Doria Pamphilj); infine la Compagnia di Ges\u00f9 in quegli anni era all'apogeo della sua influenza nella chiesa cattolica.\nProbabilmente l'accordo semplicemente armonizz\u00f2 compiutamente le esigenze delle tre istituzioni, tanto pi\u00f9 che tra il Principe e i Gesuiti v'era un'antica relazione. Camillo fu allievo nel Collegio del famoso erudito gesuita, filosofo e matematico, Athanasius Kircher. La costruzione del braccio di Palazzo Doria Pamphilj su Collegio Romano inizi\u00f2 senza indugio gi\u00e0 nel settembre dello stesso anno, avendo Alessandro VII ordinato che la costruzione fosse completata entro un anno dalla stipula dell'accordo. Il Principe chiam\u00f2 l'architetto Antonio Del Grande, gi\u00e0 famoso per la costruzione delle Carceri nuove e la direzione del completamento della Galleria Colonna.\n\u00c8 interessante notare che uno degli obiettivi dell'architetto fu proprio quello di emulare in eleganza e magnificenza la facciata del famoso Collegio. L'architettura della Compagnia a Roma, fu sempre volutamente semplice, legata strettamente ai materiali locali, quali travertino e mattoni, senza spazio per orpelli decorativi e forme sinuose. Questo modello d'architettura, severa e pragmatica, ma anche elegante e grandiosa nelle proporzioni, diffusa dalla Compagnia in vari quartieri della citt\u00e0 dalla fine del XVI secolo, influenz\u00f2 ancora la generazione degli architetti del secolo successivo e in generale l'architettura barocca di Roma nel suo complesso.\nPer la facciata e l'androne di Palazzo Doria Pamphilj, considerate un capolavoro gi\u00e0 dai contemporanei, fu ipotizzato in passato l'intervento dei tre pi\u00f9 famosi architetti dell'epoca Borromini, Rainaldi e Bernini, in realt\u00e0 l'architetto Del Grande aggiorn\u00f2 semplicemente lo stile dell'architettura gesuita alle esigenze del secolo e del committente.\nAntonio Del Grande perci\u00f2 s'ispir\u00f2 sensibilmente alla facciata gi\u00e0 esistente del Collegio e costru\u00ec un palazzo angolato che, ancorch\u00e9 pi\u00f9 basso e certamente pi\u00f9 decorato, us\u00f2 la stessa semplice alternanza materica di travertino e mattoni, allegger\u00ec la facciata con lo stesso chiaroscuro di pieno e vuoto delle finestrature.\nLa sistemazione della piazza voluta dal Papa ebbe strascichi giudiziari, quando i canonici di Santa Maria in Via Lata lamentarono l'eccessiva altezza del nuovo edificio nei confronti della chiesa e della diaconia annessa. Il Pontefice fu costretto a nominare una commissione di cinque architetti e a emettere una sentenza nel 10 dicembre 1661 \u201cedificium non est demolendum\u201c, a cui seguirono due chirografi che pacificarono definitivamente le parti. La costruzione del Palazzo Doria Pamphilj contribu\u00ec infine al formarsi di una delle pi\u00f9 note collezioni d'arte a Roma: la galleria Doria Pamphilj, con capolavori di scultura e pittura dal XV al XVIII secolo.\nTra le altre importanti presenze della piazza del Collegio Romano, il gi\u00e0 citato palazzo Doria Pamphili, sede della omonima Galleria che comprende opere di Raffaello, Tiziano, Tintoretto, Guercino, Rubens e Vel\u00e1zquez; la chiesa e il complesso di S. Marta, tra i cui autori fu Carlo Fontana."}
{"id": "466552", "revid": "1889177", "url": "https://it.wikipedia.org/wiki?curid=466552", "title": "Bourg-Saint-Pierre", "text": "Bourg-Saint-Pierre (toponimo francese; in tedesco \"Sankt Petersburg\", desueto) \u00e8 un comune svizzero di 182 abitanti del Canton Vallese, nel distretto di Entremont.\nGeografia fisica.\nBourg-Saint-Pierre si trova nella val d'Entremont ai piedi del colle del Gran San Bernardo.\nStoria.\nBourg-Saint-Pierre \u00e8 citato nel resoconto dell'itinerario di Sigerico e rappresentava la XLIX tappa (\"submansio\"). Sigerico di Canterbury la defin\u00ec \"Petrecastel\" e vi soggiorn\u00f2 dopo aver oltrepassato il colle del Gran San Bernardo.\nIl 20 maggio 1800, quando era ancora primo console, Napoleone Bonaparte pass\u00f2 per Bourg-Saint-Pierre, diretto in Italia attraverso il colle. L'avvenimento \u00e8 ricordato da una targa affissa sul muro della casa dove sost\u00f2 prima di continuare la sua marcia.\nNel 1984, il presidente Mitterand invi\u00f2 una lettera di ringraziamento e una medaglia commemorativa, poich\u00e9 in quell'occasione aveva fornito utensili, legname, forza lavoro, ecc. all'esercito francese e, per quasi duecento anni, forte di una promessa di pagamento vergata da Napoleone, aveva continuato a reclamare nei confronti del governo francese il pagamento dell'insoluto, saldando cos\u00ec finalmente lo storico debito.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "466557", "revid": "709565", "url": "https://it.wikipedia.org/wiki?curid=466557", "title": "Greg Iles", "text": "Biografia.\nNacque in Germania, dove suo padre gestiva una clinica statunitense. Tornato negli USA, cresce a Natchez (Mississippi) e nel 1983 si diploma all'Universit\u00e0 del Mississippi.\nPer molti anni ha fatto parte di una band musicale, i \"Frankly Scarlet\", finch\u00e9 non decise di rinunciarvi per stare pi\u00f9 vicino alla propria famiglia. Decide cos\u00ec di dedicarsi alla scrittura.\nNel 1992 pubblica il suo primo romanzo, \"Spandau Phoenix\", un thriller sul criminale nazista Rudolf Hess: il racconto entra subito nella classifica dei bestseller del New York Times.\nAnche se si dedica a tempo pieno alla carriera di scrittore, non ha rinunciato del tutto alla musica. Iles fa parte di un gruppo musical-letterario, i Rock Bottom Remainders, che comprende Dave Barry, Ridley Pearson, Stephen King, Scott Turow, Amy Tan, Mitch Albom, Roy Blount, Jr., Matt Groening, e James McBride. Nel luglio 2013, scrisse a pi\u00f9 mani \"Hard Listening: The greatest rock band ever (of authors) tells all\" (2014) con il gruppo. L'ebook combina saggi, fiction, meditazioni, carteggi email e conversazioni, foto, audio- e videoclip, e quiz interattivi per fornire al lettore una visione sulle vite private di questi scrittori/musicisti.\nNel 2002 il regista Luis Mandoki porta sullo schermo il romanzo \"Ore di terrore\", il film intitolato \"24 ore\" vede come protagonista Charlize Theron nel ruolo di Karen e Kevin Bacon in quello di Hickey.\nIl 7 marzo 2011, Iles ebbe un terribile incidente stradale mentre percorreva la statale 61 in Mississippi. Un pick-up condotto dalla diciannovenne Elizabeth Moore penetr\u00f2 nello sportello lato conducente. Sub\u00ec un politrauma: arto inferiore destro (gli fu amputata la gamba sotto il ginocchio), multiple fratture costali, fratture di bacino e una lacerazione dell'aorta. Rimase otto giorni in coma farmacologico durante i quali perse anche il padre, medico, che considerava il proprio mentore. In quel periodo stava scrivendo \"L'affare Cage\". Al suo risveglio, la sua visione della vita era cambiata. Da quell'esperienza il suo ultimo romanzo divenne una trilogia e cambi\u00f2 la percezione psicologica dei personaggi."}
{"id": "466558", "revid": "1784938", "url": "https://it.wikipedia.org/wiki?curid=466558", "title": "Henri Gr\u00e9goire", "text": " \nTra i capi della Rivoluzione, giacobino e montagnardo, propugn\u00f2 l'abolizione dei privilegi, della pena di morte (anche durante il Terrore) e della schiavit\u00f9, ader\u00ec alla Costituzione civile del clero e sostenne l'instaurazione del suffragio universale. Fu il fondatore del Conservatorio nazionale francese delle arti e mestieri. Durante la restaurazione francese si oppose al partito monarchico, chr era sostenuto dalla maggioranza dei cattolici, venendo fatto dimettere dal Parlamento ad opera degli Ultrarealisti nel 1819 su spinta del cancelliere austriaco Metternich.\nBiografia.\nCurato di campagna.\nFiglio di artigiani (suo padre era un modesto sarto) nacque a V\u00e9ho, presso Lun\u00e9ville, nel 1750. Comp\u00ec gli studi in un collegio gesuita a Nancy e divenne quindi curato a Emberm\u00e9nil.\nNel svolgere la sua missione pastorale, si occup\u00f2 dell'istruzione dei suoi parrocchiani, creando una biblioteca a tutti accessibile e dotandola di numerose opere di agronomia. Cerc\u00f2 di aiutare gli agricoltori a razionalizzare il lavoro per aumentare la produzione.\nViaggi\u00f2 molto e incontr\u00f2 anche fedeli di altre religioni: in particolare entr\u00f2 in contatto con un pastore protestante e nel 1787 pronunci\u00f2 un discorso all'inaugurazione della sinagoga di Lun\u00e9ville. Partecip\u00f2 alla vita intellettuale della sua provincia e fu socio corrispondente di diverse accademie. Nel 1783 ricevette la corona dall'Accademia di Nancy per il suo \"\u00c9loge de la po\u00e9sie\" (\"Elogio della poesia\") e nel 1788 dall'Accademia di Metz (insieme con un ebreo polacco Zalkind Hourwitz, e l'avvocato protestante Thi\u00e9ry) per il suo \"Essai sur la r\u00e9g\u00e9n\u00e9ration physique et morale des Juifs\" (\"Saggio sulla rigenerazione fisica e morale dei Giudei\"), che fu tradotto in Inghilterra l'anno seguente.\nGr\u00e9goire e la Rivoluzione francese: il prete \"citoyen\".\nEletto deputato agli Stati generali del 1789 dal clero del Baliato di Nancy si fa subito notare, in quanto assertore dell'unione fra il basso clero e il terzo stato ed \u00e8 infatti uno dei primi membri del clero che accoglie l'invito del terzo stato a riunirsi congiuntamente quale assemblea nazionale. Questa, infatti, fu costituita su invito dello stesso Gr\u00e9goire, che venne poi raccolto dall'abate Siey\u00e8s, nonostante alcune riserve di Mounier e di Mirabeau. Gr\u00e9goire presiedette per ben 62 ore consecutive proprio la riunione dell'assemblea il giorno della presa della Bastiglia e tenne in quest'occasione un veemente discorso contro i nemici della nazione.\nContribu\u00ec alla redazione della Costituzione civile del clero, approvata dall'Assemblea nel luglio 1790, e fu presto considerato il capo della Chiesa costituzionale francese. Una volta intervenuta la condanna della Costituzione civile del clero ad opera di Papa Pio VI e la conseguente spaccatura del clero in costituzionalisti e preti refrattari, Gr\u00e9goire sar\u00e0 considerato sostanzialmente il capo della chiesa costituzionale.\nNell'Assemblea costituente reclam\u00f2 non solo la totale abolizione dei privilegi, ma anche il suffragio universale. Moltiplic\u00f2 gli scritti a favore delle persone nere e contribu\u00ec al voto per l'abolizione della schiavit\u00f9 (in seguito ristabilita da Napoleone e quindi nuovamente abolita con un decreto del 27 aprile 1848 di Victor Schoelcher). Come Schoelcher, fu membro della Massoneria. Fu uno dei principali artefici del riconoscimento dei diritti civili e politici agli Ebrei, sanzionato dal decreto del 27 settembre 1791.\nNominato vescovo costituzionale di Blois nel 1791, venne eletto alla Convenzione nazionale e rieletto ancora deputato alla Convenzione per il dipartimento del Loir-et-Cher. Gr\u00e9goire si occup\u00f2 della riorganizzazione della scuola e fu uno dei membri pi\u00f9 attivi del \"Comitato per l'Istruzione pubblica\". Nell'ambito di questo comitato intraprese una grande inchiesta sui dialetti locali (\"patois\") per favorire l'uso del francese. Nel 1794 istitu\u00ec il \"Conservatoire National des Arts et M\u00e9tiers\" (o CNAM, \"Conservatorio nazionale delle arti e mestieri\"), tuttora esistente. Ide\u00f2 inoltre il \"Bureau des longitudes\" (\"Ufficio delle lunghezze\") che aveva per obiettivo di migliorare il trasporto marittimo attraverso una migliore conoscenza delle distanze.\nMalgrado il Terrore, non smise di sedere alla Convenzione e non esit\u00f2 a condannare vigorosamente la scristianizzazione della Francia degli anni 1793-94, rischiando diverse volte di essere arrestato. Durante il processo di Luigi XVI non vot\u00f2 a favore della sua morte essendo visceralmente contrario alla pena di morte, persino per colui che qualificava come \"tiranno\".\nEgli si oppose pure, nel 1794, alla distruzione generalizzata ad opera dei rivoluzionari dei beni cultuali e artistici associati all\"ancien r\u00e8gime\", coniando nell'occasione il termine vandalismo, utilizzato nei suoi tre monumentali Rapporti del 1794 alla Convenzione (Rapporti sulla distruzione realizzata da vandalismo, op. cit., J.L. Sax, p.\u00a01149; \"Vandalism\", Oxford English Dictonary, 2\u00aa ed.).\nNel 1795 cre\u00f2 con i vescovi costituzionali Saurine e Debertier e con alcuni laici, la \"Soci\u00e9t\u00e9 Libre de Philosophie Chr\u00e9tienne\" (\"Societ\u00e0 libera di filosofia cristiana\"), che aveva come scopo la ripresa degli studi teologici che si erano interrotti con la Rivoluzione, di lottare contro la scristianizzazione e contro la teofilantropia e contro il culto dell'Essere supremo. Organo di questa societ\u00e0 fu il giornale \"Annales de la religion\" (\"Annali della religione\"), soppresso in seguito da Napoleone dopo il Concordato. Oper\u00f2 inoltre per la riabilitazione di Port-Royal-des-Champs, pubblicando nel 1801 e ancora nel 1809 \"Les Ruines de Port Royal des Champs\" (\"Le rovine di Port-Royal-des-Champs\") che mettevano in valore le virt\u00f9 delle religiose gianseniste e dei \"Solitari\": questo scritto contribu\u00ec alla nascita del mito di Port-Royal come centro intellettuale e di resistenza all'assolutismo.\nSotto il Direttorio si sforz\u00f2 di riorganizzare la Chiesa costituzionale: indisse con i vescovi costituzionali due concili nazionali (1797 e 1801), per tentare l'istituzione di una vera Chiesa gallicana. Nel 1799 pubblic\u00f2 il \"Projet de r\u00e9union de l'Eglise russe \u00e0 l'Eglise latine\" (\"Progetto di riunione della Chiesa russa alla Chiesa latina\"). Nel 1802 divenne senatore e tent\u00f2 di opporsi alla firma del Concordato. Fedele alle sue convinzioni repubblicane, continu\u00f2 a fregiarsi del titolo di \"vescovo costituzionale di Blois\" (lo storico Jules Michelet lo definisce l'uomo \"\u00e0 la \"t\u00eate de fer\"\" o \"dalla testa di ferro\").\nL'oppositore.\nDurante l'Impero e la Restaurazione, Gr\u00e9goire scrisse numerose opere, in particolare una storia delle sette in due volumi del 1810. Egli \u00e8 membro del Senato, dove \u00e8 uno dei rari irriducibili oppositori di Napoleone.\nAlla Restaurazione \u00e8 escluso da tutte le funzioni pubbliche, ma, gi\u00e0 nel 1819, \u00e8 eletto deputato nell'Is\u00e8re, ma l'ira degli ultrarealisti lo costringe a lasciare la Camera dei deputati. Pure la sua elezione all'Accademia francese \u00e8 respinta per il suo repubblicanesimo.\nMuore a Parigi, dove l'arcivescovo legittimista Hyacinthe-Louis de Qu\u00e9len si oppone a che gli siano impartiti gli ultimi sacramenti, se Gr\u00e9goire non rinuncia al giuramento alla Costituzione civile del clero. Malgrado Gr\u00e9goire rifiuti, il sacerdote che lo assiste, abb\u00e9 Guillon, non segue le direttive del vescovo e acconsente alle richieste del morente. La gerarchia ecclesiastica rifiuter\u00e0 tuttavia di aprire la chiesa per i funerali di Gr\u00e9goire, il quale sar\u00e0 sepolto al cimitero di Montparnasse.\nLe ceneri di Gr\u00e9goire sono state trasferite al Panth\u00e9on il 12 dicembre 1989 in occasione del bicentenario della Rivoluzione, insieme a quelle di Monge e Condorcet."}
{"id": "466561", "revid": "1543377", "url": "https://it.wikipedia.org/wiki?curid=466561", "title": "Tomaso Luciani", "text": "Biografia.\nDi nobile famiglia albonese nacque nella citt\u00e0 istriana nel 1818. Da giovane venne a contatto con il podest\u00e0 locale il quale lo instrad\u00f2 presto nell'amministrazione comunale. A circa trent'anni assunse la massima carica municipale gestendo l'albonese fino al 1849 \u2013 e in una seconda occasione dal 1859 fino al 1861 \u2013 apportando una serie di innovazioni, dimostrandosi cos\u00ec molto vicino ed attaccato alla popolazione locale.\nDato il suo grandissimo fervore patriottico nel 1848 caldeggi\u00f2, alla notizia degli avvenimenti di Vienna, Milano e Venezia, l'insurrezione (sia pur dal tono limitato) nella sua piccola Albona, senza curarsi delle possibili conseguenze data la sua carica di funzionario austriaco, assieme ai patrioti locali organizzando anche reclutamenti clandestini di volontari da inviare a Venezia nella \"Legione dalmato-istriana\" e tenendosi strettamente in contatto con i compagni istriani giunti nella citt\u00e0 lagunare nell'imminenza di un tanto atteso sbarco di volontari per liberare ed includere nei confini della Madrepatria la piccola penisola adriatica, separata dalla sua capitale storica dagli austriaci dopo il Congresso di Vienna.\nSoffocata la rivoluzione dalle truppe II. RR. torn\u00f2 ad occuparsi delle faccende comunali e a viaggiare per il Paese, recandosi, in cerca di informazioni sulla sua terra, nelle principali biblioteche italiane. Nel 1859, in piena seconda campagna risorgimentale, sper\u00f2 vivamente che le armate francesi e piemontesi, vittoriose a Solferino e San Martino, potessero arrivare a liberare almeno l'Istria ex-veneta per includerla nella Confederazione italiana pattuita a Plombi\u00e8res.\nIl suo inesauribile sentimento d'amore per l'Italia lo port\u00f2 nella primavera del 1861, dopo che il conte di Cavour ebbe espressa la propria volont\u00e0 di un istriano tra i maggiori esponenti del \"Comitato d'emigrazione veneta\", a spostarsi nello Stato Italiano, non ancora riconosciuto dall'Austria ed appena costituitosi il 17 marzo, per partecipare quindi tra le file dei protagonisti del Risorgimento. Furono da una parte un gruppo tra i principali patrioti giuliani da tempo esuli in Piemonte, tra i quali i pi\u00f9 noti Pacifico Valussi, Antonio Coiz e Francesco Prospero Antonini, e dall'altra quelli rimasti in Istria, sotto la guida di Carlo Combi, a raccomandare il Luciani. Ottenuto il passaporto, dopo aver ceduto tutte le sue propriet\u00e0 ad un cugino, varc\u00f2 il confine austro-sardo e si stabil\u00ec a Milano da dove inizi\u00f2 la sua attivit\u00e0 propagandistica portando avanti la causa giuliana parallelamente a quelle veneta e trentina, oltre a stringere una sincera e calorosa amicizia con Giuseppe Garibaldi, il quale mostrer\u00e0 per lui sempre grande ammirazione.\nAllo scoppio della Terza guerra d\u2019indipendenza fu l'anima del \"Comitato triestino-istriano\" che lottava per la parit\u00e0 del bisogno di annessione della Venezia Giulia con quella del Veneto.\nL'esito inconcludente della campagna per le armi italiane, con il solo compenso della Venezia per l'Italia alleata della Prussia e uscita praticamente sconfitta dal conflitto con l'Austria, diffuse molte amarezze nell'animo del Luciani che non riusc\u00ec a vedere la sua terra ricongiunta alla Madrepatria.\nSi spegner\u00e0 a Venezia nel 1894.\nTra le sue opere si rievoca la pi\u00f9 nota \"\u00abTradizioni popolari albonesi\u00bb\" uscita due anni prima della sua scomparsa."}
{"id": "466565", "revid": "838137", "url": "https://it.wikipedia.org/wiki?curid=466565", "title": "Ascensione retta del nodo ascendente", "text": "In astrodinamica e meccanica celeste, l'ascensione retta del nodo ascendente (Right Ascension of the Ascending Node, RAAN) \u00e8 l'angolo misurato sul piano equatoriale compreso tra la direzione del punto d'Ariete e il nodo ascendente dell'orbita di un satellite (o di un pianeta attorno ad una stella): \nSe formula_2 allora formula_3\ndove formula_4 \u00e8 la componente lungo x del vettore asse nodale formula_5; si noti che l'asse nodale, definito come vettore dato dall'intersezione di piano equatoriale e piano orbitale, non ha componenti lungo formula_6 nel sistema di riferimento inerziale.\nAnalogamente, noto il versore asse nodale :formula_7, si ha\nSe formula_9 allora formula_3\nL'ascensione retta del nodo ascendente \u00e8 uno dei sei parametri orbitali che descrivono compiutamente un'orbita nell'ipotesi di due corpi puntiformi, il corpo orbitante e l'attrattore. In verit\u00e0 il moto orbitale avviene in presenza di perturbazioni (resistenza atmosferica, gradiente di gravit\u00e0, attrazione di altri corpi celesti), quindi anche la RAAN non si conserva, come gli altri parametri orbitali.\nA volte, al posto dell'ascensione retta del nodo ascendente si usa come parametro orbitale la longitudine del nodo ascendente, che \u00e8 l'equivalente della RAAN, ma misurato sull'eclittica."}
{"id": "466575", "revid": "33689", "url": "https://it.wikipedia.org/wiki?curid=466575", "title": "Corsa (meccanica)", "text": "La corsa \u00e8 la distanza che intercorre tra il punto morto inferiore e il punto morto superiore all'interno di un cilindro.\nIntroduzione.\nUnitamente alla misura dell'alesaggio \u00e8 il dato con cui, utilizzando la comune formula matematica per il volume di un cilindro, si ottiene la cilindrata unitaria in un motore, espressa in centimetri cubi.\nMisure/rapporti.\nIn base al rapporto che vi \u00e8 tra l'alesaggio e la corsa i vari tipi di motore prendono la denominazione di motore \"Quadro\" nel caso di misure uguali, di motore \"Superquadro\" o a \"corsa corta\" se la corsa \u00e8 inferiore all'alesaggio e, infine, motore \"Sottoquadro\" o a \"corsa lunga\" nel caso opposto."}
{"id": "466576", "revid": "2184720", "url": "https://it.wikipedia.org/wiki?curid=466576", "title": "Krikka Reggae", "text": "I Krikka Reggae sono un gruppo musicale italiano, proveniente da Bernalda (MT). I loro testi sono dialettali e trattano tutti i temi di grande attualit\u00e0 nazionale, internazionale che temi di problematiche locali e meridionali. \nLa spontaneit\u00e0 e l'attualit\u00e0 dei testi (lavoro precario, disoccupazione, guerra, abusi, emergenze ambientali, strategie mediatiche, migrazioni, ecc.), l'uso del dialetto bernaldese per promuovere e valorizzare le proprie radici, la personalit\u00e0 dei cantanti e la perizia dei musicisti sono le caratteristiche principali della Krikka che presenta il reggae in tutte le sue evoluzioni, dal roots reggae allo stile dance hall, dal dub al rocksteady.\nBiografia.\nIl gruppo nasce alla fine degli anni '90, attorno ai fal\u00f2 estivi delle spiagge lucane.\n2001-2003.\nIl progetto prende forma, in Basilicata sulle spiagge della costa jonica, a seguito di incontri e collaborazioni tra i diversi componenti della band, in occasione di feste notturne e dance hall. La Krikka Reggae partecipa a vari contest, realizza concerti in tutto il Sud e, alla fine del 2003, contribuisce attivamente alla grande protesta popolare contro la decisione del Governo di localizzare il deposito di scorie nucleari a Scanzano Jonico.Dopo i primi anni in cui la band era conosciuta solo a livello locale, nel 2004 vincono il premio fondazione Arezzo Wave Italia come migliore tra le band regionali e primi classificati alle selezioni dei gruppi emergenti del Rototom Sunsplash a Udine.\n2004.\nIn due anni di fittissima attivit\u00e0 live, la band matura notevolmente, vince il concorso Arezzo Wave in Basilicata e, quasi contemporaneamente, si aggiudica l'Italian Reggae Contest del Rototom Sunsplash come migliore gruppo reggae emergente della penisola. Nell'estate 2004, la Krikka Reggae partecipa a diversi festival (Rototom Sunsplash, Arezzo Wave, Pollino Music, Salento Summer, Castello Reggae, Bob Marley Tribute) e si esibisce davanti a grandi platee precedendo importanti artisti nazionali ed internazionali tra cui Buju Banton, Sud Sound System, Junior Delgado. A fine anno, inoltre, la Krikka Reggae vince il premio fondazione Arezzo Wave Italia, consistente nella coproduzione e nella distribuzione di un cd.\n2005-2006.\nNel 2005 pubblicano il loro primo album \"Da m\u00f2 s'aval\" in cui sono raccolte tutte le canzoni create dal gruppo. Il titolo \u00e8 un'espressione dialettale lucana che significa \"Ora si fa sul serio\". Il primo cd della Krikka Reggae (Ondanomala Records / Arezzo Wave _ distr. Edel Music\u201d) esce a maggio 2005, \u00e8 mixato al Sound Studio Service di Citt\u00e0 di Castello ed \u00e8 registrato tra il Little Italy Studio di Campomaggiore e lo studio dei Sud Sound System a San Donato di Lecce. \nIl titolo \u00e8 una chiara dichiarazione d'intenti, \u201cDa m\u00f2 s'aval\u201d (che in dialetto bernaldese vuol dire \u201cadesso si fa sul serio\u201d).\n\u201cCaso archiviato\u201d, canzone dedicata a Carlo Giuliani, \u00e8 inserita nelle compilations Arezzo Wave 2004, Cous Cous Fest 2005, Basilicata Music Net e I-ndipendente.\nIl tour di presentazione dell'album registra consensi ovunque e offre l'opportunit\u00e0 al gruppo di suonare come spalla ad artisti come Capleton, Morgan Heritage, Skatalites, Joe Zawinul, Elio e le Storie Tese, Roy Paci, Bandabard\u00f2.\nNel 2006 la Krikka Reggae partecipa alla finale del concorso \u201cPrimo Maggio Tutto l'anno\u201d ed il brano \u201cCaso archiviato\u201d \u00e8 inserito nell'omonima compilation. Continua il tour con date in tutta Italia: ancora festival (Hula hoop, L'acqua in Testa, Fuscaldo Sound, Istria in Reggae) e diverse aperture di concerti di grande interesse (Caparezza, Africa Unite, Michael Rose\u2026).\n2007-2008: la notoriet\u00e0.\nLa Krikka Reggae, ad inizio 2007, torna in studio di registrazione e lavora alla stesura dei brani del secondo cd \u201cNa' Soluzion\u201d. Il disco esce a giugno (Etnagigante/V2 distr. Edel), vede la partecipazione dei Sud Sound System e di Roy Paci che, oltre che essere supervisore artistico della produzione, suona la tromba nella maggior parte dei brani e cura gli arrangiamenti della sezione fiati. Dopo un tour estivo, a settembre 2007 viene presentato il video del singolo \"Na' Storia,\" girato e diretto da \"Puntillos\", e ambientato sulla spiaggia jonica lucana. Inizia quindi la loro collaborazioni con Roy Paci e con essa inizia il successo a livello nazionale: la band \u00e8 ospite a Matin\u00e8 su Rai2 e per una settimana \u00e8 al primo posto delle band emergenti su All Music, il disco \u00e8 in rotazione nelle radio di tutta Italia La band, oltre a lavorare alle pre produzione del terzo album, continua il tour in tutta la penisola e viene stata selezionata come unica rappresentante italiana per il Golden Stag, festival svoltosi, in diretta televisiva sulla principale rete nazionale, a Bra\u0219ov, in Romania, ad inizio settembre 2008.\n2009-2011.\nDall'inizio del 2009 la Krikka Reggae \u00e8 stata impegnata sia in tour che nella produzione del terzo album, \"Liberati\", uscito a marzo 2011 (Etnagigante Ingegni- distr. Goodfellas). \"Liberati\" annovera la partecipazione di Roy Paci, Bunna (degli Africa Unite), Nando Popu (dei Sud Sound System), Mama Marjas, Macro Marco, Franziska. Rankin' Lele &amp; Papa Leu, Hubu, Tonico 70, ed \u00e8 considerato tra i migliori album reggae dello stesso anno.\n2012-presente.\nTra il 2012 e il 2013, oltre ad un intenso tour, la Krikka produce due singoli, oltre a svariate collaborazioni con altri progetti musicali: nel 2012 esce \"Lukania\", il singolo diventato un vero e proprio inno della Basilicata, che riscuote un grossissimo successo, e nel 2013 partecipa al ComeBackAgain riddim prodotto da Terron Fabio dei Sud Sound System con il brano \"S'Addumm U'Fuok\".\nHa pubblicato il quarto album, \"In Viaggio\". Vengono trattati forti e scottanti argomenti di attualit\u00e0 miscelati con la spensieratezza e la gioia della musica reggae. Tra gli artisti che hanno collaborato in questo album ci sono Roy Paci, Zul\u00f9 dei 99 posse, Fya George, Fido Guido, Perfect Giddimani e Patto Mc.\nFormazione.\nEx componenti"}
{"id": "466577", "revid": "125929338", "url": "https://it.wikipedia.org/wiki?curid=466577", "title": "Christian Slater", "text": "Carriera.\nFiglio unico dell'attore Michael Hawkins, al secolo Thomas Knight Slater, e della responsabile dei casting Mary Jo Lawton, ha 7 anni quando i suoi genitori divorziano. Fra i film da lui interpretati figura \"Il nome della rosa\" (1986), nel quale, all'et\u00e0 di 16 anni, ricopre il ruolo del novizio Adso da Melk impegnato, tra le altre, in una scena di sesso piuttosto esplicita con la ventiduenne Valentina Vargas, nel ruolo della popolana. Ottiene successo con il personaggio del maniaco psicopatico adolescente di \"Schegge di follia\" (1988), di cui \u00e8 protagonista assieme a Winona Ryder.\nRecita poi in \"Robin Hood - Principe dei ladri\" (1991), nel ruolo di Will Scarlett, \"Una vita al massimo\" (1993), dove interpreta il frenetico venditore di fumetti Clarence, in coppia con Patricia Arquette, \"Intervista col vampiro\" (1994), dove interpreta Daniel Malloy, ruolo ottenuto in seguito alla morte di River Phoenix, scelto inizialmente per il ruolo, e in \"\" (1996), nel ruolo di Riley Hale. Vanta inoltre varie apparizioni come guest star in varie serie televisive di successo, tra le quali \"Alias\".Nel 2008 \u00e8 protagonista nella serie \"My Own Worst Enemy\". Nel 2009 \u00e8 protagonista di \"Dolan's Cadillac\" e nel 2013 entra a far parte del folto cast di \"Nymphomaniac\", di Lars von Trier. Nel 2016, vince un Golden Globe come attore non protagonista per la sua interpretazione di Mr. Robot nella serie televisiva omonima. Ha recitato al fianco di molti nomi noti nell'industria cinematografica: Brad Pitt, Tom Cruise, Antonio Banderas, Sylvester Stallone, John Travolta, Jason Momoa, Jared Leto, Jeff Bridges, Patrick Dempsey, Shia LaBeouf, Kirsten Dunst, Cameron Diaz, Milla Jovovich, Morgan Freeman, Marisa Tomei, Samantha Mathis e molti altri.\nVita privata.\nDal 2000 al 2007 \u00e8 stato sposato con la giornalista Ryan Haddon, da cui ha avuto due figli, Jaden Christopher (nato nel 1999) ed Eliana Sophia (nata nel 2001). Nel febbraio 2013 si fidanza con Brittany Lopez. Nel mese di dicembre la coppia si sposa con una cerimonia civile al Coral Gables District Court, vicino a Miami. I due hanno una figlia, Lena (nata nel 2019).\nHa avuto diverse relazioni: Kim Walker, lasciata per Winona Ryder (conosciuta nel 1988 sul set di \"Schegge di follia\"), Tamara Mellon dal 2007 al 2009, Sharon Stone nel 2006, Marisa Tomei nel 2003, Christy Turlington nel 1993, Rosie Perez nel 1993, Nina Huang dal 1990 al 1995, Ginger Lynn nel 1990, Samantha Mathis dal 1989 al 1990 e Christina Applegate e Patricia Arquette.\nDoppiatori italiani.\nNelle versioni in italiano dei suoi film, Christian Slater \u00e8 stato doppiato da:\nDa doppiatore \u00e8 sostituito da:"}
{"id": "466582", "revid": "125353047", "url": "https://it.wikipedia.org/wiki?curid=466582", "title": "Policlorobifenili", "text": "I policlorobifenili, noti spesso con la sigla PCB, sono una classe di composti organici la cui struttura \u00e8 assimilabile a quella del bifenile i cui atomi di idrogeno sono sostituiti da uno fino a dieci atomi di cloro. La formula bruta generica dei PCB \u00e8 C12H10-xClx. Sono considerati inquinanti persistenti dalla tossicit\u00e0 in alcuni casi avvicinantesi a quella della diossina.\nPropriet\u00e0.\nIl PCB, nell'iniziale accezione di miscela di diversi isomeri di posizione e diverse molecole a differente grado di clorurazione, \u00e8 un prodotto brevettato dalla Monsanto.\nLa maggior parte dei PCB si presenta in forma di solidi cristallini incolori, mentre le miscele di uso industriale sono liquidi viscosi, la cui viscosit\u00e0 \u00e8 generalmente proporzionale al tenore di cloro presente.\nBench\u00e9 le loro propriet\u00e0 fisiche varino all'interno della classe, tutti i PCB sono caratterizzati da una bassa solubilit\u00e0 in acqua e da una bassa volatilit\u00e0. Sono inoltre tutti molto solubili in sostanze idrofobe come oli e grassi. Sono sostanze molto stabili, che possono essere distrutte solo per incenerimento o attraverso processi catalitici.\nLe miscele di PCB erano usate in un'ampia gamma di applicazioni. Il loro uso commerciale nasceva principalmente dalla elevata stabilit\u00e0 chimica, da cui la sostanziale non infiammabilit\u00e0, e da utili propriet\u00e0 fisiche quali l'essere un ottimo isolante elettrico e un buon conduttore termico. Gli oli, generalmente indicati con il termine askarel, venivano usati come fluidi dielettrici per grandi condensatori e grandi trasformatori, fluidi per scambio termico, fluidi per circuiti idraulici, lubrificanti e oli da taglio. I PCB erano usati anche come additivi in vernici, pesticidi, carte copiative, adesivi, sigillanti, ritardanti di fiamma e fissanti per microscopia.\nLa loro stabilit\u00e0 \u00e8 tuttavia anche responsabile della loro persistenza nell'ambiente.\nTossicit\u00e0 e rischi ambientali.\nL'uso dei PCB \u00e8 andato declinando dagli anni settanta, a causa dell'allarme ambientale sorto attorno ad essi che ha portato al bando della loro produzione in numerose nazioni. Il loro grado di tossicit\u00e0 \u00e8 stato comunque oggetto di controversia. La tossicit\u00e0 dei diversi PCB varia molto da composto a composto come pure il meccanismo di azione biologica; i cosiddetti \"non-orto\" PCB, o Co-PCB (PCB complanari rispetto ai due anelli aromatici) sono i pi\u00f9 tossici e i pi\u00f9 simili alla diossina per effetti e propriet\u00e0. Inoltre, negli stessi, l'ossidazione parziale, anche in seguito a combustione incompleta, pu\u00f2 originare diossine clorurate, tra cui TCDD.\nGli effetti pi\u00f9 comunemente osservati sulla salute umana sono la cloracne e le eruzioni cutanee. Studi su lavoratori esposti hanno mostrato alterazioni nell'analisi di sangue e urine correlabili a danni a carico del fegato.\nPochi sono gli studi che associano l'esposizione ai PCB al cancro del fegato e delle vie biliari; secondo la statunitense EPA i PCB sono composti probabilmente cancerogeni per l'uomo e solo nel febbraio 2013 l'Agenzia Internazionale per la Ricerca sul Cancro IARC ha stabilito una correlazione certa tra esposizione ai PCB e cancro.\nLa Convenzione di Stoccolma sugli inquinanti organici persistenti pone dal 2001 tra i suoi obiettivi l'eliminazione o diminuzione d'uso di alcune sostanze nocive per la salute umana e per l'ambiente, gli Inquinanti Organici Persistenti (POP). I POP sono composti chimici con propriet\u00e0 tossiche che si propagano nell'aria, nell'acqua e nel terreno e, a causa della loro stabilit\u00e0 chimica, rimangono nell'ambiente per lungo tempo. In questo approccio 12 inquinanti principali: aldrin, clordano, dicloro difenil tricloroetano, dieldrin, endrin, eptacloro, mirex, toxafene, esaclorofene e tre classi di composti: policlorodibenzodiossine (PCDD o pi\u00f9 comunemente detta diossina), policlorodibenzofurani (PCDF). e i policlorobifenili (PCB), sono accomunati per azione e persistenza.\nIl PCB entra soprattutto nei sistemi acquosi, penetra nel corpo degli animali ed essendo liposolubile, passa nei tessuti adiposi e vi si accumula. La tossicit\u00e0 diretta non \u00e8 la pi\u00f9 pericolosa, in quanto per uccidere un topo occorrono circa 5 grammi di PCB per ogni chilo di massa corporea, mentre \u00e8 l'assorbimento prolungato nel tempo e quindi l'accumulo che porta alla morte. Il PCB si diffonde nel fegato, nei tessuti nervosi e in tutti gli organi e tessuti ad alta componente lipidica.\nIl caso Brescia-Caffaro.\nLa produzione di PCB fu vietata per la prima volta in Giappone nel 1972, a seguito di un incidente che coinvolse 2000 persone. In seguito fu vietata negli Stati Uniti a partire dal 1977, e in Italia a partire dal 1983.\nIn quell'anno ha terminato l'attivit\u00e0 l'unico stabilimento italiano che produceva PCB, la Caffaro di Brescia. Tale azienda, a seguito dell'acquisizione nel 1930 dalla Monsanto dei diritti di utilizzo del brevetto, produceva PCB dal 1932...\nBrescia ed Anniston, negli USA, rappresentano i maggiori casi a livello mondiale di contaminazione da PCB nelle acque e nel suolo, in termini di quantit\u00e0 di sostanza tossica dispersa, estensione del territorio contaminato, numerosit\u00e0 della popolazione coinvolta e durata della produzione.\nI valori rilevati dalla ASL bresciana a partire dal 1999, sono anche 5000 volte al di sopra dei limiti fissati dal DM 471/1999 (livelli per area residenziale, 0,001\u00a0mg/kg).\nA seguito di quella ed altre indagini, a giugno 2001 \u00e8 stata presentata una denuncia di disastro ambientale alla Procura della Repubblica di Brescia.\nAltre indagini a campione sulla popolazione bresciana adulta hanno evidenziato che i residenti di alcune aree urbane hanno valori di PCB in media superiori anche di 10-20 volte circa rispetto a quelli di riferimento.\nAlcune aree del comune sono dichiarate Sito di interesse nazionale per la contaminazione diffusa da PCB, PCDD-PCDF, arsenico e mercurio."}
{"id": "466583", "revid": "1005847", "url": "https://it.wikipedia.org/wiki?curid=466583", "title": "Al\u00ec Rashid", "text": "\u00c8 laureato in Scienze politiche. \u00c8 stato segretario nazionale dell\"Unione degli Studenti palestinesi (GUPS)\", ha fatto parte dell\"Unione generale degli scrittori e giornalisti palestinesi\" e, dal 1987, \u00e8 Primo Segretario della Delegazione generale palestinese in Italia.\n\u00c8 da tempo impegnato in una lotta a cavallo tra l'Europa e il Medio Oriente per la cessazione del conflitto armato nella questione palestinese e per la conclusione della controversia nel rispetto dei diritti dell'uomo e delle risoluzioni dell'ONU.\nAlle elezioni politiche del 2006 si \u00e8 candidato alla Camera nella circoscrizione XIII (Umbria) con Rifondazione Comunista ed \u00e8 stato eletto deputato. Candidato anche nel 2008 nelle liste della Sinistra Arcobaleno, non \u00e8 stato rieletto."}
{"id": "466584", "revid": "466539", "url": "https://it.wikipedia.org/wiki?curid=466584", "title": "Letchworth Garden City", "text": "Letchworth Garden City, o pi\u00f9 comunemente Letchworth, \u00e8 una citt\u00e0 dell'Inghilterra fondata da Raymond Unwin che nel 1903 mise in pratica le idee di Ebenezer Howard sulla creazione di ideali citt\u00e0 giardino.\nStoria.\nSituata a 50 chilometri a nord di Londra, fu meta delle ricche famiglie londinesi in fuga dalla caotica capitale inglese. Nel 1915 venne fondata la \"St Christopher School\" situata in St. Christopher road, per anni questo college fu uno dei pi\u00f9 importanti in Inghilterra. Proprio in una casa poco distante da l\u00ec nacque e visse durante la sua infanzia il grande attore Laurence Olivier. La casa si chiamava \"Arunwood\".\nNella speranza che nascessero altri attori come lui, gli abitanti della cittadina costruirono altre case con lo stesso prefisso di Arunwood chiamate Arunbank, Arunside, Arundale e Little Arundale. Non nacquero attori in queste case, ma venne dall'Italia la giovane Maria Montessori a studiare in una di queste. Una volta diventata famosa venne aggiunto al nome della casa Arundale l'acronimo MD che sta per \"Montessori Department\". Oggi queste case sono di propriet\u00e0 del college e ospitano studenti stranieri nel periodo estivo.\nLa strada principale della cittadina si chiama \"Broadway\" ed \u00e8 un viale somigliante a quelli alberati statunitensi. Nella piazza principale c'\u00e8 il municipio con lo \"Science museum\" (museo della scienza). La citt\u00e0 \u00e8 ben collegata con quelle vicine con la sua stazione ferroviaria e con l'autostrada M1. La sua vicinanza con l'aeroporto di Luton (solo 10 km) favorisce il turismo dai paesi stranieri."}
{"id": "466586", "revid": "110157", "url": "https://it.wikipedia.org/wiki?curid=466586", "title": "L'Italia ai tempi dei Modena City Ramblers", "text": "L'Italia ai tempi dei Modena City Ramblers \u00e8 il CD che si trova allegato al libro \"Combat Folk\" di Paolo Ferrari e Paolo Verri, edito da Giunti per concessione Universal.\nLe canzoni.\nIl mini-CD contiene quattro brani: tre live ed un inedito. \"Macondo Express\", \"L'unica superstite\" e \"I funerali di Berlinguer\" sono stati registrati live il 12, 13, 14 ottobre 1998 al \"Sisten Irish Pub\" di Novellara (RE). \"Serenata di strada\" \u00e8 stata registrata dal vivo durante le prove di Raccolti."}
{"id": "466591", "revid": "1842072", "url": "https://it.wikipedia.org/wiki?curid=466591", "title": "Krita", "text": "Krita \u00e8 un programma per il disegno e la modifica delle immagini incluso nella raccolta di programmi per ufficio \"KOffice\", ridenominata Calligra Suite nel dicembre 2010. Progettato principalmente come applicazione per il disegno e la pittura digitale, ha ampie funzioni utili per il fotoritocco.\nCome il resto di \"Calligra Suite\", Krita \u00e8 un software libero distribuito con licenza GPL.\n\u00c8 stato distribuito per la prima volta con KOffice 1.4.0, il 21 giugno 2005. Prima della pubblicazione era chiamato \"Krayon\" dagli sviluppatori, e prima ancora \"KImageShop\", ma il rischio di incorrere in cause legali con ditte detentrici di marchi simili ha portato al cambio del nome.\nDescrizione.\n\u00c8 paragonabile ad altri programmi di grafica, come GIMP o Adobe Photoshop, e ne ha gi\u00e0 raggiunto molte delle caratteristiche pi\u00f9 utili. Si tratta per\u00f2 di programmi molto pi\u00f9 maturi, ed \u00e8 lecito aspettarsi che Krita non ne eguagli ancora la velocit\u00e0 e l'ottimizzazione. Alcuni utenti hanno dichiarato di preferire l'interfaccia di Krita a quella, un po' atipica, di GIMP, e questo \u00e8 un punto che ne ha portato avanti lo sviluppo.\nLa versione 1.5 di Krita contiene alcune funzioni non ancora inserite nella versione corrispondente di Gimp, come la gestione di CMYK, L*a*b e molti altri modelli di colore, con una densit\u00e0 di colore che va da 8 a 32 bit. Inoltre \u00e8 previsto il supporto di strumenti di colorazione realistica, che imitino il disegno a matita e i pennelli a inchiostro o pittura, simulando anche l'asciugarsi del pigmento.\nKrita 1.5 fornisce anche integrazione completa con KOffice, e permette, tra le altre cose, l'inserimento nelle immagini di testi scritti con KWord.\nDalla versione 2.0 distribuita nel maggio 2009, supporta il formato aperto OpenRaster, che ambisce ad essere l'equivalente libero di AdobePSD.\nDalla versione 3.0 distribuita nel maggio 2016, l'applicazione \u00e8 disponibile in 69 lingue, inclusa la lingua italiana (le versioni 1.x e 2.x erano disponibili esclusivamente in inglese).\nA partire dalla versione 3.1, uscita nel dicembre 2016, il programma ha ottenuto il pieno supporto per il sistema operativo Mac OS X.\nA partire dalla versione 4.0, pubblicata nel marzo 2018, \u00e8 stato introdotto il supporto per il formato SVG."}
{"id": "466594", "revid": "32698", "url": "https://it.wikipedia.org/wiki?curid=466594", "title": "Catena pp", "text": ""}
{"id": "466597", "revid": "124769913", "url": "https://it.wikipedia.org/wiki?curid=466597", "title": "Barbiturici", "text": "I barbiturici sono farmaci liposolubili derivati dall'acido barbiturico, che agiscono sul sistema nervoso centrale e determinano effetti come la sedazione o l'anestesia. Inoltre possono agire come ansiolitici, ipnotici o anticonvulsivanti. Possono anche essere usati come analgesici con effetti in questo caso piuttosto deboli. I barbiturici possono provocare dipendenza, sia fisica sia psicologica. Sono stati ampiamente sostituiti dalle benzodiazepine in campo medico nel trattamento di ansia e insonnia, soprattutto perch\u00e9 queste ultime sono meno pericolose in caso di sovradosaggio. Tuttavia i barbiturici sono ancora oggi utilizzati in anestesia generale, per l'epilessia, per il trattamento di emicrania acuta e (dove legale) per il suicidio assistito e l'eutanasia.\nUsi.\nMedicina.\nI barbiturici come il fenobarbital sono stati usati a lungo come ansiolitici e ipnotici. I barbiturici ad azione intermedia riducono il tempo necessario per addormentarsi, aumentano la durata totale del sonno e riducono la durata del sonno REM. Oggi sono stati in gran parte sostituiti dalle benzodiazepine perch\u00e9 sono meno tossiche in caso di sovradosaggio. I barbiturici sono ancora usati come anticonvulsivanti (ad es. fenobarbital e primidone) per il trattamento di alcune forme di epilessia comprendenti le crisi parziali e le crisi tonico-cloniche generalizzate, e come anestetici generali (ad es. tiopental sodico).\nI barbiturici sono usati ad alte dosi in combinazione con un miorilassante (spesso anche senza) per praticare l'eutanasia e per la pena capitale per iniezione letale, principalmente negli Stati Uniti. I barbiturici sono spesso impiegati per l'eutanasia nella medicina veterinaria.\nAltri usi.\nI barbiturici sono pericolosi, oltre a danneggiare fegato e reni dopo un uso prolungato. Non a caso, proprio per l'alto tasso di suicidi dovuto a essi (\u00e8 sufficiente una dose dieci volte superiore a quella terapeutica), in alcuni paesi, come Francia e Belgio, sono stati banditi dal commercio, invece in Italia restano.\nI barbiturici sono fra quei farmaci (insieme alle benzodiazepine e ai calcioantagonisti) che, se assunti accidentalmente o deliberatamente prima dell'arresto cardiaco, riducono il metabolismo e il fabbisogno di ossigeno del cervello, aumentando le probabilit\u00e0 di sopravvivenza senza grave encefalopatia anossica (anche dopo prolungati tentativi di rianimazione cardiopolmonare).\nSiero della verit\u00e0.\nL'amobarbital sodico \u00e8 un barbiturico ad azione intermedia che viene utilizzato per la sedazione e il trattamento dell'insonnia, ma \u00e8 stato anche usato come siero della verit\u00e0 negli interrogatori. Il farmaco non obbliga le persone a dire la verit\u00e0, ma si pensa che riduca le inibizioni e rallenti il pensiero creativo, aumentando la probabilit\u00e0 che i soggetti vengano colti di sorpresa quando interrogati e aumentando la possibilit\u00e0 che il soggetto riveli delle informazioni. Mentire \u00e8 in qualche modo pi\u00f9 complesso del dire la verit\u00e0, specialmente sotto l'influenza di un farmaco sedativo-ipnotico. Oggigiorno questa pratica non \u00e8 considerata legalmente ammissibile in tribunale, perch\u00e9 si \u00e8 visto che i soggetti sottoposti a tali interrogatori possono formare falsi ricordi, mettendo in discussione l'affidabilit\u00e0 delle informazioni ottenute.\nChimica.\nNel 1988 furono pubblicati studi di sintesi e di legame riguardanti un recettore artificiale che legava i barbiturici mediante sei legami idrogeno. A partire da questa ricerca sono stati progettati diversi tipi di recettori, nonch\u00e9 diversi barbiturici e cianurati, non per essere usati come farmaci ma per applicazioni nella chimica supramolecolare, nello studio dei materiali e per la realizzazione di dispositivi molecolari.\nIl barbital sodico e il barbital sono usati anche come tamponi nella ricerca biologica, ad esempio nell'immunoelettroforesi.\nClassificazione dei barbiturici.\nA causa dei loro effetti collaterali e dell'esistenza di prodotti pi\u00f9 moderni, la prescrizione di barbiturici \u00e8 oggi limitata a pochi prodotti anticonvulsivanti, o induttori dell'anestesia generale e come anestetico in ambito veterinario. Anche i prodotti correlati come il tiopentale e il primidone sono considerati barbiturici.\nOltre al barbital, capostipite della famiglia dei barbiturici, le molecole utilizzate pi\u00f9 diffuse sono:\nMolti altri composti hanno sperimentato una certa diffusione, in misura minore o in modo specifico per certi paesi:\nEffetti collaterali.\nI barbiturici sono particolarmente dannosi per gli anziani e le donne in gravidanza. Gli anziani hanno minore capacit\u00e0 di eliminare i barbiturici dall'organismo. Di conseguenza, le persone di et\u00e0 superiore ai sessantacinque anni hanno maggiore probabilit\u00e0 di sperimentare gli effetti dannosi dei barbiturici, tra cui la dipendenza e il sovradosaggio accidentale. Quando i barbiturici vengono assunti durante la gravidanza, il farmaco passa al feto attraverso la placenta. Dopo la nascita, il bambino potrebbe manifestare sintomi di astinenza e avere difficolt\u00e0 respiratorie. Inoltre, le madri che allattano e assumono barbiturici possono trasferire il farmaco ai bambini attraverso il latte materno.\nUna rara reazione avversa ai barbiturici \u00e8 la sindrome di Stevens-Johnson, che colpisce principalmente le mucose.\nTolleranza e dipendenza.\nUtilizzando i barbiturici in maniera regolare, si sviluppa la tolleranza ai loro effetti, anche se in alcuni casi pu\u00f2 svilupparsi anche con una sola somministrazione. Come con tutti i farmaci GABAergici, l'astinenza da barbiturici produce effetti potenzialmente fatali come le convulsioni, che ricordano il delirium tremens e sindromi da astinenza. Il meccanismo diretto di agonismo del GABA rende la sospensione dei barbiturici pi\u00f9 grave rispetto a quella dell'alcool o delle benzodiazepine. Analogamente alle benzodiazepine, i barbiturici ad azione lunga producono una sindrome da astinenza meno grave rispetto ai barbiturici ad azione breve e ad azione ultra breve. I sintomi da astinenza sono dose-dipendenti e i consumatori di dosi massicce sono pi\u00f9 colpiti rispetto ai consumatori di basse dosi.\nIl trattamento farmacologico dell'astinenza da barbiturici consiste spesso nella somministrazione di una benzodiazepina a lunga durata d'azione (Valium), seguita da una riduzione graduale della dose del farmaco. La dipendenza psicologica per i barbiturici pu\u00f2 durare mesi o anni. I pazienti non dovrebbero mai provare a interrompere i barbiturici senza consultare un medico, vista l'elevata letalit\u00e0 e la comparsa di effetti immediati a seguito della sospensione. Il tentativo di smettere immediatamente pu\u00f2 provocare gravi danni neurologici, lesioni fisiche date dalle convulsioni e persino la morte per eccitotossicit\u00e0 glutamatergica.\nIn ambito ospedaliero lo sviluppo della tolleranza \u00e8 ancora un problema, poich\u00e9 possono verificarsi sintomi di astinenza pericolosi e spiacevoli quando il farmaco viene interrotto dopo lo sviluppo della dipendenza. La tolleranza agli effetti ansiolitici e sedativi dei barbiturici tende a svilupparsi pi\u00f9 velocemente della tolleranza ai loro effetti sulla muscolatura liscia, sulla respirazione e sulla frequenza cardiaca, rendendoli inadatti per un uso psichiatrico a lungo termine. La tolleranza agli effetti anticonvulsivanti \u00e8 correlata alla tolleranza agli effetti fisiologici, il che significa che sono ancora un'opzione praticabile per il trattamento dell'epilessia a lungo termine.\nOverdose.\nAlcuni sintomi del sovradosaggio sono rallentamento psicofisico, mancanza di coordinazione, difficolt\u00e0 di pensiero, lentezza del linguaggio, perdita di giudizio, sonnolenza, respiro affannoso, e nei casi pi\u00f9 gravi, coma o morte. Il dosaggio letale varia notevolmente con il tipo di farmaco, la tolleranza e da un individuo all'altro. In caso di sovradosaggio per l'assunzione con altri depressivi del SNC (come alcol, oppiacei, benzodiazepine) gli effetti sono pi\u00f9 pericolosi, soprattutto per quanto riguarda la sommatoria degli effetti depressivi sul sistema respiratorio. I barbiturici ad azione pi\u00f9 lunga hanno emivita di un giorno o pi\u00f9 e comportano il bioaccumulo del farmaco nell'organismo. quindi il farmaco viene eliminato pi\u00f9 lentamente, e pu\u00f2 raggiungere concentrazioni tossiche nel sangue dopo somministrazioni ripetute (anche se assunto nella dose terapeutica prescritta). Gli utenti che consumano alcol o altri sedativi dopo che gli effetti del farmaco sono esauriti, ma prima che venga eliminato totalmente dall'organismo, sperimentano effetti collaterali dovuti anche agli altri sedativi, che possono essere invalidanti o addirittura fatali.\nI barbiturici inducono gli enzimi epatici del CYP, portando a un aumento degli effetti di alcuni profarmaci che vengono attivati da questi enzimi e la diminuzione degli effetti di farmaci che vengono metabolizzati da questi enzimi in metaboliti inattivi. Ci\u00f2 pu\u00f2 causare overdose fatali da codeina e tramadolo, che diventano pi\u00f9 potenti dopo essere stati metabolizzati dagli enzimi CYP.\nMeccanismo d'azione dei barbiturici.\nI barbiturici sono GABA-agonisti e interagiscono specificamente con la sottoclasse recettoriale GABA-A aumentando la conduttanza agli ioni cloruro Cl-. L'aumento del passaggio di questi anioni provoca un'iperpolarizzazione post-sinaptica che si traduce nella depressione dell'attivit\u00e0 neuronale e nella comparsa di diversi sintomi tra i quali eccessiva sonnolenza diurna. Il GABA \u00e8 il principale neurotrasmettitore inibitorio nel sistema nervoso centrale dei mammiferi, i barbiturici si legano al recettore GABAA, come le benzodiazepine, i barbiturici potenziano l'effetto del GABA su questo recettore, quindi sono modulatori allosterici positivi. Oltre all'effetto GABAergico, i barbiturici bloccano anche i recettori AMPA e kainato, sottotipi del recettore ionotropico del glutammato. Il glutammato \u00e8 il principale neurotrasmettitore eccitatorio nel sistema nervoso centrale dei mammiferi. Nel loro insieme, l'effetto potenziante sui recettori GABAA e inibitore sui recettori AMPA eccitatori spiegano gli effetti deprimenti sul SNC superiori rispetto a benzodiazepine e chinazolinoni.\nConfronto tra barbiturici e benzodiazepine.\nNella pratica clinica i barbiturici risultano avere una pericolosit\u00e0 superiore alle benzodiazepine, e ci\u00f2 \u00e8 riconducibile ai rispettivi meccanismi d'azione. Le benzodiazepine aumentano la frequenza di apertura dei recettori canali GABAA in modo GABA dipendente, i barbiturici invece aumentano il tempo di apertura e la permeabilit\u00e0 agli ioni Cl- interagendo direttamente sul canale anche in assenza di GABA. Per questa classe di farmaci quindi l'effetto controllo operato dalla naturale attivit\u00e0 neuronale viene meno, ed \u00e8 per questo che i barbiturici possono indurre effetti gravi come il coma a dosi relativamente vicine a quelle terapeutiche, mentre le dosi di benzodiazepine necessarie per avere effetti neurodepressivi seri sono molto lontane dalle dosi terapeutiche.\nLe benzodiazepine presentano antagonisti recettoriali specifici, come il flumazenil (Anexate) i quali possono essere somministrati in casi di overdose. Non esistono invece antagonisti recettoriali per i barbiturici ed \u00e8 per questo che la pericolosit\u00e0 di tali farmaci \u00e8 maggiore. Tale caratteristica ha reso i barbiturici i principali farmaci d'abuso in casi di suicidio.\n\u00c8 tuttavia possibile trattare l'intossicazione da barbiturici tramite \"l'alcalinizzazione delle urine\" (favorendone quindi l'eliminazione urinaria): alcalinizzando le urine, infatti, i barbiturici (acidi deboli che si dissociano a pH basico, alcalino) si dissocieranno nella forma ionizzata che non potendo attraversare le membrane biologiche (e quindi non potendo essere riassorbita dalla vescica al torrente ematico), verr\u00e0 eliminata attraverso le urine.\nNella classifica di pericolosit\u00e0 delle varie droghe stilata dalla rivista medica \"Lancet\", i barbiturici occupano il terzo posto, mentre le benzodiazepine il settimo.\nStoria.\nIl 4 dicembre 1863 Adolf von Baeyer sintetizz\u00f2 l'acido barbiturico a partire dall'urea e dall'acido malonico. Il nome si deve alla santa festeggiata in quel giorno e alla donna di von Baeyer che pure si chiamava Barbara, pi\u00f9 il suffisso che ricordava la derivazione dall'urea.\nNel 1903 Emil Hermann Fischer e Joseph von Mering prepararono il barbital, il primo vero e proprio \"barbiturico\", che fu commercializzato con il nome di veronal.\nNel 1912 fu introdotto nel mercato un nuovo barbiturico ad attivit\u00e0 sedativo-ipnotico, il fenobarbital con il nome commerciale di luminal.\nTra il 1950 e il 1960 fu dimostrato che i barbiturici causano dipendenza.\nIl fenobarbital, il secobarbital e l'amobarbital sono i barbiturici pi\u00f9 commercializzati. Alcuni, come il fenobarbital, sono ampiamente usati come antiepilettici, altri sono caduti in disuso."}
{"id": "466599", "revid": "767487", "url": "https://it.wikipedia.org/wiki?curid=466599", "title": "The Hormonauts", "text": "The Hormonauts sono un trio italiano di rockabilly. Il loro sound spazia dal rockabilly al rocksteady, dal punk al country.\nBiografia.\nNascono nel 1999 per volont\u00e0 dello scozzese Andy MacFarlane e iniziano a girare l'Italia con uno spettacolo live in cui propongono brani classici e produzioni originali di matrice tipicamente rockabilly, ma il loro stile \u00e8 venato di influenze punk-rock, rocksteady fino a sonorit\u00e0 country, sempre con una certa vena ironica.\nNel 2002 viene pubblicato \"Hormone Hop\", il primo disco dalla band, a cui seguono con cadenza annuale \"Mini-Skirt\" del 2003 e \"Hormone Airlines\" del 2004. Da questo album viene estratta l'interessante rivisitazione in chiave country di \"Stayin' Alive\", il successo dei Bee Gees da \"La febbre del sabato sera\"; il singolo e il video ottengono un buon successo sia radiofonico che televisivo a livello nazionale.\nNello stesso anno la band apre i concerti italiani di Manu Chao, The Cramps, Rancid e partecipa ai pi\u00f9 grossi festival italiani. \nNel 2006 viene pubblicato \"Hormonized\", il loro quarto album, che contiene il singolo \"My Sharona\", cover del brano dei The Knack. Con la pubblicazione dell'album anche in Belgio, Paesi Bassi e Germania l'attivit\u00e0 live del gruppo esce dai confini nazionali e si estende in Europa.\nNel 2007 The Hormonauts vengono scelti per rappresentare l'Italia all'SXSW Music Conference and Festival e al festival EuroSonic di Gronigen nei Paesi Bassi.\nNel 2008 il gruppo partecipa come resident band al programma \"Lo show pi\u00f9 buono che ci sia\" condotto da Gip sull'emittente televisiva All Music.\nNel Giugno 2008 esce l'album \"Spanish Omelette\" con la collaborazione del Dj londinese Kenny Diesel, in cui la band sperimenta innesti country, blues, rocksteady su basi di campioni elettronici.\nA Novembre 2008 la loro rivisitazione di \"Staying Alive\" viene inserita nella colonna sonora per il film francese \"J'irai dormir a' Hollywood\" distribuito dalla Disney.\nNel 2009 \u201cSpanish Omelette\u201d viene pubblicato in Giappone per l'etichetta ArtUnion/U-Pop records, mentre in Italia vengono ripubblicati insieme \u201cHormone Hop\u201d e \u201cMini-Skirt\u201d usciti nel 2002 e nel 2003."}
{"id": "466600", "revid": "1613689", "url": "https://it.wikipedia.org/wiki?curid=466600", "title": "MCR", "text": ""}
{"id": "466605", "revid": "1428919", "url": "https://it.wikipedia.org/wiki?curid=466605", "title": "Elasticit\u00e0 di output", "text": "L'elasticit\u00e0 di output (in inglese \"output elasticity\") \u00e8 nell'economia della produzione quel particolare tipo di elasticit\u00e0 che lega la variazione dei fattori di produzione alle variazioni della produzione.\nL'elasticit\u00e0 di output di un fattore di produzione \u00e8 in particolare uguale alla variazione percentuale dell'output generata da un incremento percentuale unitario dell'input stesso. In termini formali, data una funzione di produzione del tipo:\ndove \"Q\" \u00e8 l'output e x \u00e8 il vettore degli input in termini fisici, l'elasticit\u00e0 di output dell'input i-esimo (xi) \u00e8 data da:\nLa somma delle elasticit\u00e0 di output dei singoli fattori d\u00e0 l'elasticit\u00e0 di scala:\nLaddove poi si assuma la costanza dei rendimenti di scala della funzione di produzione (\u03b5=1) e si ipotizzi che ogni fattore venga remunerato in base alla sua produttivit\u00e0 marginale, l'elasticit\u00e0 di output dei fattori risulta uguale alla quota del prodotto che viene loro attribuita. Cos\u00ec, indicando con formula_4 il saggio di remunerazione in termini fisici del fattore i-esimo, avremo che:"}
{"id": "466606", "revid": "62004", "url": "https://it.wikipedia.org/wiki?curid=466606", "title": "Wladimir Belli", "text": " Scalatore, professionista dal 1992 al 2006, conta diversi successi di tappa in corse italiane ed estere. Dopo il ritiro dalle corse \u00e8 stato commentatore televisivo di gare ciclistiche per Eurosport e poi direttore sportivo del team Gazprom-RusVelo.\nCarriera.\n\u00c8 stato uno dei ciclisti italiani pi\u00f9 continui degli anni a cavallo tra gli anni novanta del XX secolo e il decennio successivo. \"Regolarista\", capace di entrare spesso tra i primi dieci posti delle grandi corse a tappe specialmente nel Giro d'Italia (senza per\u00f2 mai riuscire a vincerne una).\nIl suo nome sal\u00ec alla ribalta nel 1990, quando vinse il Giro d'Italia dilettanti battendo Marco Pantani e Ivan Gotti.\nPassato professionista nel 1993, si mette subito in evidenza al Giro d'Italia, concludendolo al 13\u00ba posto. L'anno seguente \u00e8 ancora protagonista della corsa rosa, soprattutto per il terzo posto conquistato nella memorabile tappa Merano-Aprica vinta da Marco Pantani davanti a Claudio Chiappucci. Nel corso della stagione arrivano anche le prime vittorie, tre tappe pi\u00f9 la classifica finale della Settimana Bergamasca. Se il 1995 \u00e8 per Belli un anno di transizione, nel 1996 conferma le sue doti da regolarista vincendo il Giro del Trentino e il Giro dell'Appennino e piazzandosi sul podio alla Vuelta a Murcia e al Giro del Mediterraneo.\nNel 1997, passato alla Brescialat, conquista una tappa al Giro del Portogallo, ma soprattutto ottiene un sesto posto nella classifica generale del Giro d'Italia, giungendo terzo sul Mortirolo. Nel 1998 passa nella francese Festina proprio nel periodo in cui la squadra sar\u00e0 coinvolta nello scandalo legato all'uso di sostanze dopanti da parte di alcuni suoi corridori di punta come Richard Virenque, Alex Z\u00fclle, Laurent Brochard e Christophe Moreau. Belli comunque riesce ad uscire pulito da questa vicenda. Durante la stagione si aggiudica una tappa al Giro del Portogallo, piazzandosi sul podio della medesima corsa e anche nel Giro della Svizzera.\nNel 1999 il ciclista bergamasco ottiene i suoi migliori risultati, infatti si aggiudica una tappa al Grand Prix du Midi Libre e giunge sul podio in gare come il Giro del Mediterraneo, la Vuelta Valenciana, la Vuelta al Pa\u00eds Vasco, la Settimana Catalana, il Tour de Romandie, il Giro del Delfinato. Conquista anche un prestigioso nono posto nel Tour de France. A fine stagione sar\u00e0 16\u00ba nella classifica mondiale U.C.I..\nNel 2000 Belli passa alla neonata Fassa Bortolo, aggiudicandosi il Trofeo di Camaiore e una tappa al Giro della Svizzera, che conclude al terzo posto. Il bergamasco si piazza settimo al Giro d'Italia e dodicesimo alla Vuelta di Spagna, classificandosi anche nei primi sei in due prove di coppa del mondo (Liegi-Bastogne-Liegi 4\u00ba, Giro di Lombardia 6\u00ba). A fine anno \u00e8 tredicesimo nella classifica mondiale U.C.I.\nNel 2001 Belli \u00e8 suo malgrado protagonista di uno degli episodi pi\u00f9 assurdi che il ciclismo possa ricordare negli ultimi anni. Nella quattordicesima tappa del Giro d'Italia, sull'impegnativa salita del Santa Barbara, Belli, perseguitato da giorni da un tifoso (che poi si scoprir\u00e0 essere nipote della maglia rosa Gilberto Simoni) che lo bersaglia con insulti e sputi, perde la pazienza e sferra un pugno al suddetto tifoso. La giuria \u00e8 inflessibile con il ciclista della Fassa, espellendolo dal Giro quando era saldamente al terzo posto della classifica generale.\nBelli per\u00f2 non si abbatte e nel corso della stagione riesce ad arrivare terzo al giro della Svizzera e al Tour de Romandie, arrivando ventiquattresimo al Tour de France dove sfiora il successo giungendo secondo, battuto dallo spagnolo Laiseka, nella tappa con arrivo in salita a Luz Ardiden. Da ricordare anche il quarto posto nella prova di coppa del mondo disputata a San Sebastian. Nel 2002 ottiene pochi risultati, visto che \u00e8 costretto ad abbandonare il Giro d'Italia mentre era in lotta per il podio a causa di una bronchite.\nRiesce comunque a prendere parte alla \"Grande Boucle\", fungendo da importante punto di riferimento per Ivan Basso. Nel 2003 passa alla Lampre, dove resta anche l'anno successivo. In due stagioni riesce a piazzarsi decimo e settimo al Giro d'Italia, prima di passare nel 2005 alla Domina Vacanze. Per Belli questo \u00e8 un anno molto sfortunato, visto che a causa di svariati problemi fisici riesce solo a piazzarsi ventiquattresimo al Giro d'Italia.\nSull'orlo del ritiro, riesce a trovare nuovi stimoli nella Selle Italia di Gianni Savio, di cui diventa subito capitano. Partecipa al Giro d'Italia, riuscendo a installarsi nelle primissime posizioni della classifica, in lotta per il podio. Per\u00f2 la sfortuna non lo abbandona e proprio nella settimana decisiva una contrattura al bicipite femorale della gamba sinistra lo costringe al ritiro. Giunto ormai alla soglia del ritiro, il caparbio Gianni Savio lo convince a correre per un'altra stagione.\nNella sua carriera ha partecipato a cinque edizioni del Tour de France, tredici del Giro d'Italia e quattro della Vuelta a Espa\u00f1a. Inoltre \u00e8 arrivato venticinque volte nei primi dieci in tappe del Giro d'Italia."}
{"id": "466610", "revid": "92723", "url": "https://it.wikipedia.org/wiki?curid=466610", "title": "Arcidiocesi di Bologna", "text": "Larcidiocesi di Bologna () \u00e8 una sede metropolitana della Chiesa cattolica in Italia appartenente alla regione ecclesiastica Emilia-Romagna. Nel 2018 contava 943.957 battezzati su 999.070 abitanti. \u00c8 retta dall'arcivescovo cardinale Matteo Maria Zuppi.\nIl patrono dell'arcidiocesi \u00e8 san Petronio.\nTerritorio.\nL'arcidiocesi comprende comuni in 3 province dell'Emilia-Romagna:\nSede arcivescovile \u00e8 la citt\u00e0 di Bologna, dove si trova la cattedrale di San Pietro.\nLa sola citt\u00e0 di Bologna conserva 124 chiese, di cui 93 parrocchiali.\nIn tutta l'arcidiocesi 25 chiese hanno funzione di santuario (13 nella citt\u00e0). Oltre al capitolo della cattedrale metropolitana, possiedono un capitolo canonicale le collegiate di: San Petronio vescovo, Santa Maria Maggiore nella basilica dei Santi Bartolomeo e Gaetano, San Giovanni Battista in Persiceto (nella cittadina omonima), Santa Maria Maggiore (a Pieve di Cento), San Biagio (a Cento).\nParrocchie e vicariati.\nIl territorio si estende su 3.549\u00a0km\u00b2 ed \u00e8 suddiviso in 410 parrocchie, raggruppate in 12 vicariati: Alta valle del Reno, Bologna Centro, Bologna Nord, Bologna Ovest, Bologna Sud Est, Budrio-Castel San Pietro Terme, Cento, Galliera, Persiceto-Castelfranco, San Lazzaro-Castenaso, Setta-Savena-Sambro, Valli del Reno-Lavino-Samoggia. Ogni vicariato \u00e8 diviso in pi\u00f9 zone pastorali, per un totale di 50 zone per tutta l'arcidiocesi.\nProvincia ecclesiastica.\nLa provincia ecclesiastica di Bologna comprende le seguenti diocesi suffraganee:\nStoria.\nSi hanno notizie sulle vicende della prima comunit\u00e0 cristiana a Bologna alla fine del III secolo con il martirio di tre dei suoi membri: Procolo, Vitale e Agricola.\n\u00c8 incerta la data di erezione della sede vescovile, ma generalmente viene fatta risalire al III secolo o all'inizio del IV secolo quando troviamo notizia del primo vescovo certo, Zama. Bologna \u00e8 una delle poche diocesi italiane di cui si conserva un catalogo di vescovi, fino al XIII secolo, derivato dai dittici diocesani, dunque degno di fede: tuttavia, per i primi sette secoli, sono pochi i vescovi del catalogo documentati e confermati anche da altre fonti storiche.\nDal IV secolo Bologna fu diocesi suffraganea di Milano. Verso la fine del V secolo entr\u00f2 a far parte della provincia ecclesiastica dell'arcidiocesi di Ravenna.\nNelle lotte fra Impero e Papato durante i secoli XI e XII e negli anni del dominio di Federico Barbarossa Bologna si mantenne fedele al Pontefice, anche se spesso l'imperatore riusc\u00ec a opporre vescovi scismatici ai vescovi legittimi.\nNel 1088 fu istituita l'Universit\u00e0, che forse trasse origine da precedenti scuole vescovili e capitolari. L'esame finale e il conferimento della laurea si svolgevano nella cattedrale sin dall'inizio del XIII secolo e fino al XVIII secolo molte cattedre dell'Universit\u00e0 furono affidate al clero.\nNel 1106 divenne immediatamente soggetta alla Santa Sede, ma il 7 agosto 1118 un diploma pontificio assegn\u00f2 nuovamente la sede come suffraganea dell'arcidiocesi di Ravenna.\nNel 1131 fu concluso un accordo con l'abbazia di Nonantola, che era stata sciolta dalla dipendenza dalla diocesi di Modena ed era desiderosa di separarsene. Secondo l'accordo i monaci di Nonantola si sarebbero rivolti in via esclusiva ai vescovi di Bologna per gli oli santi e le consacrazioni.\nNel 1223 nella notte di Natale un forte terremoto distrusse le volte della cattedrale.\nNel 1306 Bologna prese le armi contro il legato apostolico cardinale Napoleone Orsini; fu pertanto colpita dalla scomunica e dall'interdetto. Fu chiusa l'universit\u00e0 e i professori si trasferirono a Padova. L'anno successivo i bolognesi fecero ammenda e ottennero la remissione dell'interdetto e la riapertura dell'universit\u00e0.\nIl 17 maggio 1567 fu istituito il seminario diocesano, nel quadro di un rinnovamento della diocesi operato dal cardinale Gabriele Paleotti, secondo i decreti del Concilio di Trento.\nIl 10 dicembre 1582, il bolognese papa Gregorio XIII con la bolla \"Universi orbis\" la elev\u00f2 al rango di arcidiocesi metropolitana, assegnandole come diocesi suffraganee Modena, Reggio Emilia, Parma, Piacenza, Imola, Cervia e Crema. L'opposizione del metropolita di Ravenna costrinse papa Clemente VIII, il 15 dicembre 1604, a confermare la decisione di Gregorio XIII; tuttavia la provincia ecclesiastica perse Imola e Cervia, passate nuovamente a Ravenna, mentre acquis\u00ec Fidenza.\nNel XVII secolo crebbero gli istituti di carit\u00e0, si pose mano al rifacimento degli edifici di culto e furono intensificate le pratiche religiose.\nNel 1723 fu iniziata la costruzione del Santuario della Madonna di San Luca, che fu consacrato nel 1765. Lungo tutto il secolo allo spirito illuministico fu opposto un rinnovato zelo pastorale, i cui cardini erano le opere di carit\u00e0 e il catechismo.\nNel 1796 i francesi introdussero in citt\u00e0 un nuovo ordine politico, avverso alla religione. In particolare, furono soppressi gli ordini religiosi; le confraternite e le opere di carit\u00e0 e assistenza furono laicizzate, estromettendone gli ecclesiastici.\nUna nuova ondata di spirito anticlericale colp\u00ec la diocesi dopo l'annessione al Regno di Sardegna nel 1859: fino al 1882 gli arcivescovi furono impediti a risiedere nel palazzo arcivescovile e costretti a risiedere in seminario. La diocesi rispose intensificando le opere educative e assistenziali.\nDal 7 all'11 settembre 1927 Bologna ospit\u00f2 il nono Congresso eucaristico nazionale italiano, a cui intervenne come legato pontificio il cardinale Tommaso Pio Boggiani.\nDurante la seconda guerra mondiale il cardinale Giovanni Battista Nasalli Rocca di Corneliano prest\u00f2 soccorso alla popolazione e mise in salvo alcuni condannati a morte.\nGli anni del Concilio Vaticano II sono segnati dalla presenza a Bologna del cardinal Giacomo Lercaro, uno dei protagonisti dello stesso Concilio, che nella sua sede diede impulso alla riforma liturgica e sostenne il ruolo dei cattolici in politica.\nDomenica 18 aprile 1982 il cardinal Antonio Poma accolse, in visita pastorale, papa Giovanni Paolo II.\nRitorn\u00f2 in visita all'arcidiocesi il 27 e il 28 settembre 1997 a conclusione del XXIII Congresso Eucaristico Nazionale, accolto dal cardinal Giacomo Biffi; in questa occasione si tenne un grande concerto, in cui si esibirono Bob Dylan, Lucio Dalla, Gianni Morandi e tanti altri artisti.\nNel 1989 l'arcivescovo cardinale Giacomo Biffi, il cui episcopato si distinse per la ricchezza teologica e dottrinale, fece nascere l'iniziativa oratoriale \"Estate Ragazzi\", diffusasi poi in tutta l'Emilia-Romagna, nonch\u00e9 in parte di Lombardia e Sicilia.\nDal 20 al 28 settembre 1997 Bologna torn\u00f2 a essere sede del Congresso eucaristico nazionale italiano, per la XXIII edizione. Intervenne come legato pontificio il cardinale Camillo Ruini.\nDomenica 1\u00ba ottobre 2017 l'arcivescovo Matteo Maria Zuppi accolse papa Francesco in visita pastorale a Bologna per la conclusione del congresso eucaristico diocesano.\nA partire dal 1\u00ba settembre 2018 le parrocchie sono raggruppate all'interno di 50 zone pastorali. Ogni zona \u00e8 formata da alcune parrocchie vicine per territorio e situazione pastorale, \u00e8 retta da un presbitero moderatore (designato dal vescovo ogni 3 anni) e da un'assemblea zonale (formata dai parroci della zona pastorale, dai religiosi del luogo, membri di movimenti, associazioni del luogo e dai laici di ogni parrocchia) e ha il compito di promuovere e coordinare l'attivit\u00e0 pastorale comune (catechesi; liturgia; pastorale giovanile; attivit\u00e0 della Caritas).\nSei arcivescovi o vescovi della Chiesa bolognese furono eletti Sommi Pontefici (Innocenzo VII, Niccol\u00f2 V, Giulio II, Gregorio XV, Benedetto XIV, Benedetto XV), mentre altri cinque pontefici (oltre Gregorio XV e Benedetto XIV) sono nati da famiglie bolognesi (Onorio II, Lucio II, Gregorio XIII, Innocenzo IX e san Pio V).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nSanti e Beati dell'arcidiocesi.\nI patroni principali sono San Petronio e la Madonna di San Luca.\nIstituti religiosi presenti in arcidiocesi.\nNel 2013, contavano case in arcidiocesi le seguenti comunit\u00e0 religiose maschili:\nNel 2013, contavano case in arcidiocesi le seguenti comunit\u00e0 religiose femminili:\nStatistiche.\nL'arcidiocesi nel 2018 su una popolazione di 999.070 persone contava 943.957 battezzati, corrispondenti al 94,5% del totale."}
{"id": "466612", "revid": "110157", "url": "https://it.wikipedia.org/wiki?curid=466612", "title": "Liddes", "text": "Liddes (toponimo francese) \u00e8 un comune svizzero di 755 abitanti del Canton Vallese, nel distretto di Entremont.\nGeografia fisica.\nLiddes si trova nella val d'Entremont.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "466617", "revid": "1226", "url": "https://it.wikipedia.org/wiki?curid=466617", "title": "Saggio di interesse", "text": ""}
{"id": "466618", "revid": "241071", "url": "https://it.wikipedia.org/wiki?curid=466618", "title": "Heat - La sfida", "text": "Heat - La sfida (\"Heat\") \u00e8 un film del 1995 scritto e diretto da Michael Mann con Al Pacino, Robert De Niro e Val Kilmer.\nLa storia riprende le vicende del film televisivo \"Sei solo, agente Vincent\" diretto dallo stesso Mann nel 1989.\nTrama.\nLos Angeles. A seguito di una rapina a un furgone portavalori terminata con l'assassinio degli agenti di scorta, sulla scena del crimine giunge il tenente Vincent Hanna, il quale capisce subito l'elevato livello di preparazione della banda e decide di seguire il caso con il suo team di detective. Hanna \u00e8 un uomo determinato e totalmente immerso nel suo lavoro, che vive un rapporto amorevole ma a volte conflittuale con la moglie Justine, che ha una figlia dal suo ex marito, Lauren, a cui Hanna \u00e8 estremamente affezionato.\nIl colpo \u00e8 stato eseguito dall'esperto criminale Neil McCauley, uomo metodico e preciso, assieme al suo consolidato gruppo, gli amici Chris Shiherlis, Michael Cheritto, Trejo e una nuova recluta, Waingro. Nonostante tutto fosse pianificato in ogni dettaglio e la banda tenda a non commettere atti cruenti, l'impulsivit\u00e0 del nuovo arrivato ha costretto la banda a eliminare gli agenti all'interno del furgone. Dopo il colpo McCauley si reca dall'amico Nate, il suo basista, scoprendo cos\u00ec che i titoli al portatore rubati dal furgone portavalori appartengono all'affarista Roger Van Zant. Nate lo convince a rivenderli all'affarista, per ottenere un guadagno ancora maggiore. Successivamente McCauley caccia il violento Waingro dal gruppo e intende ucciderlo, ma questi riesce a dileguarsi.\nUna sera, in un bar, McCauley conosce Eady, una libraia, se ne innamora e trascorre la notte con lei. Il mattino seguente fa visita a Kelso, un amico di Nate e altro basista, che gli propone un nuovo colpo da 12 milioni di dollari svaligiando una banca di Los Angeles grazie all'informazione degli schemi d'allarme presenti nell'edificio. Nel frattempo la polizia risale attraverso il cugino di un ex-carcerato all'identit\u00e0 di uno dei rapinatori, Michael Cheritto. McCauley \u00e8 impegnato a organizzare lo scambio di titoli al portatore con Van Zant; il pomeriggio seguente assieme a Chris si reca nel luogo prestabilito per effettuare lo scambio. L'appuntamento si rivela in realt\u00e0 una trappola mortale ordita da Van Zant stesso, alla quale per\u00f2 Neil riesce a sfuggire grazie alla squadra, tra il supporto da cecchino di Chris: successivamente chiama Van Zant al telefono e comunicandogli che l'affare \u00e8 saltato gli dice che ormai \u00e8 un uomo morto.\nFallita la monetizzazione della rapina al portavalori il prossimo obiettivo della banda di McCauley diventa un deposito di metalli preziosi: il gruppo si mette al lavoro in piena notte, inconsapevole di essere stato individuato e di essere osservato da Hanna e la sua squadra. La polizia \u00e8 sul punto di intervenire e catturare i malviventi, quando un rumore involontariamente causato da uno degli uomini di Hanna all'interno dei camion nei quali si nascondono allarma McCauley, che richiama la propria squadra e abbandona il deposito senza curarsi della refurtiva. La polizia non interviene perch\u00e9 a reato incompiuto non avrebbe un motivo sufficiente per incriminare la banda di Neil.\nIl tenente Hanna allora attua una nuova strategia: irrompe nell'ufficio di Alan Marciano, amante di Charlene, ragazza di Chris e madre del loro figlio Dominic, e lo ricatta per ottenere informazioni su di lui. A sua volta Neil, insospettito da quanto successo nel deposito dei metalli, ha capito di essere seguito e assieme a Chris e Cheritto si fa volutamente pedinare da Hanna e i suoi uomini sino a un deposito di container, fingendo di stare organizzando una via di fuga per il loro prossimo furto. In realt\u00e0 iniziano a loro volta a raccogliere informazioni sui poliziotti, e quado Hanna, grazie al suo intuito, capisce di essere stato a Sua volta scoperto, accetta di giocare a carte scoperte.\nQuindi la sera seguente decide di intercettare McCauley mentre \u00e8 in auto. Lo ferma, rendendo evidente il ruolo dei due e lo invita a bere un caff\u00e8. I due parlano delle rispettive vite, chiariscono le reciproche motivazioni e paure professionali, lasciando intendere anche una sottintesa e reciproca stima. Concludono il confronto dichiarando che entrambi non si fermeranno al momento della verit\u00e0. La sfida \u00e8 lanciata.\nPoco dopo aver lasciato il poliziotto, McCauley si dilegua, e altrettanto fanno i componenti della sua banda, tranne Trejo, che rinuncia al colpo perch\u00e9 tallonato dalla polizia. McCauley, allora non avendo pi\u00f9 un uomo per il colpo, ingaggia l'amico ed ex detenuto Donald Breedan, impiegato nella tavola calda dove il gruppo di rapinatori si \u00e8 incontrato.\nOra che tutto \u00e8 pronto McCauley, Chris, Cheritto e Breedan si recano alla Far East National Bank di Los Angeles per la rapina. Compiuto il tutto, seppur senza far scattare alcun allarme, i ladri scappano proprio mentre la polizia sta arrivando sul posto, dopo aver ricevuto una soffiata. La fuga degenera in una violenta sparatoria in strada, al termine della quale Breedan e Cheritto rimangono uccisi e Chris viene ferito, e molti altri poliziotti vengono uccisi. McCauley lo soccorre e riesce a portarlo da un dottore compiacente, quindi lo affida a Nate e va alla ricerca di Trejo, l'unico membro del gruppo assentatosi in occasione del colpo e a conoscenza del piano, ritenendolo essere l'informatore della polizia. Quando McCauley arriva al suo appartamento, vi trova la moglie morta e lo stesso Trejo in fin di vita in una pozza di sangue. Nei suoi ultimi attimi di vita, Trejo rivela a McCauley di essere stato ricattato dal reietto Waingro e dal braccio destro di Van Zant, che tenevano in ostaggio sua moglie. L'intento dell'uomo d'affari e dell'assassino era di estorcere il piano del colpo alla banca, cos\u00ec da comunicarlo poi alla polizia affinch\u00e9 la banda venisse catturata. McCauley, per porre fine alle sofferenze del suo amico, lo finisce. Poi, si reca da Van Zant per vendicarsi. Senza riuscire ad ottenere informazioni sul luogo in cui si trova Waingro, Neil lo liquida velocemente.\nNel frattempo Vincent rintraccia il complice di Van Zant, scoprendo cos\u00ec che Waingro lavorava con McCauley, che ora cerca vendetta contro colui che ha messo la polizia sulle sue tracce sin dall'inizio. Tornato a casa, McCauley trova l'amante Eady, ora sconvolta per aver infine scoperto che questi \u00e8 un rapinatore: dopo un iniziale sentimento di smarrimento, decide non senza difficolt\u00e0 di fuggire con lui in Nuova Zelanda e cominciare una nuova vita grazie ai soldi ottenuti dal riuscito colpo in banca.\nSull'altro fronte, Charlene viene presa in custodia dalla polizia. Deve accettare di collaborare alla cattura di Chris, pena l'incarcerazione per favoreggiamento e l'affidamento del figlio Dominic ai servizi sociali. La trappola sta per scattare quando Chris giunge sotto casa di Charlene, ma questa gli fa un cenno, suggerendogli di scappare. Chris capisce e riesce a eludere la cattura superando anche un posto di blocco, grazie ai documenti falsi ottenuti da Nate. Intanto Vincent torna a casa e trovata la moglie, stanca delle distanze createsi fra di loro a causa del suo lavoro, insieme ad un amante, litiga con lei e infine se ne va di casa.\nIl tenente Hanna ordina poi ai suoi uomini di localizzare la posizione di Waingro, l'unico reale motivo che pu\u00f2 ancora trattenere McCauley a Los Angeles, e intende usarlo come esca facendolo sorvegliare a vista, ma alla fine si arrende all'evidenza capendo che McCauley, non volendo rischiare, ormai \u00e8 sparito. Tornato nella sua camera in hotel per riposarsi, trova la figliastra Lauren in una vasca da bagno piena di sangue, con due grandi tagli alle arterie femorali. L'uomo tenta di salvarla e si precipita in ospedale, dove trover\u00e0 anche Justine. L'intervento \u00e8 stato provvidenziale e Lauren sopravviver\u00e0. Hanna per\u00f2 non pu\u00f2 fermarsi e, ritemprato e nuovamente determinato nella sua caccia, lascia Justine e la ragazza in ospedale.\nEady e Neil sono pronti per partire e si dirigono verso l'aeroporto in auto, quando McCauley riceve una telefonata da parte di Nate. L'amico assicura tutti i particolari della fuga accordati e prima di salutarlo per sempre, mantenendo la parola precedentemente data, gli rivela l'hotel dove si trova Waingro. Dopo aver inizialmente assicurato a Nate che non avrebbe fatto niente a tal proposito, McCauley non riesce a passarci sopra e in un istante decide quindi di fare una deviazione per vendicare la sequenza di morti avvenuta a causa dell'uomo.\nMcCauley giunge nell'hotel e fingendosi l'addetto al servizio in camera ottiene il numero della stanza di Waingro. Dopo aver attivato l'allarme antincendio e aver fatto evacuare le persone per creare confusione, McCauley arriva alla stanza, inganna Waingro per entrare e lo uccide. Tutto \u00e8 concluso ma, uscendo dall'edificio e pronto a fuggire con la sua donna tanto cercata, l'arrivo del detective Hanna lo costringe a scappare, abbandonando l'allibita Eady. Il poliziotto insegue il ladro fino a un campo oltre l'aeroporto di Los Angeles, dove delle forti luci segnalano ai velivoli la pista d'atterraggio. Nell'ombra McCauley aspetta l'accensione delle luci per avere una visuale di tiro migliore, ma viene anticipato e ferito mortalmente da Hanna. L'uomo guarda il buio della notte e al suo futuro incerto ora che il suo avversario spira stringendogli la mano, ricordandogli la sua promessa, fatta davanti al caff\u00e8, che non sarebbe mai pi\u00f9 tornato dietro le sbarre.\nProduzione.\nIl budget del film \u00e8 stato di circa 60 milioni di dollari.\nCast.\n\"Heat\" \u00e8 il secondo film in cui Robert De Niro e Al Pacino hanno recitato insieme; il primo era stato \"Il padrino - Parte II\", nel quale per\u00f2 non avevano mai avuto occasione di recitare insieme nella stessa scena. In virt\u00f9 di ci\u00f2, Mann gioc\u00f2 sul fatto di far crescere oltremodo l'attesa del fatidico incontro/scontro tra i due leggendari attori, impegnati nel pi\u00f9 classico dei confronti polizieschi (ladro contro sbirro).\nNel cast anche Jon Voight, Val Kilmer, Ashley Judd e una giovane Natalie Portman nel ruolo della figliastra del poliziotto.\nRiprese.\nIl film \u00e8 stato girato interamente a Los Angeles, con la direzione della fotografia affidata a Dante Spinotti.\nAccoglienza.\nIncassi.\nLa pellicola esord\u00ec al botteghino statunitense nel fine settimana del 15-17 dicembre 1995, conquistando il terzo posto dietro \"Jumanji\" e \"Toy Story - Il mondo dei giocattoli\" con un incasso di oltre 8 milioni di dollari. Divenne un successo finanziario, guadagnando a livello globale 187 milioni di dollari, di cui 67 milioni negli Stati Uniti e i restanti 120 milioni nel resto del mondo.\nCritica.\nIl film venne accolto con ottime critiche. Sul sito Rotten Tomatoes registra una valutazione pari a 86% basata su 79 recensioni professionali, con un punteggio medio di 7.8/10. Il consenso recita: \"Anche se Al Pacino e Robert De Niro condividono solo una manciata di minuti sullo schermo, \"Heat\" \u00e8 un avvincente dramma criminale che trae performance incredibili dalle sue star - e conferma Michael Mann come maestro del genere\". Su Metacritic ha invece un punteggio di 76 basato su 22 recensioni.\nRoger Ebert nella sua recensione sul \"Chicago Sun-Times\" ha definito la sceneggiatura del film \"insolitamente colta\", con una penetrazione psicologica nel rapporto simbiotico tra polizia e criminali: \"Non \u00e8 solo un film d'azione. Soprattutto, i dialoghi sono abbastanza complessi da permettere ai personaggi di dire quello che stanno pensando: sono eloquenti, perspicaci, fantasiosi, poetici quando necessario.\""}
{"id": "466619", "revid": "125305705", "url": "https://it.wikipedia.org/wiki?curid=466619", "title": "Il tiranno", "text": "Il tiranno \u00e8 un romanzo storico di Valerio Massimo Manfredi pubblicato nel 2003.\nTrama.\nIl romanzo \u00e8 ambientato in Sicilia, nel V secolo a.C. e racconta la storia del siracusano Dionisio, famoso ed egocentrico tiranno che combatteva ogni forma di democrazia, creduta da lui una forma di governo che poteva permettere di governare anche gli sciocchi.\nIl libro si apre con la battaglia di Selinunte e il massacro dei suoi cittadini per mano dei Cartaginesi, che infliggono poi la stessa sorte anche agli abitanti di Imera, citt\u00e0 che aveva offeso gravemente il padre del capo dell'esercito cartaginese. Dioniso \u00e8 dunque costretto ad assistere al massacro di innumerevoli citt\u00e0 della Magna Grecia all'et\u00e0 di soli venti anni, ma, dopo aver incontrato Arete, figlia di un grande \"eghemon\" esiliato dalla democrazia di Siracusa, tra i profughi di Selununte, la sua vita ha una grande svolta. Dionisio sposa Arete con il consenso del padre, da lui molto stimato. Quando, purtroppo, questa viene violata e uccisa durante la sua assenza da casa, Dionisio prende in mano la situazione e consuma la sua atroce vendetta. Freddo e lucido nei ragionamenti, il tiranno cresce in ogni campo, senza dimenticare il suo primo ed unico amore, in compagnia del suo migliore amico Filisto (seguace della filosofia greca e per questo sbeffeggiato dall'altro) e Leptines, suo fratello, che l'aveva raggiunto dall'Africa qualche tempo prima. L'autore riesce a raccontare come questo grande uomo abbia cercato di unificare tutta l'isola, combattendo i suoi grandi nemici, i Cartaginesi, a partire dalla sua citt\u00e0, Siracusa, dove, salito al potere con l'aiuto dei suoi cari, per politica aveva deciso di condividere la camera da letto con due donne, una siracusana e una loicrese, cos\u00ec da poter contare (in caso di aiuto) anche sui calabresi del tempo. Ma Dionisio entra ormai nel circolo vizioso dell'assolutismo, e cos\u00ec non pu\u00f2 ignorare i sospetti che lo attanagliano, facendo esiliare nelle colonie adriatiche di Adr\u00eca (Adria) e Ank\u00f3n (Ancona) l'amico Filisto (esclusivamente per voci \"di corridoio\") e riservando un trattamento simile al fratello, sospettato del medesimo crimine. E in questo modo fa diventare Siracusa una potenza talmente forte da poter vantare di avere l'esercito pi\u00f9 grande dell'antichit\u00e0, tanto da rivaleggiare con quelli dell'Antica Grecia.\nLe vicende di Dionisio (o anche Dionigi) sono espresse da Manfredi in modo da sottolineare le difficolt\u00e0 che lo stesso incontra nel momento in cui capisce di non potersi fidare nemmeno dei suoi amici pi\u00f9 stretti e del proprio fratello, che pure lo avevano aiutato a prendere il potere, divenendo cos\u00ec agli occhi di tutti un sovrano spregevole, visto che mandava in esilio o soprattutto uccideva tutti coloro su cui aveva qualche sospetto. Alla fine, l'autore sottolinea come anche i grandi uomini, nel bene o nel male, non mancano all'appuntamento con la morte, sempre puntuale ma che non pu\u00f2 cancellare quello che hanno lasciato nella loro vita.\nRiconoscimenti.\nNel 2004 il libro ha vinto il Premio Nazionale Rhegium Julii (Corrado Alvaro) per la Narrativa."}
{"id": "466622", "revid": "2184720", "url": "https://it.wikipedia.org/wiki?curid=466622", "title": "Visto cos\u00ec", "text": "Visto cos\u00ec \u00e8 un album di Mango del 1999.\nIl disco.\nPrima raccolta ufficiale di Mango, contiene due inediti: \"Amore per te\" e \"Non dormire pi\u00f9\". \"Amore per te\" ebbe grande successo, ne fu tratto un videoclip e scelta come sigla della telenovela \"Libera di amare\" (1999). La cantante francese H\u00e9l\u00e8ne S\u00e9gara ne incise una cover dal titolo \"Tu peux tout emporter\", dall'album \"Au nom d'une femme\" (2000). Il 12 novembre 2017, la canzone venne interpretata da Michele Zarrillo a \"Domenica In\", durante la presentazione del suo album \"Vivere e rinascere\". Da menzionare anche la reinterpretazione di \"Io nascer\u00f2\", originariamente scritta per Loretta Goggi e da lei cantata nella sigla di apertura del Festival di Sanremo 1986. Altri rifacimenti sono \"Oro\", \"Lei verr\u00e0\", \"La rosa dell'inverno\" e \"Come l'acqua\", riproposta con inserti del brano \"Ederlezi\" interpretati dal quartetto Faraualla."}
{"id": "466623", "revid": "31465", "url": "https://it.wikipedia.org/wiki?curid=466623", "title": "Tasso di riferimento", "text": ""}
{"id": "466625", "revid": "1833487", "url": "https://it.wikipedia.org/wiki?curid=466625", "title": "Daniele Farina", "text": " \nBiografia.\nSi \u00e8 laureato in Scienze politiche all'Universit\u00e0 degli Studi di Milano.\nDa sempre impegnato in prima linea nella difesa dei diritti, civili e sociali, \u00e8 da anni uno dei promotori delle battaglie e delle attivit\u00e0 sociali e culturali del \"Leoncavallo Spazio Pubblico Autogestito\" di Milano.\nSostenitore di politiche alternative per la sicurezza, non proibizioniste e non securitarie, \u00e8 da oltre un decennio portavoce di una diversa legislazione sulle droghe ed autorevole antiproibizionista italiano.\nDal 2001 al 2006 \u00e8 stato Consigliere comunale di Milano indipendente per Rifondazione Comunista.\nAlle elezioni politiche del 2006 \u00e8 stato eletto alla Camera dei deputati nella \"circoscrizione Lombardia 1\" come deputato indipendente nelle liste della Sinistra Europea/Rifondazione Comunista.\nL'impegno da deputato non si \u00e8 mai disgiunto dalla promozione di incontri, dibattiti e momenti di confronto politico organizzati presso il Leoncavallo Spazio Pubblico Autogestito e molte altre comunit\u00e0.\nHa contribuito, dal 2003, con Luigi Veronelli, Sergio Cusani, Pino Tripodi, Marc Veron e molti altri alla costituzione del progetto Critical Wine.\nCompare frequentemente come firma su quotidiani nazionali ed altre pubblicazioni editoriali, interventi disponibili nella rassegna stampa del sito della Camera segnalato in calce.\nLa nomina di Farina a vicepresidente della commissione Giustizia \u00e8 stata oggetto di polemiche in quanto condannato nel 1985 per fabbricazione, detenzione e porto abusivo di ordigni esplosivi, resistenza a pubblico ufficiale e lesioni personali gravi per gli scontri di piazza avvenuti durante una manifestazione antifascista dei collettivi universitari di Milano a seguito del comizio di Giorgio Almirante in piazza Duomo.\nL'8 settembre del 2007 \u00e8 stato inserito da Beppe Grillo nella lista del vaffanculo day, onorevoli wanted, in Piazza Maggiore a Bologna.\nDopo le Elezioni politiche del 2008 nelle liste de La Sinistra l'Arcobaleno non \u00e8 stato rieletto in Parlamento.\nA partire dal 2009, fa parte del movimento politico Sinistra Ecologia Libert\u00e0 ed \u00e8 coordinatore provinciale del movimento dall'ottobre 2010, forza politica che ha contribuito in forma determinante alla vittoria di Giuliano Pisapia contro Letizia Moratti come Sindaco di Milano.\nAlle Elezioni politiche italiane del 2013 Farina \u00e8 candidato alla Camera dei deputati in seconda posizione nella lista di Sinistra Ecologia Libert\u00e0 nella \"circoscrizione Lombardia 1\".\nAderisce a Sinistra Italiana, di cui fa parte della direzione nazionale. Nel 2018 \u00e8 candidato alla Camera dei Deputati per Liberi e Uguali, ma non viene eletto.\nProcedimenti giudiziari.\nNella lunga stagione di lotte del movimento antagonista milanese \u00e8 stato processato e condannato per fabbricazione, detenzione e porto abusivo di bottiglia molotov, resistenza a pubblico ufficiale durante la manifestazione antifascista dei collettivi universitari a Milano nel 1985 a seguito del comizio di Giorgio Almirante; lesioni personali negli scontri tra servizi d'ordine sindacale e Leoncavallo a Milano nel 1991 e inosservanza degli ordini dell'autorit\u00e0 (inosservanza ordinanze di Marco Formentini, sindaco di Milano, per il concerto di Raoul Casadei e altri al Leoncavallo Spazio Pubblico autogestito - Milano 1993-1994). Farina \u00e8 stato assolto in 23 altri procedimenti contro i movimenti milanesi."}
{"id": "466629", "revid": "287204", "url": "https://it.wikipedia.org/wiki?curid=466629", "title": "Durasca", "text": "Il Durasca \u00e8 un torrente che scorre nella provincia della Spezia.\nDescrizione.\nNasce in localit\u00e0 Foce di Spezia e, percorrendo 8 km lungo il fondo della valle omonima, bagna i comuni della Spezia, Vezzano Ligure e Follo.\nIl percorso segna di fatto il confine amministrativo tra i comuni di Follo e Vezzano Ligure ed il torrente d\u00e0 il nome a Val Durasca, frazione del comune di Follo.\nSi getta infine come affluente di destra nel fiume Vara presso la localit\u00e0 San Martino di Durasca, nel comune di Follo."}
{"id": "466631", "revid": "36426", "url": "https://it.wikipedia.org/wiki?curid=466631", "title": "Giovanni di Bicci", "text": ""}
{"id": "466633", "revid": "36426", "url": "https://it.wikipedia.org/wiki?curid=466633", "title": "Masolino", "text": ""}
{"id": "466638", "revid": "324090", "url": "https://it.wikipedia.org/wiki?curid=466638", "title": "Peter Gabriel (1980)", "text": "Peter Gabriel (1980) \u00e8 il terzo album di Peter Gabriel. Per distinguerlo dai precedenti due e dal successivo (tutti intitolati \"Peter Gabriel\"), l'album viene anche chiamato comunemente Peter Gabriel III o (soprattutto nei paesi di lingua inglese), Melt (\"sciogliersi\"), con riferimento all'\"artwork\" di copertina, opera di Storm Thorgerson, in cui \u00e8 proposto il volto di Gabriel elaborato in modo da apparire in parte liquefatto.\nIl disco.\n\"Melt\" fu il primo album di Peter Gabriel a riscuotere un grande successo internazionale, e contribu\u00ec in modo significativo all'affermazione di Gabriel come solista. Il successo fu legato in particolare ai due singoli \"Games Without Frontiers\" i cui testi sono ispirati dai \"Giochi senza frontiere\" televisivi e \"Biko\", scritto in memoria dell'attivista politico Sudafricano Stephen Biko; in seguito il brano \u00e8 divenuto un vero e proprio inno contro l'apartheid.\nOltre ai singoli, numerosi altri brani di \"Melt\" sono considerati fra i migliori lavori di Gabriel e sono stati spesso riproposti nelle performance dal vivo. Il tema ricorrente di quasi tutti i pezzi dell'album \u00e8 quello della malattia mentale. Fra i brani pi\u00f9 celebri si deve citare \"Family Snapshot\", basata sul racconto \"An Assassin's Diary\" di Arthur Bremmer.\nL'album si contraddistingue inoltre per essere suonato tutto con un set di batteria e percussioni totalmente privo di piatti. In diverse tracce la batteria \u00e8 di Phil Collins, ex compagno di Gabriel nei Genesis. Il brano d'apertura \"Intruder\" viene considerato come il primo utilizzo del \"gated reverb\", un caratteristico effetto sul riverbero della batteria, che verr\u00e0 poi ripreso da Collins nel suo famoso singolo \"In the Air Tonight\".\n\"Biko\".\n\"Biko\" fu pubblicata per la prima volta come singolo, e raggiunse la posizione #38 nelle classifiche di vendita inglesi. Una versione dal vivo, registrata nel luglio del 1987, fu impiegata nella colonna sonora del film \"Grido di libert\u00e0\" di Richard Attenborough, sulla biografia di Stephen Biko, e si piazz\u00f2 nuovamente in classifica (alla posizione #49). Il brano fu a lungo sottoposto a censura dal governo del Sudafrica. In alcune sezioni del brano si sente un coro in lingua xhosa (la lingua dell'etnia di Biko) che canta \"Yihla Moja\" (\"vieni, spirito\") mentre la parte iniziale riprende un coro funebre intonato nella stessa lingua.\n\"Cover\" di questo brano sono state realizzate dai Simple Minds (sull'album \"Street Fighting Years\"), Joan Baez (su \"Recently\"), Manu Dibango (\"Wakafrika\"), Robert Wyatt e Paul Simon, quest'ultimo parte del progetto \"Scratch My Back\" di Gabriel stesso.\nTracce.\nTutti i brani sono di Peter Gabriel."}
{"id": "466646", "revid": "11694", "url": "https://it.wikipedia.org/wiki?curid=466646", "title": "Iarde", "text": ""}
{"id": "466650", "revid": "2184720", "url": "https://it.wikipedia.org/wiki?curid=466650", "title": "Disincanto (Mango)", "text": "Disincanto \u00e8 un album in studio del cantautore italiano Mango, pubblicato il 31 maggio 2002. Contiene la hit estiva \"La rondine\" ed una cover del celebre successo \"Michelle\" dei Beatles."}
{"id": "466651", "revid": "124784744", "url": "https://it.wikipedia.org/wiki?curid=466651", "title": "Asse nodale", "text": "In meccanica celeste, l'asse nodale o \"linea dei nodi\" \u00e8 la linea d'intersezione del piano di un'orbita con un piano di riferimento, come per esempio il piano equatoriale o il piano eclittico. I due punti dell'orbita dati dall'intersezione tra questi due piani vengono detti \"nodi\" dell'orbita. Si distinguono:\nL'asse nodale \u00e8 spesso indicato come vettore asse nodale, o versore asse nodale: noto infatti il momento angolare orbitale specifico formula_1 ed il versore di sostegno formula_2 di una terna cartesiana inerziale, si ha il vettore asse nodale come\nNotando che formula_2 ha per definizione componenti nulle secondo x e y, il prodotto vettoriale tra i due risulter\u00e0 un vettore con solo due componenti, secondo x e secondo y:\nNormalizzando il vettore cos\u00ec ottenuto si arriva al \"Versore asse nodale\"\nle cui informazioni sono:\nIl versore asse nodale \u00e8 un'informazione necessaria per determinare l'Ascensione retta del nodo ascendente, che \u00e8 uno dei sei parametri orbitali kepleriani.\nNel caso appunto dell'orbita terrestre attorno al sole, il piano dell'eclittica interseca il piano equatoriale terrestre in due punti, detti nodi: questi si chiamano punto d'Ariete (o punto gamma) e il punto della Libra. Il lento spostamento del punto d'Ariete che avviene sempre un poco pi\u00f9 indietro nel calendario, nell'arco dei millenni, \u00e8 noto come fenomeno di precessione degli equinozi.\nLinea dei nodi dell'orbita lunare.\nUn altro esempio classico di fenomeno legati all'asse nodale, o linea dei nodi, \u00e8 quello tra il piano dell'eclittica terrestre e il piano dell'orbita lunare, che tra di loro sono inclinati di un angolo di soli cinque gradi sessagesimali circa (5\u00b0 9'). \u00c8 il caso per il quale avvengono i noti fenomeni come le eclissi lunari e le eclissi solari. Le eclissi infatti, avvengono raramente proprio a causa di tale piccola inclinazione tra questi due piani orbitali, per cui esse si verificano soltanto se gli astri Sole, Luna e Terra si trovano ad attraversare l'asse nodale degli stessi. Questo spiega inoltre che, se avviene un'eclissi lunare in plenilunio, \u00e8 molto probabile che sia avvenuto o avvenga un'eclissi solare in uno dei due immediati noviluni dello stesso mese lunare, e viceversa. \nEtimologia e simboli.\nIl simbolo del nodo ascendente \u00e8 (Unicode: U+260A, \u260a), mentre il simbolo del nodo discendente \u00e8 (Unicode: U+260B, \u260b).\nNel Medioevo e fino quasi ai giorni nostri, i nodi ascendente e discendente della Luna erano rispettivamente chiamati \"testa del drago\" (in latino: \"caput draconis\", in arabo: \"ra's al-jauzahar\") e \"coda del drago\" (\"cauda draconis\")., p.\u00a0141;\u00a0, p.\u00a0245. Erano anche indicati come \"ganzaar\", \"genzahar\", \"geuzaar\" e \"zeuzahar\", parole derivate da improprie trascrizioni della dizione araba., pp.\u00a0196\u2013197;\u00a0, p.\u00a065;\u00a0, pp.\u00a095\u201396.\nOve era in uso la terminologia greca, si utilizzavano le dizioni \u03b1\u03bd\u03b1\u03b2\u03b9\u03b2\u03ac\u03b6\u03c9\u03bd (\"anabib\u00e0zon\") e \u03ba\u03b1\u03c4\u03b1\u03b2\u03b9\u03b2\u03ac\u03b6\u03c9\u03bd (\"catabib\u00e0zon\").\nDai riferimenti medievali al drago che inseguiva la Luna nella sua orbita, \u00e8 derivata la dizione di mese draconico, cio\u00e8 di mese legato all'inseguimento del drago."}
{"id": "466652", "revid": "212348", "url": "https://it.wikipedia.org/wiki?curid=466652", "title": "Boogie Woogie", "text": ""}
{"id": "466653", "revid": "767487", "url": "https://it.wikipedia.org/wiki?curid=466653", "title": "Birdy (colonna sonora)", "text": "Birdy (1985) \u00e8 una colonna sonora del musicista britannico Peter Gabriel, per il film di Alan Parker \"Birdy - Le ali della libert\u00e0\".\nIl Disco.\nPrimo lavoro di Peter Gabriel con il produttore Daniel Lanois, \"Birdy\" \u00e8 stato rimasterizzato nel 2002 con tutta la discografia del cantante inglese.\nOltre a presentare brani originali, quali \"Floating dogs\" (che, tuttavia, non appare nella pellicola) Gabriel ha utilizzato temi dei suoi primi lavori come base per alcune tracce. Sulla copertina infatti si avvisa la divergenza dei brani omonimi con gli originali. Ad eccezione di \"Dressing the wound\" e \"Sketchpad with trumphet and voice\", l'album \u00e8 completamente strumentale.\nTracce.\nTutte le tracce sono state composte da Peter Gabriel, eccetto dove indicato."}
{"id": "466654", "revid": "1342115", "url": "https://it.wikipedia.org/wiki?curid=466654", "title": "Francesco Martone", "text": "Biografia.\n\u00c8 laureato in Diritto internazionale ed \u00e8 interprete.\nDal 1988 al 1995 ha lavorato per Greenpeace International. Per tre anni \u00e8 stato presidente di Greenpeace Italia. Nel 1992 ha fatto parte della delegazione del governo italiano alla Conferenza di Rio. Ha fondato e coordinato per 6 anni la \"Campagna per la Riforma della Banca mondiale\" ed \u00e8 stato tra i promotori della rete Lilliput. Si \u00e8 imbarcato varie volte sulle navi di Greenpeace, nel Mar Mediterraneo ed in Siberia. Ha collaborato a numerose campagne, tra le quali \"Nord-Sud\", \"Sopravvivenza dei Popoli\", \"Biosfera\", \"Debito\" e, in quanto membro del comitato scientifico, \"Sdebitarsi\".\nAlle politiche del 2001 si \u00e8 candidato ed \u00e8 stato eletto al Senato in Liguria, come indipendente, in seno al gruppo dei Verdi. Durante la legislatura, ha fatto parte delle Commissioni permanenti \"\"Affari esteri, emigrazione\", \"Finanze e tesoro\" e \"Territorio, ambiente, beni ambientali\"\". \u00c8 stato segretario della \"Commissione straordinaria diritti umani\" e membro del \"Comitato per le questioni degli italiani all'estero.\"\nIl 27 marzo 2005 annuncia su \"Liberazione\" di voler passare da indipendente nel gruppo del Partito della Rifondazione Comunista.\nIl 9 luglio 2005 \u00e8 tra i fondatori di Uniti a Sinistra.\nNel 2006 \u00e8 stato riconfermato senatore nella circoscrizione Sardegna, stavolta nella lista di Rifondazione Comunista.\nNon \u00e8 invece stato rieletto in Parlamento dopo le elezioni politiche del 2008.\nNel 2009 aderisce a SEL, dal 2013 al 2014 \u00e8 nel coordinamento nazionale del partito come Responsabile della Politica Estera.\nLascia la politica attiva nel 2015 e dedicarsi alla collaborazione con movimenti sociali ed ONG italiane ed internazionali. \nDal 2008 al 2016 collabora con la ONG Inglese Forest Peoples Programme seguendo i negoziati sul clima ed accompagnando delegazioni di popoli indigeni. Nel 2016 inizia a collaborare con la Tebtebba Foundation, sui temi relativi alla finanza per il clima. \n\u00c8 socio fondatore di Greenpeace Italia, e membro del consiglio direttivo dell'ONG Un Ponte Per per conto della quale coordina le attivit\u00e0 di advocacy e relazioni istituzionali e di Green Cross Italia, oltre ad essere giudice del Tribunale Permanente dei Popoli. \nSuccessivamente \u00e8 portavoce della rete In Difesa Di - Per i diritti umani e chi li difende. \n\u00c8 tra i promotori del Comitato Giustizia per i Nuovi Desaparecidos nel Mediterraneo. Collabora con varie testate, tra cui Il Manifesto, Comune-Info, e ha un proprio blog personale sull'Huffington Post."}
{"id": "466655", "revid": "6923", "url": "https://it.wikipedia.org/wiki?curid=466655", "title": "Ladri di biciclette", "text": "Ladri di biciclette \u00e8 un film del 1948 diretto, prodotto e in parte sceneggiato da Vittorio De Sica. Girato con un'ampia partecipazione di attori non professionisti, prende lo spunto dal titolo dell'omonimo romanzo \"Ladri di biciclette\" (1946) di Luigi Bartolini, sebbene si tratti di un soggetto originale di Cesare Zavattini. \u00c8 tuttora considerato un classico della storia del cinema ed \u00e8 ritenuto uno dei massimi capolavori del neorealismo cinematografico italiano.\nQuattro anni dopo la sua uscita, venne ritenuto il pi\u00f9 grande film di tutti i tempi dalla rivista cinematografica britannica \"Sight &amp; Sound\". Nel 1958 fu dichiarato il secondo miglior film di sempre alla Confrontation di Bruxelles, da una giuria internazionale di critici.\n\"Ladri di biciclette\" \u00e8 stato in seguito inserito, come opera rappresentativa, nella lista dei \"100 film italiani da salvare\", ed \u00e8 stato inoltre classificato nella quarta posizione ne \"I 100 migliori film del cinema mondiale - I pi\u00f9 grandi film non in lingua inglese\" dalla rivista \"Empire\".\nTrama.\nRoma, secondo dopoguerra. Antonio Ricci, un disoccupato, trova lavoro come attacchino comunale. Per lavorare deve per\u00f2 possedere una bicicletta e la sua \u00e8 impegnata al Monte di Piet\u00e0, per cui la moglie Maria \u00e8 costretta a dare in pegno le lenzuola per riscattarla. Proprio il primo giorno di lavoro, per\u00f2, mentre tenta di incollare un manifesto cinematografico, la bicicletta gli viene rubata. Antonio rincorre il ladro, ma inutilmente. Andato a denunciare il furto alla polizia, si rende conto che le forze dell'ordine per quel piccolo e comune furto non potranno aiutarlo.\nTornato a casa amareggiato, capisce che l'unica possibilit\u00e0 \u00e8 mettersi lui stesso alla ricerca della bicicletta. Chiede quindi aiuto a un suo compagno di partito, che mobilita i suoi colleghi netturbini con i quali, all'alba, insieme con il figlio Bruno, che lavora in un distributore di benzina, si reca a cercare la bicicletta: dapprima a piazza Vittorio e poi a Porta Portese, dove solitamente vengono rivenduti gli oggetti rubati. Tuttavia non c'\u00e8 niente da fare: la bicicletta, probabilmente ormai smembrata nelle sue parti, non si trova.\nProprio a Porta Portese, Antonio riconosce il ladro in compagnia di un vecchio barbone, perdendolo subito di vista. Anche il vecchio vuole sfuggire a Ricci, che lo segue fino a una mensa dei poveri, dove dame di carit\u00e0 della pia borghesia romana distribuiscono minestra agli affamati che partecipano alla funzione religiosa. L'uomo pretende di essere accompagnato dal barbone alla casa del ladro ma, approfittando di una sua distrazione, il vecchio si d\u00e0 alla fuga. Ormai perse le speranze, Antonio arriva persino a rivolgersi a una \"santona\", una sorta di veggente che accoglie nella sua casa un'umanit\u00e0 varia, afflitta e disgraziata; ma il responso sibillino della donna \u00e8 quasi una presa in giro.\nSubito dopo, solo per caso, Antonio s'imbatte nuovamente nel colpevole in un rione malfamato, dove per\u00f2 tutti gli abitanti prendono fermamente le difese del ladro, minacciando il derubato. Nemmeno un carabiniere, non trovando prove concrete, pu\u00f2 fare alcunch\u00e9 per arrestare il colpevole. Stravolti dalla stanchezza, Antonio e Bruno attendono il tram per tornare a casa, quando Antonio nota una bicicletta incustodita e, preso dalla disperazione, tenta maldestramente di rubarla, ma viene subito fermato e aggredito dai passanti. Solo il pianto disperato del figlio, che muove a piet\u00e0 i presenti, gli evita il carcere. Bruno stringe la mano al padre e i due si allontanano tra la folla, mentre su Roma scende la sera.\nProduzione.\nDopo l'insuccesso commerciale di \"Sciusci\u00e0\", con un pubblico abituato ai film dei \"telefoni bianchi\" degli anni del ventennio fascista o ai grandi film di Hollywood, De Sica volle a tutti i costi realizzare questo secondo film, al punto da investire il proprio denaro nella sua produzione.\nDel romanzo originale, cos\u00ec come delle sceneggiature (oltre sei, pi\u00f9 quella dello stesso De Sica), nel film non \u00e8 rimasto nulla. Il racconto, adattato da Cesare Zavattini, mostra per\u00f2 una traccia di queste sceneggiature nella serie di quadri che accompagna la vicenda del protagonista. Sono dei bozzetti che vogliono \"realisticamente\" mostrare al pubblico la vita italiana dell'immediato dopoguerra.\n\u00abUn ritorno alla realt\u00e0\u00bb, cos\u00ec avevano detto i critici in occasione della proiezione di \"Sciusci\u00e0\"; una realt\u00e0 a cui voleva tornare lo stesso De Sica dopo le sue esperienze di attore giovane canterino nei film di Mario Mattoli e Mario Camerini degli anni trenta. Aveva detto De Sica: \u00ab\"La letteratura ha scoperto da tempo questa dimensione moderna che puntualizza le minime cose, gli stati d'animo considerati troppo comuni. Il cinema ha nella macchina da presa il mezzo pi\u00f9 adatto per captarla. La sua sensibilit\u00e0 \u00e8 di questa natura, e io stesso intendo cos\u00ec il tanto dibattuto realismo\"\u00bb.\nCast.\nFu per questo che il regista, nonostante le grandi difficolt\u00e0 a reperire fondi per la realizzazione del film, rifiut\u00f2 i sostanziosi aiuti dei produttori statunitensi, che per\u00f2 avrebbero voluto al posto di Maggiorani addirittura Cary Grant. Maggiorani venne scelto, come Enzo Staiola, per via del suo modo di camminare.\nL'attrice che interpret\u00f2 il personaggio di Maria, la moglie del protagonista, fu Lianella Carell, una giovane giornalista e scrittrice romana, che, dopo un incontro con De Sica per un'intervista, fu sottoposta a un provino e inserita nel cast. In seguito la Carell girer\u00e0 altri film, ma senza la fortuna professionale di quella prima pellicola.\nBruno \u00e8 interpretato da Enzo Staiola, che De Sica trov\u00f2 nel quartiere popolare romano della Garbatella. Bruno \u00e8 un controcanto, un'ombra che, sempre all'inseguimento frenetico del padre, quasi dimentico di lui nella sua disperazione, lo accompagna per tutto il racconto del film. \u00c8 un bambino nei tratti e nelle movenze, ma allo stesso tempo non lo \u00e8 pi\u00f9 poich\u00e9 gi\u00e0 condivide il malessere degli adulti.\nAntonio e Bruno a Porta Portese vengono sorpresi da un temporale da cui si riparano sotto un cornicione dove arriva un gruppo di seminaristi stranieri, anche loro zuppi d'acqua, che parlano ad alta voce nella loro lingua sotto lo sguardo stupefatto dei due protagonisti, meravigliati di quel linguaggio incomprensibile. Tra questi c'\u00e8 un pretino impersonato da Sergio Leone.\nPromozione.\nPer l'Italia, la realizzazione dei manifesti e delle locandine, fu affidata al pittore cartellonista Ercole Brini, che dipinse i bozzetti ad acquarello e tempera, in uno stile che potremmo definire \"neorealista\" molto adatto allo spirito del film.\nDistribuzione.\nIl film, girato tra il giugno e l'agosto del 1948, venne distribuito nelle sale italiane il 24 novembre dello stesso anno, di seguito sono riportati i vari paesi in cui venne esportato:\nAccoglienza.\nIl pubblico del cinema Metropolitan di Roma non accolse bene il film, anzi reclamava la restituzione del prezzo del biglietto. Tutt'altra l'accoglienza a Parigi, con la presenza di tremila personaggi della cultura internazionale. Entusiasta e commosso, Ren\u00e9 Clair abbracci\u00f2 al termine della proiezione De Sica dando il via a quel successo mondiale che ebbe in seguito il film con i cui proventi il regista riusc\u00ec finalmente a pagare i debiti contratti per la produzione di \"Sciusci\u00e0\".\n\"Ladri di biciclette\" incass\u00f2 L.\nCritica.\nIl film pu\u00f2 essere preso come un termine di riferimento storico per un confronto della realt\u00e0 sociale della Roma dell'immediato dopoguerra. Oltre alla grande interpretazione dei due protagonisti (a cui certo contribu\u00ec in modo determinante la guida della regia di De Sica) \"presi dalla strada\", come allora si diceva, c'\u00e8 una terza protagonista nel film che \u00e8 la citt\u00e0 di Roma con i suoi abitanti. \u00c8 una Roma che, rappresentata nel bianco e nero della pellicola, appare nella sua grandezza.\nLe sue strade appaiono semivuote, larghe, caratterizzate da una monumentalit\u00e0 distante dall'urbanizzazione successiva: le sue vie e le piazze del centro sono quasi libere da auto e mezzi moderni. Anche i rioni del centro, quelli allora proletari, appaiono nella loro originale struttura; cos\u00ec come l'estrema periferia dei palazzoni popolari, ancora pi\u00f9 campagna che citt\u00e0, conserva una forma architettonica contadina che si riflette nelle fattezze e nei modi dei suoi abitanti. L'estrema povert\u00e0 del dopoguerra \u00e8 quasi riscattata da questa originaria autenticit\u00e0 di una citt\u00e0 \"pulita\" nella sua architettura e nella spontanea moralit\u00e0 dei suoi cittadini.\nL'umanit\u00e0 romana presentata nel film \u00e8 fatta di gente che, nei suoi vari strati popolari, dai compagni di partito di Ricci, ai netturbini, agli stessi malavitosi di quartiere, ai postulanti della santona, alle dame di carit\u00e0, al \"buon carabiniere\", si caratterizza per uno spirito di partecipazione solidale con gli altri, non \u00e8 chiusa nella sua indifferenza, \u00e8 aperta e genuina come le strade e i palazzi della Roma di \"Ladri di biciclette\". \u00c8 ancora un'umanit\u00e0 che, come appare nelle scene corali del film, condivide le sue necessit\u00e0 e miserie.\nUn'altra protagonista del film \u00e8 la bicicletta, divenuta da mezzo popolare di trasporto, un elemento vitale di sopravvivenza per il protagonista del film. Le biciclette attraversano tutta la storia del film, appaiono e scompaiono (isolate o in mucchi, integre o fatte a pezzi) come un incubo agli occhi del piccolo Bruno e di suo padre. La bicicletta rappresenta la tentazione che spinge Antonio a rubare, l'esca con cui il pedofilo di piazza Vittorio attira il piccolo Bruno, la perdita del lavoro e la disperazione finale di una povera famiglia che aveva riposto in quell'umile oggetto tutte le sue speranze di sopravvivenza.\nIl critico Andr\u00e9 Bazin, nel sottolineare l'exploit innovativo del capolavoro di De Sica, cos\u00ec si esprimeva:"}
{"id": "466656", "revid": "9", "url": "https://it.wikipedia.org/wiki?curid=466656", "title": "Abu Mus'ab al-Zarqawi", "text": ""}
{"id": "466658", "revid": "107739006", "url": "https://it.wikipedia.org/wiki?curid=466658", "title": "Palio di Pescia", "text": "Il Palio citt\u00e0 di Pescia, noto anche come Palio dei Rioni o Palio di Pescia, \u00e8 una competizione di \"tiro con l'arco\" tra i quattro \"Rioni\" della citt\u00e0 di Pescia.\nLa gara si svolge nella storica e centrale Piazza Mazzini, la prima domenica di settembre di ogni anno.\nRioni cittadini.\nPescia \u00e8 divisa in quattro \"rioni storici\", separati dal fiume Pescia e dal Ponte del Duomo:\nIl Palio nella tradizione.\nIl 6 febbraio 1339, in occasione del passaggio della citt\u00e0 sotto l'egida fiorentina, le autorit\u00e0 pesciatine ad elessero Santa Dorotea, che il calendario liturgico ricordava proprio quel giorno, come santa protettrice della citt\u00e0.\nFin dall'anno successivo furono indette solenni celebrazioni religiose in suo onore, ed organizzate alcune feste popolari di cui il Palio dei Berberi (detto Brav\u00eco, dal latino brav\u00ecum:\u201ddare al vincitore\u201d) che si svolgeva il 7 di Febbraio, era quella pi\u00f9 spettacolare.\nIl Palio fisicamente rappresentava il trofeo: un \u201ccencio\u201d di circa 5 metri quadrati di stoffa pregiata, sapientemente decorato e cucito; la gara invece era rappresentata da una corsa di cavalli che si suppone venisse corsa nell'abitato della citt\u00e0.\nTra alterne vicende, questa tradizione equestre si protrasse fino a quando cess\u00f2 definitivamente nel 1526, sia per il mutare delle mode, sia per problemi legati alla sicurezza dei cittadini. Al suo posto, anche se in forma non ufficiale, fu preferita la Giostra del Saracino, alla quale potevano partecipare solo i giovani rappresentanti delle famiglie nobili locali.\nVisto il successo della giostra, nel 1596 fu deciso dal comune di ufficializzare la disputa e di ripetere la tenzone ogni anno in occasione dei festeggiamenti per la Santa Patrona.\nLa giostra prosegue il suo intercedere, tanto che nel 1677 fu finalmente decisa la costruzione delle tribune.\nIl clima positivo attorno all'evento dura ben poco poich\u00e9 il saracino viene considerato dai pi\u00f9 un retaggio del passato, i partecipanti scarseggiano e di fatto il 1677 rappresenta l'ultimo anno di corse.\nA cavallo con il XVIII secolo vennero fatti nuovi e infruttuosi tentativi di rimettere in piedi la giostra: ormai era troppo tardi.\nNonostante tutto le corse non cessano di esistere e nel 1777, a cent'anni di distanza dall'ultima giostra, vennero istituite delle modeste gare equestri che si svolgevano lungo Ruga degli Orlandi: \u201cpali in lungo\u201d o \u201cpaliacci\u201d, data la modestia della spettacolarit\u00e0 ed organizzazione. C'\u00e8 anche da dire che queste gare, che si protrarranno fino alla fine dell'800, avevano completamente perso il connotato di celebrazione di Santa Dorotea, svolgendosi in un contesto totalmente differente.\nIn tempi pi\u00f9 recenti si hanno nuovi tentativi di riesumare l'ormai antica giostra del Saracino, precisamente nel 1908, 1925 e 1932.\nIl Palio in et\u00e0 moderna.\nSeguono altri 46 anni inattivi finch\u00e9, il 14 aprile del 1978, un gruppo di ventenni divisi\nin quattro squadre, dette vita al \u201cI Palio dei Quartieri\u201d: una gara a quiz che ebbe come teatro il Cinema Splendor e si svolse collateralmente alla 13 edizione del Festival di Pescia \" il Biscione d'Oro\u201d.\nDalla gara a quiz al Palio come lo conosciamo oggi, il passo fu molto breve.\nAl termine del \u201cBiscione d'oro \u201d di quell'anno fu discussa l'eventualit\u00e0 di svolgere una manifestazione a carattere storico che coinvolgesse tutta la cittadinanza, con l'intento di far rivivere il nobile passato di Pescia.\nPer questioni logistico-amministrative fu abortita la proposta di riesumare la Giostra del Saracino e nacque l'idea di ua disputa di tiro con la balestra. Cos\u00ec il 18 giugno di quell'anno, a soli due mesi dal \u201cI Palio dei Quartieri\u201d, venne disputato il \u201cI Palio citt\u00e0 di Pescia\u201d.\nPer l'occasione venne invitata la compagnia dei balestrieri di Lucca e la disfida si svolse a puro carattere dimostrativo.\nL'avvenimento venne accolto con successo e soddisfazione da parte degli organizzatori: Pescia ha il suo nuovo Palio!\nI successivi due anni il Palio verr\u00e0 ancora disputato con i balestrieri di Lucca, abbinati ciascuno a uno dei 4 Rioni.\nIl 1981, oltre a vedere la nascita del nostro rione, \u00e8 l'anno del definito lancio della disfida: i Rioni diventano associazioni pienamente funzionanti e cos\u00ec l'organizzazione si separa dalla compagnia dei balestrieri; la gara non verr\u00e0 pi\u00f9 disputata con le balestre, bens\u00ec con l'arco.\nLa manifestazione odierna non ha pi\u00f9 luogo nel giorno dedicato alla Santa Patrona, bens\u00ec la prima Domenica di settembre; data ritenuta pi\u00f9 favorevole per il clima e per l'aspetto turistico che la citt\u00e0 assume al termine dell'estate.\nIl Palio oggi.\nNel periodo immediatamente precedente la competizione, viene preparato il nuovo \"palio\" o \"cencio\", che consiste in una tela di tessuto su cui viene dipinto ogni anno un soggetto diverso legato alla storia della citt\u00e0, presentato ufficialmente due giorni prima del Palio.\nLe manifestazioni collaterali al Palio hanno inizio il sabato precedente a quello della vigilia, quando il Piazza del Grano si svolge una straordinaria e lunga esibizione di artisti di strada (saltimbanchi, mangiafuoco, giocolieri ecc.). Nel pomeriggio della successiva domenica, questa volta in Piazza Grande, ecco la prima disfida: una rocambolesca gara di \"Palla al paniere\", che vede coinvolti i giovanissimi rappresentanti dei quattro rioni cittadini.\nAlla sera, nella stessa piazza, ha luogo una ricca cena con contemporaneo defil\u00e9 di moda organizzato in collaborazione con i commercianti locali. Dal successivo luned\u00ec al gioved\u00ec, a turno, ogni rione allestisce la sua \"cena propiziatoria\", una sorta di appuntamento degno di Lucullo a base di piatti tipici della tradizione locale proposti in un'atmosfera e in un ambiente medievaleggiante.\nIl venerd\u00ec, antivigilia della gara, fa la sua comparsa ufficiale il Palio, ovvero un grande drappo dipinto che, anno dopo anno, ricorda un fatto storico o un aspetto significativo di Pescia o del suo territorio. A prendere in consegna il \"cencio\", al termine di una suggestiva fiaccolata, sono i rappresentanti del rione vincitore dell\u00b4edizione precedente. Questi lo custodiranno fino al giorno della disfida. La cerimonia si svolge in una Piazza Grande ormai pronta ad ospitare degnamente la gara, con i palchi di tiro adeguatamente allestiti e la tribuna per gli spettatori pronta ad ospitarli.\nSuccessivamente, al ritmo di tamburi e chiarine, gli sbandieratori e le ragazze della danza storica, poi \u00e8 la volta dei duellanti con le spade ed infine ecco apparire i veri protagonisti della disfida, gli arcieri. Questi saranno testimoni del sorteggio delle rispettive postazioni da cui partiranno i saettanti dardi della domenica.\nNella stessa serata, viene presentata anche la dama che la sera successiva rappresenter\u00e0 la nostra citt\u00e0 al concorso nazionale \"La bellezza e l'eleganza della donna nel medioevo e nel rinascimento\", manifestazione, questa, che richiama a Pescia belle rappresentanti di localit\u00e0 vicine e lontane, che indossano, durante la sfilata, gli abiti d\u00b4epoca pi\u00f9 ricchi o maggiormente significativi.\nE finalmente si arriva al giorno fatidico, che ha inizio con la benedizione in Cattedrale, da parte di S.E. il Vescovo, del Palio e degli arcieri. Questi ultimi si sposteranno poi in Piazza Grande, luogo della disfida, per prendere confidenza, grazie a qualche freccia di prova, con i paglioni loro assegnati.\nAlle ore 15,00 in punto parte il corteggio, formato da circa seicento figuranti in abiti di fogge riferibili al XIV e XV secolo, che si snoda lentamente, fra due ali di folla, per le vie principali della Citt\u00e0 al suono ritmato ed ininterrotto dei musici. Dopo alcuni chilometri di gratificante sofferenza, ecco che la variopinta brigata giunge finalmente nella suggestiva Piazza Grande, dove migliaia di persone attente e curiose colgono l'occasione per commentare, pi\u00f9 o meno benevolmente, la veste o il portamento di questo o di quel personaggio.\nIl Palio, ovvero l'oggetto dei desideri, viene trasportato sopra un carro particolarmente addobbato, tirato, come da tradizione, da un cavallo. A scortarlo sono quattro alabardieri al comando del Capitano del rione che lo teneva in custodia. Due ragazzini, da sopra il carro, lanciano alla folla manciate di nocciole in segno di festa.\nSchieratosi il corteggio dinanzi alla tribuna del Podest\u00e0, si procede al saluto solenne e alla lettura del bando di sfida. Successivamente si esibiscono i gruppi di spettacolo dei vari rioni (sbandieratori, musici ecc.), dopo di che, su comando del Maestro di campo, prende il via la gara.\nVol\u00e9e di tiro.\nOgni rione dispone di quattro arcieri (pi\u00f9 una riserva), i quali gareggiano a turno in tre vol\u00e9e.\nI bersagli sono costituiti da dischi di gesso bianco di differente misura e disposizione a seconda della vol\u00e9e di tiro e sono collocati su di un \"paglione\" di 130\u00a0cm di diametro; al termine del tiro di ogni gruppo di arcieri, si procede alla convalida dei punteggi e alla sostituzione dei bersagli infranti.\nStatistiche.\nVittorie per rione.\nNella seguente tabella vengono elencati i rioni di Pescia per numero di vittorie del Palio, a partire dall'edizione del 1978.\nAlbo delle vittorie del Palio di Pescia.\nDi seguito l'elenco dei vincitori del Palio di Pescia a partire dall'edizione del 1978."}
{"id": "466665", "revid": "228587", "url": "https://it.wikipedia.org/wiki?curid=466665", "title": "Heat", "text": ""}
{"id": "466667", "revid": "547034", "url": "https://it.wikipedia.org/wiki?curid=466667", "title": "Argomento del pericentro", "text": "In meccanica celeste e astronautica l'argomento del pericentro (chiamato anche argomento del periapside o meno correttamente argomento del periasse) \u00e8 uno degli elementi orbitali di un corpo orbitante ed \u00e8 rappresentato dalla lettera greca \"\u03c9\". Nello specifico \"\u03c9\" \u00e8 l'angolo tra il vettore che punta al periapside (il punto di massimo avvicinamento al corpo centrale), detto vettore eccentricit\u00e0, e il vettore che punta al nodo ascendente (il punto in cui il corpo nel suo moto attraversa il piano di riferimento da Sud a Nord), detto vettore asse nodale. L'angolo si misura sul piano orbitale e nella direzione del moto. Per specifici tipi di orbita invece che \n\"pericentro\" si possono usare i termini \"perielio\" (per orbite eliocentriche), \"perigeo\" (per orbite geocentriche) o \"periastro\" per una stella generica .\nUn argomento di pericentro di 0\u00b0 indica che il corpo orbitante sar\u00e0 nel punto di massima vicinanza al corpo centrale nel momento in cui attraversa il piano di riferimento da Sud a Nord, uno di 90\u00b0 invece indica che il corpo sar\u00e0 nel punto pi\u00f9 a nord del piano di riferimento quando raggiunge il suo pericentro.\nSommando all'argomento del pericentro la longitudine del nodo ascendente si ottiene la longitudine del pericentro. Comunque, specialmente nella trattazione di stelle binarie e esopianeti, il termine \"longitudine del pericentro\" \u00e8 spesso usato come sinonimo di \"argomento del pericentro\".\nCalcolo.\nL'argomento del pericentro \"\u03c9\" pu\u00f2 essere calcolato nel modo seguente:\nDove:\nL'argomento del pericentro non \u00e8 definito in due casi:"}
{"id": "466671", "revid": "1543377", "url": "https://it.wikipedia.org/wiki?curid=466671", "title": "Giuseppe Bonito", "text": " \nBiografia.\nFu uno dei maggiori pittori di genere napoletani, le sue numerosissime tele di carattere popolaresco ne fanno uno dei migliori rappresentanti del genere, forse il pi\u00f9 importante dell'Italia meridionale del Settecento.\nEbbe molto riscontro tanto che alcune tele di altri pittori suoi contemporanei e conterranei gli furono per lungo tempo attribuite.\nIl caso pi\u00f9 eclatante fu quello del napoletano Gaspare Traversi al quale soltanto nel Novecento, grazie agli studi dello storico dell'arte Roberto Longhi, fu riconosciuta la paternit\u00e0 dell'intera sua opera fino a quel momento attribuita a Bonito.\nFu allievo di Francesco Solimena, pittore tardo barocco di grandi pale d'altare, Bonito impar\u00f2 dal suo maestro l'uso dei chiaroscuri che applic\u00f2 in maniera personale sia ai grandi quadri di tema religioso sia ai piccoli quadri di genere popolare.\nBonito rappresent\u00f2 la sua citt\u00e0, anche negli aspetti pi\u00f9 folcloristici e ovvi, con la presenza di \"scugnizzi\" e l'immancabile Pulcinella, ma la sua pittura non fu moraleggiante o dai significati oscuri; quanto un ritratto, alle volte edulcorato altre volte spietato, della sua citt\u00e0 e del suo tempo.\nTra il 1736 e il 1742 Bonito lavor\u00f2 per i Borboni per la decorazione a fresco della Reggia di Portici.\nCome ritrattista fu molto ricercato dalla nobilt\u00e0 napoletana: celebre il ritratto di Maria Amalia di Sassonia, moglie del re di Napoli Carlo di Borbone.\nUna delle sue ultime opere, \"L'Immacolata Concezione\" del 1789, fu dipinta da Bonito per la Cappella Palatina della Reggia di Caserta."}
{"id": "466673", "revid": "92723", "url": "https://it.wikipedia.org/wiki?curid=466673", "title": "Nizhny Novgorod", "text": ""}
{"id": "466676", "revid": "767487", "url": "https://it.wikipedia.org/wiki?curid=466676", "title": "La Nuova Cricca", "text": "La Nuova Cricca \u00e8 stato un gruppo musicale beat italiano, nato sulle ceneri di un precedente gruppo chiamato La Cricca. Di entrambi i gruppi \u00e8 stato bandleader Enrico Ciacci (1942-2018), chitarrista, fratello di Little Tony (1941-2013).\nStoria del gruppo.\nLa Cricca.\nLa Cricca era nata per iniziativa di Franco Migliacci; oltre a Enrico Ciacci la formazione comprendeva le sorelle Laura e Marisa Fionda, Massimo Camilletti, Fabrizio Brunetti e Anna Maria Izzo, quest'ultima proveniente dai Collettoni di Rita Pavone, che aveva gi\u00e0 inciso per la ARC un singolo con la canzone \"Piano\" (cover di \"Where Did Our Love Go?\" di Diana Ross e The Supremes, con il testo italiano scritto da Sergio Bardotti).\nLa Cricca debutt\u00f2 al Cantagiro 1964 con \"Il surf delle mattonelle\"; con la stessa canzone partecip\u00f2 anche al musicarello Questo pazzo, pazzo mondo della canzone, diretto da Bruno Corbucci e Giovanni Grimaldi nel 1965. Il secondo singolo era \"Ora siamo grandi\", versione italiana di \"The Shoop Shoop Song\" portata al successo negli Stati Uniti da Betty Everett.\nL'anno successivo la Cricca ritorn\u00f2 al Cantagiro con \"Balliamo senza scarpe\"; il gruppo si sciolse subito dopo per alcuni dissidi interni.\nAnna Maria Izzo continu\u00f2 la carriera da solista, incidendo alcuni singoli, tra cui nel 1967 \"Non svegliarti mai\", scritta da Mogol e Luigi Tenco, e partecipando nel 1970 a Un disco per l'estate con \"La corriera\"; nel 1965 inoltre cant\u00f2 nell'album di Gino Paoli Gino Paoli allo Studio A.\nLa Nuova Cricca.\nDopo lo scioglimento de La Cricca, Ciacci form\u00f2 La Nuova Cricca con altri componenti, Ivan Basilio (cantante che aveva inciso alcuni singoli in precedenza) e Mary Di Pietro (giovane ragazza abruzzese, anche lei, come la Izzo, con una carriera precedente di cantante e di attrice, nonch\u00e9 fidanzata di Ciacci).\nIl gruppo partecip\u00f2 al Cantagiro 1967 con \"T'accarezzer\u00f2 se tu vorrai\", che fu inserita prima nell'inedito film Passeggiando per Subiaco diretto da Tullio Piacentini e poi nel musicarello La pi\u00f9 bella coppia del mondo, diretto da Camillo Mastrocinque nel 1968; sempre nel 1967 apparve in Marinai in coperta, di Bruno Corbucci.\nL'attivit\u00e0 del trio s'interruppe tragicamente a seguito della morte di Mary Di Pietro in un incidente automobilistico, avvenuta mentre il gruppo stava tornando a Roma dopo un concerto il 29 settembre 1967. Ciacci continu\u00f2 la carriera come chitarrista, sia da solo che accompagnando il fratello.\nIvan Basilio (il cui vero nome \u00e8 Basilio Filacchioni) prosegu\u00ec la carriera come autore di canzoni per altri artisti (ad esempio \"Il mio amore per Giulia\", interpretata da Little Tony, usando spesso lo pseudonimo \"Basilivan\") e come session man, suonando in dischi come \"Discocross\" di Giorgio Farina.\nDiscografia.\nLa Nuova Cricca.\nSingoli\nAnna Maria Izzo.\nSingoli\nApparizioni\nMary Di Pietro.\nSingoli"}
{"id": "466678", "revid": "436907", "url": "https://it.wikipedia.org/wiki?curid=466678", "title": "Peter Gabriel (1977)", "text": "Peter Gabriel \u00e8 il primo album in studio del cantante britannico Peter Gabriel, pubblicato il 25 febbraio 1977 dalla Charisma Records.\nDescrizione.\nPrima pubblicazione da solista di Gabriel dopo aver lasciato i Genesis, l'album in realt\u00e0 non presenta alcun titolo e fu definito Peter Gabriel 1 per poterlo catalogare. Il disco \u00e8 inoltre noto come Car a causa delle foto di copertina che ritraggono l'artista seduto sul sedile lato passeggero di una Lancia Flavia color blu acqua di propriet\u00e0 di Storm Thorgerson, socio del noto studio Hipgnosis che progett\u00f2 la copertina."}
{"id": "466679", "revid": "1347902", "url": "https://it.wikipedia.org/wiki?curid=466679", "title": "Peter Gabriel (1978)", "text": " \nPeter Gabriel \u00e8 il secondo album di Peter Gabriel da solista.\nCon questo album Gabriel torna a sonorit\u00e0 simili a quelle dei Genesis, ma con nuove sperimentazioni.\nIl disco.\nCome il precedente l'album \u00e8 senza titolo. Sulla sua copertina compare solo il nome e una foto di Peter Gabriel lacerata da alcuni graffi che Gabriel stesso sembra procurare all'immagine \"da dentro\". Da qui, il titolo \"scratch\" con cui l'album \u00e8 anche noto.\nCuriosit\u00e0.\nNell'edizione in vinile, l'incisione del brano conclusivo del primo lato (White Shadow) prosegue anche sui solchi a spirale che chiudono il disco, ed anche sul cerchio terminale. La nota d'organo che chiude il pezzo, pertanto, persiste indefinitamente finch\u00e9 l'ascoltatore non provvede ad alzare il braccio del giradischi dal solco."}
{"id": "466680", "revid": "287204", "url": "https://it.wikipedia.org/wiki?curid=466680", "title": "San Gwann", "text": ""}
{"id": "466681", "revid": "82000", "url": "https://it.wikipedia.org/wiki?curid=466681", "title": "Funzione translogaritmica", "text": "La translogaritmica (in inglese \"translog\"), che sta per logaritmica trascendente (\"transcendental logarithmic\"), \u00e8 una particolare classe di funzioni, originariamente utilizzata da Berndt e Christensen (1973), che trova utilizzo in economia ed econometria come specificazione \"flessibile\" delle funzioni di utilit\u00e0, produzione e costo.\nLa forma generale di una funzione translogaritmica \u00e8:\nTale classe di funzioni \u00e8 detta \"flessibile\" perch\u00e9 permette l'analisi degli effetti che, dipendendo dalle derivate seconde, come le elasticit\u00e0 di sostituzione, vengono solitamente assunti dati e costanti nelle forme funzionali \"classiche\" quali la Cobb-Douglas e la CES.\nLa translogaritmica pu\u00f2 essere vista anche come sviluppo in serie di Taylor al secondo ordine di una generica funzione:\nInfatti, trasformando in logaritmi otteniamo:\nEd esprimendo tutto in funzione dei logaritmi:\nSviluppando la funzione in serie di Taylor al secondo ordine attorno al punto formula_5 si ha:\ndove:\nPoich\u00e9 sia la funzione che le sue derivate, prime e seconde, valutate in uno stesso punto sono costanti, possiamo interpretarle come coefficienti e derivare la formulazione (1).\nLa Cobb-Douglas come caso particolare della translogaritmica.\nNel caso in cui formula_9 (con i,j = 1,2...,N) la translogaritmica diventa:\nda cui:\nche \u00e8 la forma generale di una Cobb-Douglas."}
{"id": "466683", "revid": "1347902", "url": "https://it.wikipedia.org/wiki?curid=466683", "title": "Peter Gabriel (1982)", "text": "Peter Gabriel (\"IV\" o \"Security\"), \u00e8 il quarto album della carriera solista del musicista inglese Peter Gabriel.\nIl Disco.\nL'album \u00e8 stato pubblicato, come i precedenti tre, senza titolo e viene dunque identificato dal suo numero progressivo; negli Stati Uniti per\u00f2, la Geffen Records decise di assegnargli un titolo che \u00e8 poi diventato identificativo: \"Security\". \u00c8 da ricordare per\u00f2 che Peter Gabriel non accetta questo nome, preferendo riferirsi ai suoi primi quattro album semplicemente con I, II, III e IV.\n\"Security\" \u00e8 stato uno dei primi album rock ad essere stato registrato digitalmente, modalit\u00e0 che ne ha esaltato il suono elettronico e l'uso massiccio di campionature (grazie al famoso sintetizzatore Fairlight CMI). Come gli altri album dell'artista inglese, anche \"IV\" \u00e8 stato rimasterizzato nel 2002.\n\u00c8 stato l'ultimo album dell'artista ad essere pubblicato senza titolo, ma solo col suo nome.\nLe canzoni.\nLe canzoni di quest'album affrontano una grande variet\u00e0 di temi. \"The Rhythm of the Heat\" \u00e8 basata su un'esperienza fatta da Carl Gustav Jung mentre osservava un gruppo di percussionisti africani. \"San Jacinto\" parla di un ragazzo pellerossa che Peter Gabriel ha conosciuto durante un suo tour, il quale all'et\u00e0 di 14 anni era stato sottoposto a un rito di iniziazione apache: egli si era recato sulla cima di una montagna e colui che lo accompagnava aveva liberato da una sacca un serpente che subito aveva morso il povero ragazzo. Il rito prevedeva che il ragazzo sarebbe dovuto ritornare a casa, nonostante le allucinazioni dovute al morso del rettile: questo avrebbe dimostrato il suo coraggio e la sua resistenza al dolore. \"Shock the Monkey\" \u00e8 una meditazione sulla gelosia e usa l'immagine di un primate per descrivere le proprie ansie personali. \"Lay Your Hands on Me\" tratta il tema della guarigione, argomento poi approfondito in altri album. \"The Family and the Fishing Net\" \u00e8 una canzone che paragona un moderno matrimonio a un rito pagano di sacrificio. \"Wallflower\" affronta il tema della libert\u00e0 di pensiero che gli fu ispirato dopo essere stato dai prigionieri torturati in Cile, durante la dittatura di Pinochet: cos\u00ec dichiar\u00f2 pubblicamente in occasione del concerto con gli Inti-Illimani allo Stadio Nazionale del Cile il 13 ottobre 1990. Secondo altri invece sarebbe stata ispirata dalla detenzione di Lech Wa\u0142\u0119sa.\nTracce.\nTutte le canzoni sono state scritte da Peter Gabriel.\nIn altri media.\n\"Shock the Monkey\" appare nella colonna sonora del film \"Fuga dal futuro - Danger Zone\" del 1987 con Matthew Broderick. \"I Have the Touch\" \u00e8 invece parte della colonna sonora del film \"The Chocolate War\" (1988) e del film \"Phenomenon\" (1996) con John Travolta."}
{"id": "466771", "revid": "438678", "url": "https://it.wikipedia.org/wiki?curid=466771", "title": "Model checking", "text": "Il model checking \u00e8 un metodo per verificare algoritmicamente i sistemi formali. Viene realizzato mediante la verifica del modello, spesso derivato dal modello hardware o software, soddisfacendo una specifica formale.\nLa specifica \u00e8 spesso scritta come formule logiche temporali.\nIl modello solitamente viene espresso come un sistema di transizioni, cio\u00e8 grafo orientato formato da nodi (o vertici) e archi. Un insieme di proposizioni atomiche \u00e8 associato ad ogni nodo. I nodi rappresentano gli stati di un sistema, gli archi rappresentano le possibili esecuzioni che alterino lo stato, mentre le proposizioni atomiche rappresentano le propriet\u00e0 fondamentali che caratterizzano un punto di esecuzione.\nFormalmente il problema \u00e8 posto cos\u00ec: scelta una propriet\u00e0 da verificare, espressa come una formula logica temporale \"p\", e un modello \"M\" avente stato iniziale \"s\", decidere se formula_1.\nGli strumenti del model checking si scontrano con la crescita esponenziale dell'insieme degli stati, comunemente conosciuto come il problema dell'esplosione combinatoria, che deve servire a risolvere la maggior parte dei problemi del mondo reale. I ricercatori hanno sviluppato algoritmi simbolici, riduzione parziale dell'ordine, diagrammi decisionali, astrazioni e model checking al volo per risolvere il problema. Questi strumenti furono inizialmente sviluppati per la correttezza logica dei sistemi a stati discreti, ma da allora sono stati estesi per trattare sistemi sistema real-time e forme limitate di sistemi ibridi."}
{"id": "466797", "revid": "2175", "url": "https://it.wikipedia.org/wiki?curid=466797", "title": "Veronal", "text": ""}
{"id": "466801", "revid": "61024", "url": "https://it.wikipedia.org/wiki?curid=466801", "title": "Prospero Lambertini", "text": ""}
{"id": "466826", "revid": "481349", "url": "https://it.wikipedia.org/wiki?curid=466826", "title": "Episodio pilota", "text": "L'episodio pilota (dall'inglese \"pilot\") \u00e8 un singolo episodio di una serie o di un serial televisivo trasmesso prima del primo episodio regolare. Di solito viene prodotto, e trasmesso, per valutare il primo responso del pubblico e per vendere il programma ad una rete televisiva. Esso rappresenta, quindi, una sorta di banco di prova per determinare una eventuale futura distribuzione o le modalit\u00e0 della stessa. Il cast, gli altri elementi della produzione e le caratteristiche stesse della serie, come la trama e il format, possono quindi differire rispetto a quelle dell'episodio pilota originario.\nNel caso di serial, miniserie e miniserial pu\u00f2 essere definito puntata pilota, poich\u00e9 le fiction televisive sopra citate sono costituite da puntate e non da episodi.\nDescrizione.\nAttraverso la produzione e messa in onda del pilota i produttori televisivi decidono, in base all'audience raggiunto, se la fiction televisiva in progetto verr\u00e0 prodotta.\nVi sono vari modi per realizzare un episodio pilota, e generalmente questi forniscono il tempo necessario per introdurre la trama e i personaggi principali. In serie come \"Desperate Housewives\" il pilota ha una durata equivalente a quella di un episodio normale nell'industria statunitense (45 minuti approssimativamente); in \"Lost\" il pilota ha una durata di due episodi normali, mentre in \"Dead Like Me\" ha una durata di addirittura tre episodi normali. In altri casi la durata non si adatta ai modelli prestabiliti; nel caso di \"Alias\" il pilota dura 60 minuti, mentre in \"Veronica Mars\" il pilota raggiunge appena i 10 minuti.\nDi fatto non sempre la strategia di un primo episodio \"di prova\" \u00e8 stata utilizzata dai creatori delle serie televisive. In \"Battlestar Galactica\" l'introduzione alla trama si \u00e8 realizzata tramite una miniserie omonima di due parti prodotta un anno prima.\nBackdoor pilot.\nI cosiddetti \"backdoor pilot\" sono episodi pilota trasmessi all'interno di un'altra serie TV gi\u00e0 esistente e fanno quindi parte dell'arco narrativo della stagione di quella serie. Questo sistema \u00e8 usato soprattutto per testare e valutare la possibilit\u00e0 della creazione di uno \"spin-off\" (\u00e8 il caso del \"backdoor pilot\" di ', episodio della seconda stagione della serie originaria ', o di quello di \"Private Practice\", doppio episodio della terza stagione della serie madre \"Grey's Anatomy\", di quello di \"The Originals\", ventesimo episodio della quarta stagione della serie madre \"The Vampire Diaries, \"o di quello di \"Ravenswood\", tredicesimo episodio della quarta stagione di \"Pretty Little Liars\"). Tra le sue peculiarit\u00e0 c'\u00e8 quindi quella di creare subito un legame con i fan della serie originaria (e possibilmente trasferire cos\u00ec il pubblico verso lo spin-off), oltre che un modo per abbassare notevolmente i costi di produzione di un episodio pilota. Generalmente i \"backdoor pilot\" si distinguono per la marcata caratterizzazione dei coprotagonisti dell'episodio (cio\u00e8 i protagonisti della nuova serie), tanto da mettere quasi in secondo piano i protagonisti della serie originaria.\nPut pilot.\nIl \"put pilot\" \u00e8 un episodio pilota che un network ha acconsentito a trasmettere, sia come speciale che come serie. In caso di mancata trasmissione dell'episodio pilota, il network \u00e8 costretto a pagare una penale salata allo studio di produzione. Generalmente questo garantisce che il pilota verr\u00e0 ordinato dal network.\n10/90.\nNel modello di produzione 10/90, un network trasmette dieci episodi di un nuovo programma televisivo senza ordinare un episodio pilota. Se gli episodi raggiungono dei determinati punti di rating, il network ordina ulteriori 90 episodi per portare il totale a 100 episodi, abbastanza affinch\u00e9 lo show possa essere ritrasmesso in syndication. Serie che hanno usato il modello 10/90 includono \"House of Payne\", \"Meet the Browns\", \"For Better or Worse\", \"Anger Management,\" \"Are We There Yet?\", \"Mr. Box Office\" e \"The First Family\" (degli ultimi due show sono stati 20 episodi iniziali invece dei normali 10, ma entrambi gli show non hanno ottenuto l'ordine per raggiungere i 100 episodi)."}
{"id": "466828", "revid": "61024", "url": "https://it.wikipedia.org/wiki?curid=466828", "title": "Tomaso Parentucelli", "text": ""}
{"id": "466840", "revid": "61024", "url": "https://it.wikipedia.org/wiki?curid=466840", "title": "Cosimo de' Migliorati", "text": ""}
{"id": "466846", "revid": "124959726", "url": "https://it.wikipedia.org/wiki?curid=466846", "title": "Inhuman Rampage", "text": "Inhuman Rampage \u00e8 il terzo album della band speed power metal inglese DragonForce, uscito nel 2006.\nA differenza dei primi due album, in questo c'\u00e8 un maggiore uso di suoni particolari e una maggiore influenza delle tastiere. Questo \u00e8 l'ultimo album della band registrato col bassista Adrian Lambert. Clive Nolan ancora una volta partecipa alle registrazioni in veste di corista. Altro ospite \u00e8 Lindsay Dawson, ex-cantante dei Demoniac (dal cui scioglimento nel 1999 si formarono proprio i DragonForce), che esegue i cori e gli scream.\nL'album ha riscosso un grande successo in tutto il mondo, spinto soprattutto da quello del singolo \"Through the Fire and Flames\"."}
{"id": "466862", "revid": "339392", "url": "https://it.wikipedia.org/wiki?curid=466862", "title": "Riserva naturale e oasi WWF della Valpredina", "text": ""}
{"id": "466881", "revid": "599013", "url": "https://it.wikipedia.org/wiki?curid=466881", "title": "Piano regolatore generale comunale", "text": "Il piano regolatore generale comunale (PRGC), nell'ordinamento giuridico italiano, \u00e8 uno strumento urbanistico che regola l'attivit\u00e0 edificatoria all'interno di un territorio comunale, di cui ogni comune italiano deve dotarsi, ai sensi di legge. \nPu\u00f2 essere adottato comunemente da pi\u00f9 comuni; in questo caso si parla di piano regolatore generale intercomunale. \nStoria.\nL'istituto venne introdotto a livello giuridico dalla legge 25 giugno 1865, n. 2359; durante il ventennio fascista la legge legge 17 agosto 1942, n. 1150 una nuova regolamentazione dell'istituto, con una radicale trasformazione delle sue caratteristiche, in particolare ne mut\u00f2 il nome in \"piano regolatore generale\" estendendone la validit\u00e0 all'intero territorio comunale;e seppur non obbligatorio non aveva attuazione diretta, necessitando di un ulteriore livello di attuazione, introdusse la zonizzazione del territorio in aree. \nTra gli anni '60 e '90 si susseguirono varie riforme, rendendone obbligatoria l'adozione solo negli elenchi di cui ai decreti del Ministero dei lavori pubblici, emanati nel corso degli anni; alcune disposizioni in merito sono contenute nel d.lgs. 18 agosto 2000, n. 267.\nCaratteristiche.\nPu\u00f2 esser redatto da un singolo comune o da pi\u00f9 comuni limitrofi e contiene indicazioni sul possibile utilizzo o tutela delle porzioni del territorio cui si riferisce. Non \u00e8 obbligatorio, ma ove la legge lo imponga i comuni italiani sono tenuti a nominare i progettisti entro 3 mesi dalla data in cui essa sorga, e ad adottare il piano nei successivi 12 mesi e a presentarlo alla regione italiana di competenza per l'approvazione entro due anni dalla data del decreto che ha disposto l'obbligatoriet\u00e0. Ha validit\u00e0 a tempo indeterminato, sino alla sua sostituzione o modifica.\nArticolazione e contenuto.\nSi articola generalmente in:\nTra i contenuti principali possiamo annoverare:\nElaborati.\nIl decreto interministeriale 2 aprile 1968 n. 1444 aggiunse altre due tavole:\nTipologia dei piani attuativi.\nI piani regolatori possono prevedere l'utilizzo di strumenti pi\u00f9 dettagliati per definire i nuovi interventi previsti. I piani attuativi possono essere di vario tipo:\nI piani attuativi quali P.L.C. e P.d.R. possono essere di iniziativa sia pubblica che privata, mentre i P.P., P.E.E.P., P.I.P., sono esclusivamente pubblici.\nNei bandi per l'assegnazione dei contributi, la regione stabilisce il prezzo massimo al metro quadro, che per legge deve essere inferiore ai valori di mercato. Il comune, quindi sempre in via amministrativa, stabilisce una convenzione con l'operatore economico che offre le case: la convenzione riporta il prezzo effettivo entro questi massimali regionali, nella convenzione sottoscritta con l'operatore che offre le case, e le aree edificabili messe a disposizione a prezzo calmierato dallo stesso comune.\nPer evitare che le case costruite in edilizia convenzionata siano poi vendute a prezzi al m\u00b2 maggiorati rispetto a quello stabilito nei bandi comunali o regionali, e che scontano realmente ai clienti il contributo pubblico, il comune o la regione impongono che per ottenere il pagamento del saldo del finanziamento pubblico, l'operatore economico deve presentare l'attestato di fine lavori, la convenzione sottoscritta con il comune e il rogito di compravendita dell'alloggio (o del contratto di affitto, in caso di immobile destinato alla locazione), accertando che nel rogito siano rispettati i prezzi al metro quadro fissati dal bando regionale e dalle convenzione del comune col costruttore.\nIl procedimento per l'adozione.\nLa procedura di approvazione ed entrata in vigore del PRG \u00e8 fornita principalmente dalla legge 17 agosto 1942, n. 1150. A seguito delle varie modifiche legislative, nella definizione della procedura concorrono anche altre leggi, come ad esempio il D.P.R. 15 gennaio 1972, n. 8 il quale tra l'altro ha dato la competenza all'approvazione alle Regioni d'Italia ed ha eliminato l'obbligo di approvazione da parte del Ministero dei lavori pubblici, e di preventiva consultazione del Consiglio superiore dei lavori pubblici. \nIl P.R.G. inizia il suo iter mediante l'adozione del consiglio comunale (in tale sede il piano viene pubblicato); le procedure di deposito e pubblicazione sono descritte dalla legge n.1150/1942. Per 30 giorni, il P.R.G. deve poter essere visto da tutti mediante affissione all'albo pretorio. Tutte le osservazioni, catalogate in ordine di arrivo, pervenute nei termini di cui sopra diventano oggetto di valutazione da parte dei progettisti del PSC e degli uffici preposti, quindi sottoposte al consiglio comunale. Il consiglio comunale con deliberazione motivata si pronuncer\u00e0 sull'accoglimento o meno delle osservazioni presentate, entro centottanta giorni dalla scadenza dei sessanta giorni di cui sopra; con lo stesso atto il consiglio adotta definitivamente il PRG con le modifiche apportate a seguito dell'accoglimento di alcune osservazioni.\nNei trenta giorni successivi alla delibera di adozione definitiva il PRG verr\u00e0 trasmesso alla giunta regionale la quale si esprimer\u00e0 sulla conformit\u00e0 del PRG alla normativa sovraordinata (per esempio: PPAR, PIT e PTC). Il parere espresso dalla giunta regionale entro centottanta giorni, qualora favorevole consente al consiglio comunale di approvare il PRG nei successivi sessanta giorni. Qualora la giunta esprima dei rilievi in ordine alla conformit\u00e0 del PRG il comune italiano interessato pu\u00f2:\nDetto atto verr\u00e0 discusso dalla giunta regionale che nei novanta giorni successivi dovr\u00e0 esprimere un parere definitivo, che consentir\u00e0 l'approvazione definitiva del Piano. Dalla data di adozione della variante generale sino alla data di approvazione definitiva sono in vigore tutti e due gli strumenti urbanistici generali (quello vigente e quello adottato), pertanto per qualsiasi intervento (ad esclusione della manutenzione ordinaria), che comporti la trasformazione del territorio e/o del patrimonio edilizio, dovr\u00e0 essere conforme alle previsioni di tutti e due gli strumenti urbanistici; si applicano infatti le misure di salvaguardia di cui alla legge 3 novembre 1952 n. 1902.\nQualora le istanze presentate prevedano interventi in contrasto con lo strumento urbanistico generale adottato, il loro iter dovr\u00e0 essere motivatamente \"sospeso\" fino alla data di approvazione del nuovo PRG.\nI primi piani regolatori.\nSolitamente i piani regolatori comunali riguardavano soprattutto le grandi citt\u00e0:"}
{"id": "466886", "revid": "767487", "url": "https://it.wikipedia.org/wiki?curid=466886", "title": "Sonic Firestorm", "text": "Sonic Firestorm \u00e8 il secondo album della band speed power metal inglese DragonForce, uscito nel 2004.\nIl disco.\nIl disco \u00e8 stato registrato presso i Thin Ice Studios a Surrey, Regno Unito, fra il 6 ottobre ed il 10 dicembre 2003. Tutte le chitarre sono state registrate all'Herman Li's LamerLuser Studios di Londra. \u00c8 il primo album della band col bassista Adrian Lambert e col batterista Dave Mackintosh.\nIl secondo brano, \"Fury of the Storm\", \u00e8 il secondo singolo di maggior successo di quest'album; nel 2010, viene inserito anche nella tracklist del videogioco musicale \"\"\nL'album \u00e8 stato pubblicato nel 2010 in una versione completamente rimasterizzata, con un brano aggiuntivo, \"Cry of the Brave\", precedentemente disponibile solo nell'edizione giapponese."}
{"id": "466887", "revid": "188402", "url": "https://it.wikipedia.org/wiki?curid=466887", "title": "Pubblico ufficiale", "text": "La locuzione pubblico ufficiale, nel diritto, identifica determinati soggetti che svolgono funzioni particolari.\nCaratteristiche.\nLa figura, prevista nella maggior parte degli ordinamenti giuridici moderni, \u00e8 generalmente ricoperta da funzionari pubblici \u2013 ma anche privati \u2013 che esercitino pubbliche funzioni e collegano a tale \"status\" varie conseguenze giuridiche, quale la possibilit\u00e0 di redigere atti pubblici.\nNel mondo.\nItalia.\nIl \u00abpubblico ufficiale\u00bb \u00e8, per il diritto italiano, colui che esercita una funzione pubblica legislativa, giudiziaria o amministrativa. Una nozione generale viene fornita dall'articolo 357 del codice penale italiano."}
{"id": "466889", "revid": "767487", "url": "https://it.wikipedia.org/wiki?curid=466889", "title": "The Brown Bunny", "text": "The Brown Bunny \u00e8 un film del 2003 scritto, diretto e interpretato da Vincent Gallo, alla sua seconda regia cinematografica.\nPresentato in concorso al 56\u00ba Festival di Cannes, ha suscitato scalpore tra pubblico in sala e critica per la scena finale in cui Gallo, anche protagonista della pellicola, riceve una fellatio non simulata da Chlo\u00eb Sevigny, protagonista femminile e, al tempo, sua compagna anche nella vita reale.\nTrama.\nIl viaggio di Bud Clay, anima persa, travagliata da un amore finito male, comincia nel New Hampshire, dove ha appena concluso una gara motociclistica. Da l\u00ec l'uomo parte con il suo furgone per Los Angeles e lungo la strada incontrer\u00e0 tre donne che per\u00f2 non riusciranno a liberarlo dalla sua ossessione per la sua fidanzata Daisy, la ragazza che ha amato fin dall'infanzia. Passando attraverso l'America hopperiana delle province solitarie e delle stazioni di servizio sperdute nel nulla, Bud far\u00e0 visita alla famiglia di lei, al suo \"brown bunny\", il coniglio dei giochi di quand'erano bambini, tornando insistentemente col pensiero alla ragazza dei suoi sogni. Giunto nella \"citt\u00e0 degli angeli\" dopo un lungo e sofferto pellegrinaggio, Bud si scontrer\u00e0 finalmente con la verit\u00e0 dei fatti che ha sempre voluto rimuovere, ovvero che Daisy in realt\u00e0 \u00e8 morta.\nProduzione.\nProprio per la necessit\u00e0 di praticare un rapporto orale autentico, le due attrici precedentemente scelte per il ruolo di Daisy, dapprima Kirsten Dunst e successivamente Winona Ryder, hanno abbandonato il progetto.\nDistribuzione.\nI diritti per la commercializzazione su dvd del film sono stati acquistati dalla Sony Pictures.\nCritica.\nLa critica di tutto il mondo, che aveva accolto bene il primo film da regista di Gallo, \"Buffalo '66\" (1998), ha stroncato questa seconda pellicola, etichettandola in poco tempo come la peggiore mai ammessa al prestigioso Festival di Cannes, chiedendosi anche come potesse essere stata ammessa alla manifestazione. In Italia il critico Paolo D'Agostini su \"la Repubblica\" del 22 maggio 2003 ha scritto \u00abUn festival cos\u00ec importante non dovrebbe essere complice di chi il cinema lo vuole morto.\u00bb. Al contrario i \"Cahiers du cin\u00e9ma\" hanno inserito il film tra i migliori 10 usciti nel 2004."}
{"id": "466890", "revid": "1305772", "url": "https://it.wikipedia.org/wiki?curid=466890", "title": "Phonon", "text": "Phonon \u00e8 il nuovo sottosistema multimediale di KDE 4. La grossa novit\u00e0 di Phonon consiste nel fornire una API molto semplificata (\"frontend\") in grado di gestire qualsiasi \"backend\" multimediale per cui esista un \"plugin\". Al momento i backend utilizzabili sono Gstreamer, VLC media player (il backend \"ufficiale\") e Xine (che per\u00f2 non \u00e8 pi\u00f9 supportato).\nSi pu\u00f2 vedere la semplicit\u00e0 con la quale Phonon permette ad uno sviluppatore di riprodurre un contenuto multimediale analizzando il seguente frammento di codice C++ preso dalla documentazione ufficiale :\n media = new MediaObject( this );\n connect( media, SIGNAL( finished() ), SLOT( slotFinished() );\n media-&gt;setUrl( \"/home/username/music/filename.ogg\" );\n media-&gt;play();\nCome si vede in questo esempio lo sviluppatore non si deve preoccupare di configurare il \"backend\" in quanto questo viene gestito automaticamente.\nIl vero vantaggio di questo approccio risiede nel fatto che le future applicazioni di KDE4 (scritte per Phonon) potranno funzionare indipendentemente dal \"backend\" (e quindi dal sistema operativo) sottostante senza bisogno di nessuna modifica.\nUsando aRts (il precedente sottosistema multimediale di KDE), erano necessarie circa 30 linee di codice per ottenere una funzionalit\u00e0 simile ().\nPhonon non \u00e8 per\u00f2 un sistema multimediale che permetta agli sviluppatori di controllare i \"backend\" fino nei minimi dettagli, ma consente di avere a disposizione (in maniera semplicissima) le funzionalit\u00e0 di cui hanno veramente bisogno il 90% delle applicazioni. (vedi)"}
{"id": "466892", "revid": "2176804", "url": "https://it.wikipedia.org/wiki?curid=466892", "title": "Love Me Licia", "text": "Love Me Licia \u00e8 una serie televisiva italiana andata in onda su Italia 1 nell'autunno del 1986 ed ispirata ai personaggi dell'anime \"Kiss Me Licia\", di cui questa produzione \"live action\" rappresenta idealmente un sequel. Il telefilm sar\u00e0 seguito da altre tre serie: \"Licia dolce Licia\" nella primavera del 1987, \"Teneramente Licia\" nell'autunno dello stesso anno e \"Balliamo e cantiamo con Licia\" nella primavera del 1988.\nTrama.\nI Bee Hive, partiti per gli Stati Uniti al termine della serie animata, tornano a casa, ma Andrea sospetta che Mirko abbia una relazione con Mary, l'impresaria estera del gruppo. In realt\u00e0 chi si innamora di lei \u00e8 Marrabbio, il padre di Licia, che perder\u00e0 letteralmente la testa per la suddetta e si dar\u00e0 un gran da fare per conquistarla, proponendole spesso di mangiare le sue polpette, cosa che per\u00f2 raramente riuscir\u00e0 a fare. I Bee Hive andranno poi, assieme agli altri protagonisti, in \"tourn\u00e9e\" al mare e in montagna. In tutto ci\u00f2 Marrabbio dovr\u00e0 misurarsi con Vilfredo Mar\u00eda, un tipico donnaiolo che tenter\u00e0 di conquistare Mary. Si scoprir\u00e0 poi per\u00f2 che questo \u00e8 in realt\u00e0 un informatore industriale, il cui vero scopo \u00e8 quello di carpire la ricetta segreta delle polpette di Marrabbio. Decider\u00e0 quindi poi di rapire Giuliano sotto riscatto, ma il gatto verr\u00e0 liberato e lui smascherato. Nel frattempo Mirko \u00e8 preoccupato perch\u00e9 deve sostenere gli esami di laurea, e ha paura perch\u00e9 sa che se andranno male non ci sar\u00e0 alcuna possibilit\u00e0 che Marrabbio gli lasci, in futuro, sposare Licia. Il cantante riuscir\u00e0 per\u00f2 a superare l'esame finale con ottimi voti.\nPersonaggi nuovi.\nRispetto a \"Kiss Me Licia\", \"Love Me Licia\" presenta dei nuovi personaggi.\nLucas.\n\"Interpretato da Augusto Di Bono.\"\n\u00c8 il \"manager\" dei Bee Hive e risulta essere parecchio severo. Rispetto alla serie originale sostituisce il personaggio di Yatas.\nMary.\n\"Interpretata da Carlotta Brambilla Pisoni e doppiata da Valeria Falcinelli.\"\n\u00c8 la \"manager\" per l'estero dei Bee Hive, che ha organizzato il loro viaggio negli Stati Uniti e che successivamente li segue nelle loro prove quotidiane, accompagnata da Lucas, rispetto cui risulta essere meno severa. Appena la conosce, Marrabbio se ne innamora a prima vista, tentando di attirare la sua attenzione e di farle mangiare le sue polpette per tutti gli episodi successivi.\nVilfredo Mar\u00eda.\n\"Interpretato da Federico Danti e doppiato da Gianfranco Gamba.\"\nAll'inizio viene presentato come un tipico donnaiolo che tenta di attirare l'attenzione di Mary, facendo ingelosire Marrabbio. Pi\u00f9 avanti si scoprir\u00e0 essere in realt\u00e0 un informatore industriale che tenta di scoprire la ricetta segreta delle polpette di Marrabbio, venendo poi smascherato. Di conseguenza, rapisce Giuliano promettendo di ridarlo solo quando gli verr\u00e0 data la succitata ricetta. Andrea \u00e8 perci\u00f2 intenzionato a dargliela, ma il rapitore verr\u00e0 fermato prima di poterla leggere.\nIl suo nome completo viene pi\u00f9 volte preso in giro nel corso della serie, anche per via della sua lunghezza. Lui stesso si \u00e8 presentato in modi diversi: nel 17\u00ba episodio dice di chiamarsi Vilfredo Mar\u00eda Hay Lambroso Hay Fern\u00e1ndez Gaudentes, mentre nel 22\u00ba dice di chiamarsi Vilfredo Mar\u00eda Hay Lombroso Hay Cavalso e, ancora una volta, nel 30\u00ba dice di chiamarsi Vilfredo Mar\u00eda Hay Cavalso Hay Fern\u00e1ndez Gaudentes. Questo fa pensare che potrebbe non essere nemmeno il suo vero nome.\nHildegard.\n\"Interpretata da Debora Magnaghi.\"\n\u00c8 un'amica dei protagonisti che viene dalla Germania (e perci\u00f2 ha un forte accento tedesco). \u00c8 molto brava a imitare le voci degli altri personaggi della serie, abilit\u00e0 che user\u00e0 pi\u00f9 volte per prendere in giro Marrabbio.\nProduzione.\n\"Kiss Me Licia\" ebbe parecchio successo in Italia, pi\u00f9 che in patria, perci\u00f2, dopo la fine della serie, la Fininvest decise di realizzare in Italia, col consenso dei produttori originali, il telefilm \"Love Me Licia\", come seguito ideale della serie originale, pur avendo varie differenze.\nSi decise di far interpretare Licia da Cristina D'Avena, che ha cantato sia la sigla di \"Kiss Me Licia\" che di \"Love Me Licia\", mentre per l'interpretazione di Mirko venne scelto Pasquale Finicelli. Nonostante fossero entrambi cantanti, all'interno della serie la voce di Finicelli non si sente mai, mentre quella della D'Avena \u00e8 stata usata solo nelle canzoni. Questo perch\u00e9 i personaggi erano stati doppiati dai corrispettivi doppiatori della serie originaria, perci\u00f2 Licia veniva interpretata da Cristina D'Avena ma doppiata da Donatella Fanfani (tranne nelle parti cantate), mentre Mirko veniva interpretato da Pasquale Finicelli ma doppiato da Ivo De Palma nei dialoghi e da Enzo Draghi nel canto. Allo stesso modo anche gli altri personaggi venivano generalmente doppiati da chi aveva dato loro la voce in \"Kiss Me Licia\". Il personaggio di Lauro, tuttavia, essendo interpretato proprio dal suo doppiatore della serie originaria (Antonio Paiola), mantiene la voce del suddetto. Alla stessa maniera anche i nuovi personaggi, che quindi non erano apparsi in \"Kiss Me Licia\", vengono ugualmente doppiati. I personaggi di Lucas e Hildegard sono delle eccezioni, dato che mantengono la voce dei loro attori, Augusto Di Bono e Debora Magnaghi, essendo i suddetti gi\u00e0 di per s\u00e9 dei doppiatori (la Magnaghi ha infatti dato la voce anche a Elisa). A tal proposito \u00e8 curioso notare che alcuni personaggi sono stati doppiati nonostante fossero gi\u00e0 interpretati da doppiatori professionisti. Alcuni esempi sono Marrabbio e Nonno Sam, interpretati da Salvatore Landolina e Sante Calogero (entrambi doppiatori), ma doppiati da Pietro Ubaldi e Riccardo Mantani. Un caso particolare \u00e8 quello di Federico Danti, che nella serie ha interpretato Vilfredo Mar\u00eda, venendo doppiato da Gianfranco Gamba (che aveva in precedenza dato la voce a Sheller nella serie originale), ma che, essendo un doppiatore, ha partecipato anche al doppiaggio della serie dando la voce a Tony.\nQuesta prima versione della serie TV risente dell'influenza del cartone animato maggiormente rispetto a quelle successive, specialmente per le canzoni, i costumi e le acconciature molto simili a quelle dei loro alter ego animati (Licia, per esempio, aveva i capelli a caschetto come nel cartone animato, sebbene nelle serie successive li lascer\u00e0 crescere; oppure Satomi, che in origine sfoggiava una lunga capigliatura boccolosa come nella serie animata, a partire dalla terza serie non indosser\u00e0 pi\u00f9 la parrucca).\nDifferenze con la serie originale.\nNonostante la serie venga considerata un seguito di \"Kiss Me Licia\", presenta numerose differenze. Eccone un elenco.\nIl ritorno in TV e i relativi ascolti.\nDopo la prima messa in onda del 1986, la serie si assenta dai teleschermi italiani per numerosi anni (a differenza delle altre stagioni della saga, replicate anche nella prima met\u00e0 degli anni novanta). Ritorna inizialmente con il festeggiamento del ventennale di Italia 1 nel 2002 con le prime due puntate date al mattino presto. Seguono poi repliche di questa stagione e delle successive in orari ballerini: notturni o mattino presto, senza seguire una collocazione stabile.\nNell'autunno 2010 la serie torna sul canale a pagamento Hiro e il 30 novembre torna in replica sull'emittente gratuita La5 alle 20.00; nella prima puntata, la fascia in cui viene trasmesso il telefilm registra un record di ascolti con un indice medio sull'1% (mentre fino al giorno prima la fascia era allo 0,60%). Nel mese di dicembre 2010, insieme al programma \"Alisa - Segui il tuo cuore\", risulta il programma pi\u00f9 visto su La5, con una media vicina ai 500.000 telespettatori.\nDal 13 giugno 2016 la serie viene riproposta sul canale Mediaset Extra dal luned\u00ec al sabato alle ore 9:25.\nL'episodio \"Cercando Giuliano\", bench\u00e9 segnalato da alcune guide televisive, non \u00e8 mai stato trasmesso in TV e rimane inedito.\nDall'agosto 2019 la serie \u00e8 interamente consultabile in \"streaming\" gratuito sul portale Mediaset Play.\nColonna sonora.\nLa sigla iniziale e finale \u00e8 \"Love Me Licia\", scritta da Giordano Bruno Martelli e Alessandra Valeri Manera e cantata da Cristina D'Avena; nello stesso anno della prima TV, il 1986, venne pubblicata la colonna sonora della serie su LP/MC con il titolo \"Love Me Licia e i Bee Hive\", ristampata su CD e pubblicata il 7 dicembre 2010, in concomitanza con la replica su La5 e Hiro (dove nello stesso periodo della replica della prima stagione su La5, erano in onda le stagioni successive) all'interno del Box multidisco \"Licia e i Bee Hive Story\". \"Love Me Licia\" \u00e8 incisa nell'album \"Fivelandia 4\" come traccia numero 1.\nLe canzoni della colonna sonora sono state composte da Giordano Bruno Martelli, tranne la canzone \"Andrea\" che \u00e8 stata invece composta da Ninni Carucci anche se non viene accreditato nei titoli di coda in cui \u00e8 citato solo Martelli.\nStudi di produzione.\nGli interni del Mambo, la casa di Licia e Marrabbio, la casa di Mirko e Andrea, la casa di Marika e la sala prove si trovavano negli ex studi della Merak Film che si trovavano in via Lumiere a Cologno Monzese.\nI concerti della prima serie vennero girati alla ex discoteca Desideria di Jesolo e Igloo di Varallo.\nGli esterni vennero girati al parco di Brugherio, a Edilnord di Brugherio, a Cologno Monzese, al Parco Lambro a Milano, a Milano Marittima, a Cervia, al parco di Villa Arconati, a Baranzate di Bollate, a Varallo e a Rossa."}
{"id": "466895", "revid": "287204", "url": "https://it.wikipedia.org/wiki?curid=466895", "title": "Guillermo Stabile", "text": ""}
{"id": "466897", "revid": "124960985", "url": "https://it.wikipedia.org/wiki?curid=466897", "title": "Raffaele Viviani", "text": "Biografia.\nL'infanzia.\nNacque la notte del 10 gennaio 1888 a Castellammare di Stabia.\nIl padre, vestiarista teatrale, divenne in seguito impresario dell\"'Arena Margherita\" di Castellammare di Stabia. Dopo un grave tracollo finanziario, la famiglia, con i piccoli Luisella e Raffaele, si trasfer\u00ec a Napoli e fu l\u00ec che il padre fond\u00f2 alcuni teatrini chiamati \"Masaniello\". Questi piccoli teatri popolarissimi furono la prima scuola d'arte del piccolo Papiluccio (come veniva chiamato Raffaele in famiglia).\nRaffaele la sera si recava con il padre al teatrino di marionette a Porta San Gennaro, entusiasmandosi per le avventure di Orlando e di Rinaldo, ma era affascinato dal numero finale del tenore comico Gennaro Trengi, famoso per i gilet coloratissimi, tanto che presto impar\u00f2 tutto il suo repertorio a memoria. Un giorno il Trengi si ammal\u00f2 e cos\u00ec, Aniello Scarpati impresario del teatrino, spaventato dal dover restituire i soldi del biglietto propose di far esibire il piccolo Raffaele. Fu vestito con l'abito di un \u201cpupo\u201d che la madre raffazzon\u00f2 alla meglio. Il Trengi perse il posto, la stampa si occup\u00f2 del piccolo prodigio che \"canta canzoni a quattro anni e mezzo\". Ogni sera accorse pi\u00f9 gente per vedere il piccolo \"Papiluccio\" che presto ebbe una vera paga per quattro spettacoli serali e otto la domenica. Gli fu affiancata una giovane cantante, Vincenzina Di Capua, come duettista.\nNel 1900, con la morte del padre, quello che Raffaele aveva fatto per divertimento, dovette continuarlo per necessit\u00e0. Cominci\u00f2 a lavorare a cinquanta centesimi per sera, che servivano in parte a sfamare la famiglia. Ma subito comprese che, per farsi strada, avrebbe dovuto differenziarsi dagli altri, e cominci\u00f2 a scrivere canzoni.\nFurono anni di miseria, ma anche di studio e di formazione, si andava formando nella mente del piccolo artista quella visione poetica di un mondo popolare che avrebbe portato poi alla creazione di un suo teatro.\n\"Scugnizzo\", il primo successo.\nLa morte del padre lasci\u00f2 la piccola famiglia in una situazione difficilissima.\nIl piccolo Papiluccio si mise in cerca di una scrittura. Fu ingaggiato da un impresario di giostre e numeri di circo, tale Don Ciccio Scritto, come Don Nicola nella Zeza, una specie di zarzuela carnevalesca con Pulcinella e Colombina (questa esperienza fu ricordata in seguito in \"Circo Equestre Sgueglia\", una commedia del 1922). Ricominciava dal pi\u00f9 basso livello dell'arte teatrale, lavorando dalle due fino a mezzanotte per 50 centesimi al giorno.\nLa seconda scrittura fu con la compagnia Bova e Camerlingo, per una tourn\u00e9e in alta Italia assieme alla sorella Luisella, come duo di giovani cantanti. Partirono con la madre che si era improvvisata impresaria. Fu un fiasco. La famiglia torn\u00f2 a Napoli, ma Viviani riusc\u00ec ad avere una scrittura al \"Concerto Eden\" di Civitavecchia. Sostituiva un giovanissimo Ettore Petrolini, col quale nacque un'amicizia fraterna che sarebbe durata tutta la vita.\nIl guadagno consisteva per ogni artista nello girare con il piattino fra il pubblico.\nDopo tre mesi il locale fu chiuso dalla Questura. Viviani, senza una lira, si rivolse al commissariato per essere rispedito a Napoli. Nell'attesa dei soldi per il viaggio, il giovanissimo attore fu rinchiuso (come misura protettiva) in cella di sicurezza, aveva tredici anni.\nTornato avventurosamente a Napoli, dove riusc\u00ec a trovare una scrittura al teatro Petrella. Un locale vicino al porto frequentato da marinai, doganieri, scaricatori e prostitute.\nIn breve divenne il beniamino di quel pubblico singolare.\nAl Petrella, Viviani interpret\u00f2 per la prima volta \"Scugnizzo\" di Giovanni Capurro e Francesco Buongiovanni.\nLo \u201cscugnizzo\u201c era un cavallo di battaglia del comico Peppino Villani al teatro Umberto I\ne Viviani \u2013 dopo essersi procurato parole e musica \u2013 ne fece una sua interpretazione che ebbe un enorme successo che port\u00f2 lo stesso Villani a smettere di fare \u201clo scugnizzo\u201d. \nViviani pass\u00f2 dal Petrella all'Arena Olimpia e intraprese quel cammino che lo avrebbe portato ad essere una stella di prima grandezza.\nNel 1905 scrive per la sorella Luisella \"Bambenella 'e ngopp' 'e Quartieri\".\nLa scrittura all'Eden e il matrimonio.\n L'Eden, dove Viviani era stato scritturato, era diventato l'unico caff\u00e8 concerto di Napoli dopo la chiusura del salone Margherita.\nViviani desideroso di creare un repertorio che lo differenziasse dagli altri autori, cominci\u00f2 a scrivere i propri \u201cnumeri\u201d. Per le musiche ingaggi\u00f2 un maestro di pianoforte al quale canticchiava i motivi che venivano trascritti in note, quello che in termini tecnici si chiama \"un melodista non trascrittore\" (come sar\u00e0 Chaplin). Nasce \"Fifi Rino\" la stilizzazione marionettistica del \"gag\u00e0\" aristocratico e dannunziano. Questo personaggio di Fifi Rino ebbe un grande e lungo successo, ripreso posteriormente da comici come Gaspare Castagna e Palmieri (detto il comico di caucci\u00f9) e da Mongelluzzo a Gustavo De Marco e fino alle esibizioni di un giovanissimo Nino Taranto e soprattutto di Tot\u00f2.\nRicorda Viviani: \"Cominci\u00f2 cos\u00ec per me un triplice travaglio. Prima imparare a scrivere, poi il repertorio; e dedicai tutti i giorni e parte delle notti al lavoro; le musiche me le facevo scrivere dopo averle canticchiate al maestro Enrico Cannio e cos\u00ec, in quindici giorni vennero fuori i primi miei sei tipo realistici e di ispirazione popolare che dovevano dare il trionfale inizio alla mia ascesa.\"\n\"Avevo badato alla grammatica, non gi\u00e0 come al tempo della mia prima macchietta \"Fif\u00ec Rino\" scritta da me, con la grafia di un bambino di prima elementare\"\nNascono le tipizzazioni di \"Prezzetella 'a capera\" (Brigida la pettinatrice) che Viviani recitava in abiti femminili, \"'O tammurraro, 'O pezzaiuolo, Pascale d' 'a cerca\", tutti tipi che verranno in seguito inseriti negli atti unici.\nLa situazione economica della famiglia Viviani ebbe una svolta positiva che gli permise di lasciare la casa di vico Finale al Borgo Sant'Antonio Abate, e di potersi permettere l'acquisto di un pianoforte.\nUna sera al teatro Nuovo di Napoli, conobbe Maria Di Majo, la bella nipote di Gaetano Gesualdo, finanziatore e impresario del teatro.\nDopo alterne vicende, e qualche difficolt\u00e0 con la famiglia di lei, che non vedeva di buon occhio il matrimonio con un comico, i due si fidanzarono e dopo cinque anni si sposarono. Ebbero quattro figli Vittorio, Yvonne, Luciana e Gaetano.\nNell'estate del 1908, va a Roma dove interpreta tre film e viene scritturato per l'inaugurazione del teatro Jovinelli. Il successo di quegli anni \u00e8 testimoniato dai contratti (che si conservano alla Biblioteca Lucchesi Palli presso la Biblioteca Nazionale di Napoli) dal 1910 in poi, viene chiamato in tutte le importanti sale di variet\u00e0 d'Italia (a Roma Jovinelli e Sala Umberto, Torino Variet\u00e0 Maffei, a Milano il Morisetti e l'Eden, a Napoli la Fenice, l'Umberto e l'Eden).\nTourn\u00e9e Viviani.\n Con il moltiplicarsi delle scritture in tutte le citt\u00e0 d'Italia, accrebbe la capacit\u00e0 di essere sempre pi\u00f9 impresario di se stesso e della sorella Luisella. Questa nuova consapevolezza spinse Viviani ad organizzare e offrire serate complete, ossia interi spettacoli con numeri diversi di attori che lui scritturava. Nasceva il Viviani capocomico. Cre\u00f2 cos\u00ec una vera e propria compagnia di variet\u00e0 che prese il nome di \"Tourn\u00e9e Viviani\". Con la consolidata frequentazione dei vari \"caf\u00e9-chantant\" in tutta la penisola, Viviani aveva assorbito \"l'arte specialissima del vari\u00e9t\u00e9\", quella da cui apprese i primi rudimenti di drammaturgia.\nDai contratti dell'epoca si possono ricavare i numeri che veniva scritturando e proponendo come serate complete ai vari teatri: due \"stelle\" la Krameritz, \u201cstella eccentrica\u201d ed Estrella de Granada \u201cstella italo- napoletana\u201d, la divetta Gemma Nitouche, i musicisti The Tayon e il duo formato dalla Contessa Alda e da Gino Premier con le loro danze caratteristiche, \u201cla divetta\u201d italiana Gemma De Plana pi\u00f9 una Bayadera \u201cdanzatrice originale\u201d, non mancarono camerieri cantanti e acrobati.\nDalla composizione dell'organico a quello dell'orchestra all'organizzazione della successione dei numeri alla drammaturgia dell'azione nasceva la prima idea di un teatro \u201ctotale\u201d fatto di prosa, musica, canto, danza e poesia.\nIl passaggio alla prosa.\nNel dicembre 1917, all'indomani della disfatta di Caporetto, ci fu una violenta campagna per far chiudere gli spettacoli di \"vari\u00e9t\u00e9\", considerati \"poco edificanti per i reduci dal fronte\". Ne segu\u00ec un divieto governativo.\nDi conseguenza, molti attori di caff\u00e8 concerto si trovarono disoccupati.\nLe compagnie di variet\u00e0, per aggirare il divieto, si associarono alle compagnie di prosa e di operetta che non erano state toccate dal divieto, con i numeri di variet\u00e0 rappresentati prima, oppure dopo, lo spettacolo principale.\nViviani, di ritorno dall'Olympia di Parigi dove era stato invitato da Felix Mayol (il maggiore chansonnier del momento), si adegu\u00f2 rapidamente al cambiamento poich\u00e9 gi\u00e0 da tempo sognava e preparava un suo passaggio alla prosa. Decise quindi \"\u201c di togliersi gli abiti da generale e vestirsi da soldato\u201d\" per divenire \" \u201c la recluta pi\u00f9 giovane del grande esercito degli attori italiani\u201d.\"\nNel 1917 si present\u00f2 al cavaliere Giovanni Del Piano, impresario del Teatro Umberto d\u00ec Napoli, un piccolo teatro popolare in via Sedile di Porto, e gli propose di mettere in scena diversi atti unici, recitando in compagnia di altri attori. Le serate si svolgevano con un suo atto recitato dalla sua compagnia e da altri numeri di variet\u00e0.\nIl cav. Del Piano, accett\u00f2 l'esperimento artistico di grande rilievo che Viviani gli proponeva. Gli spettacoli divennero un intrattenimento per intere famiglie, con i bambini pi\u00f9 piccoli che accompagnavano i genitori.\nPer tre anni il Teatro Umberto ospit\u00f2 la \"Compagnia d'arte napoletana\" di Viviani.\nIl debutto avvenne con l'atto unico \"'O vico\" (23 dicembre 1917).\nAfferma Guido Davico Bonino nell'introduzione ai sei volumi del teatro: \"Sin da questo primo atto unico, Viviani \u00e8 di questo che parla: dell'amaro destino dei poveri. Il Vicolo non \u00e8 dunque un bozzetto ... \u00e8 semmai un apologo i cui protagonisti non sono animali esseri inanimati, come nella favolistica antica, ma i nostri simili quotidiani. E vi si discorre appunto, in un fondamentale di malinconico disincanto, di miseria\".\nGli atti unici.\nViviani prese in fitto l'Umberto e mise in scena una serata completa, ai numeri consueti della Tourn\u00e9e Viviani aggiunse un atto unico di prosa \u2018O vico.\nRivoluzionando i canoni classici del \"Teatro d'Arte\" invent\u00f2 di fatto un nuovo genere dove la prosa si fondeva con musica canto e danza.\nScrive Ferdinando Taviani \"\u201c nel caso di Viviani accadde un fatto unico nella storia del teatro moderno: i \u201cnumeri\u201d che egli componeva per le sue esibizioni nei teatri di variet\u00e0 divennero una cellula dalla quale crebbe un organismo teatrale autonomo e nuovo, che non si adeguava a nessun genere preesistente \u201c\"\nFunzionali a questo tipo di teatro non furono naturalmente attori provenienti dalla \u201c \u201cprosa \u201c ma dalle file del Variet\u00e0.\nViviani in uno scritto del 1933 \"\u201c nello scegliere i miei collaboratori non mi rivolsi agli attori di prosa ma ad una serie di piccole \u201cvedette\u201d del Variet\u00e0 [ \u2026 ] credevo di poter avere con essi creature meglio adatte al mio nuovo tipo di teatro che allora era un'emanazione diretta delle mie macchiette, e difatti non mi sbagliai\u201c\"\nInfatti la prima compagnia comprendeva un gruppo di canzonettiste fra le quali Tecla Scarano e Tina Castigliana e di macchiettisti tra cui Cesare Faras, Gigi Pisano e Salvatore Costa.\nIl successo fu grandissimo, Viviani interpretava tre personaggi: L'acquaiuolo, il guappo innamorato e lo spazzino interventista.\nSeguirono a \u2018O vico, a ritmo incalzante, \u2018A notte (poi Tuledo \u2018e notte), Via Partenope, Piazza ferrovia, \u2018A Cantina \u2018e coppo campo, Scalo Marittimo (\u2018Nterr'a Mmaculatella), Porta Capuana. In ogni atto unico Viviani interpretava vari personaggi pescando nel repertorio del variet\u00e0, tutto legato in una trama con la tecnica \"dell'impasto\" fondendo il dramma personale con l'ambiente pittoresco, la musica con le parole, il senso con il colore.\nIl manifesto dell'Umberto annunziava ogni settimana un nuovo atto unico e Viviani impiegava tre giorni per scriverlo e quattro per metterlo in scena. Si provava prima di andare in scena e dopo la chiusura del teatro. Altra innovazione di Viviani fu per la prima volta l'abolizione del suggeritore, si recitava a memoria.\nRicorda Viviani: \"Ogni battuta era meticolosamente provata e riprovata. Le prove perci\u00f2 duravano ore ed ore. Volevo che tutti dessero il meglio di loro stessi in modo che non si creasse un distacco fra me ed i miei attori; che l'azione scenica ed il tono della dizione risultassero modellati secondo uno stile unico\"\nIl pubblico dell'Umberto vide per la prima volta Napoli rappresentata in una violenta deformazione espressiva, strada per strada, rione per rione, descritta nella realt\u00e0 complessa e contraddittoria dei suoi personaggi umani.\nLa stagione dell'Umberto.\nL'affluenza del pubblico all'Umberto, un pubblico popolarissimo, \u00e8 rimasta proverbiale. Il teatro di Viviani trionfava. L'Autore sempre pi\u00f9 veniva constatando la giustezza della sua intuizione drammaturgica. Ricorda Viviani: \"Intanto, avendo esaurito tutti i miei \"tipi\" pi\u00f9 noti, disseminati ormai nei miei primi lavori, cominciai a lambiccarmi il cervello per affrontare commedie di nuovo impianto scenico. Si trattava di costruire una pianta e cominciai ad improvvisarmi commediografo\". Dagli atti unici che avevano esaurito la loro funzione, il passo successivo sono i due atti: Borgo Sant'Antonio, Caff\u00e8 d\u00ec notte e giorno, Eden Teatro, Santa Lucia Nova, La Marina di Sorrento, Festa di Piedigrotta.\nVenivano sempre inseriti i personaggi nati per il variet\u00e0 ma la trama si evolveva, sintomo di una nuova consapevolezza drammaturgica. Osserva Taviani: L'esigenza di ampliare il \"numero\" di Variet\u00e0 fa tutt'uno con quella di intrecciarlo in una complessa rete di relazioni e di esplorarne il fondo esistenziale.\nSiamo negli anni turbolenti che seguirono la prima guerra mondiale, il protosindaco socialista di Napoli Arturo Labriola presentava al popolo Armando Diaz, generale vincitore, dall'alto di Palazzo Salerno e gi\u00e0 si avvertivano i primi torbidi segnali di quella crisi che avrebbe portato al fascismo. Si sviluppava parallelamente il movimento di ispirazione bolscevica che aveva il suo ispiratore in Amedeo Bordiga. Viviani nei lavori in due atti non pu\u00f2 che avvertire questo turbamento. Emblematico \"Piazza Municipio\" dove Vittorio Viviani scrive: per la prima volta, il dramma della lotta nelle fabbriche assume una sua eloquenza attraverso un fatto di natura comune, quotidiana.\nIl protagonista \u00e8 Pasqualino, operaio dell'arsenale; mentre in \"Santa Lucia Nova\" protagonisti sono dei barcaiuoli poveri, condannati a vivere in funzione turistica alle prese con una borghesia decadente, sopravvissuta e forse arricchitasi con la guerra fatta di cocottes, viveurs, maquerots, e dove la cocaina fa da padrona.\nQuesto periodo iniziale del lavoro di Viviani si pu\u00f2 dire concludersi con il rutilante baillamme di \"Festa di Piedigrotta\", lo spettacolo pi\u00f9 corale e complesso del primo periodo, dove egli colpisce a fondo il folklorismo della festa settembrina, ne scopre i moventi sociali, ne rivela gli aspetti demagogici..\nUna compagnia nazionale.\nNegli anni venti e trenta \"quel teatro \u201caltro\u201d che Viviani andava sognando e preparando da quando era poco pi\u00f9 che un bambino stava per trasformarsi in realt\u00e0\"\u201d\nLa compagnia d'Arte napoletana di Viviani \u00e8 ormai un fatto compiuto, una compagnia di giro nazionale presente da Nord a Sud in tutti i principali teatri Italiani. Si avvale di un repertorio di una ventina di lavori.\nSono di quegli anni \"'A morte 'e Carnevale\" (novembre 1928), \"Nullatenenti\" (1929), \"Don Mario Augurio\" e \"\u2018O mastro \u2018e forgia\" (1930), \"Napoli tascabile\" (1931), \"\u2018O guappo \u2018e cartone\" (gennaio 1932), tutte opere di successo.\nViviani deve cimentarsi con il nuovo ruolo di direttore, drammaturgo e attore.\nEppure il momento \u00e8 difficile, siamo intorno al '29 in piena crisi economica, le compagnie possono contare solo sul pubblico per gli incassi, questo determina la necessit\u00e0 di lavorare con ritmi frenetici. Ogni sera il pubblico pretende cose sempre nuove. La regola \u00e8 che si prova continuamente, il pomeriggio prima dello spettacolo e alle volte anche la notte. Naturalmente tutti devono sapere il repertorio a memoria. Viviani \u00e8 un direttore estremamente esigente per se stesso e per i suoi attori. Tutta la critica \u00e8 concorde nel riconoscere la novit\u00e0 e l'altissimo livello professionale della compagnia.\nIl gusto del pubblico, plasmato dalla propaganda del regime, pretende un'arte rassicurante e consolatoria.\nViviani confida: \"Le illusioni se ne vanno. Ho fatto per l'arte tutti i sacrifici. Ma il pubblico vuole soltanto ridere\u2026 divertirsi.\"\nViviani fa i conti con questo stato di fatto e ne \u00e8 la prova Napoli in Frack, un testo del 1926, che ha il formato quasi di una rivista, in un quadro c'\u00e8 \u201c la tarantella Sorrentina\u201d che riscuote un grandissimo successo. Nel 1934 si era arrivati a 1466 repliche. Ancora Viviani: \"io non posso svolgere la mia arte in una sola direzione, quella dell'Arte con la A maiuscola per gli iniziati. Devo anche cercare di far teatro. E il teatro vuol dire pubblico \u2026 se fossi rimasto alle macchiette, avrei milioni \u2026 invece no\u2026 l'Arte.\"\nNell'agosto del 1928 Luisella, spinta dal marito Arturo Vietri, ed esaltata dalla critica che la definisce \u201cLa Duse napoletana\u201d specialmente come interprete dei lavori di Di Giacomo come \"Assunta Spina\", \"Mese Mariano\", e \"Il Voto\", decide di lasciare il fratello e formare una sua compagnia.\nUn colpo durissimo, ma Viviani non si scoraggia, conferma le piazze gi\u00e0 fissate e rimpiazza i transfughi con nuovi attori. La tourn\u00e9e sar\u00e0 un successo. Le parti di Luisella vengono affidate ad Armida Cozzolino.\nIl tentativo di Luisella avr\u00e0 vita breve, e nel 1939 \u00e8 di nuovo in compagnia. Ma il mito della sua insostituibilit\u00e0 \u00e8 tramontato.\nAnche senza Luisella la compagnia continua a raccogliere consensi.\nNel 1929 Viviani e la compagnia affrontano una tourn\u00e9e nell'America Latina con tappe a Buenos Aires e Rosario, Montevideo e San Paolo. Ritorna a settembre, e il grande successo oltremare frutta a Viviani ben venti scritture nei principali teatri italiani.\nNel 1929 viene scelto come protagonista con la maschera di Pulcinella del \"Cerchio della Morte\" di Enrico Cavacchioli, uno dei primi spettacoli della celebre ZaBum dove recita al fianco di Andreina Pagnani ed Alessandro Salvini.\nL'anno successivo gira per la Cines il film \"La tavola dei poveri\" con la regia di Alessandro Blasetti.\nNel 1933 traduce \"Pensaci Giacom\u00ec\" di Pirandello con un trionfo al Fiorentini di Napoli.\nScrive \"'E pezziente 'e San Gennaro\"; \"L'ombra di Pulcinella\"; \"Leggiamo la Commedia\"; \"L'imbroglione onesto\".\nNel 1934 Gino Rocca lo sceglie come don Marzio nella \"Bottega del Caff\u00e8\" di Goldoni al primo festival della Biennale di Venezia.\nNel 1936 \u00e8 a Tunisi, nel 1937 a Tripoli.\nnel 1939 con la regia di Gennaro Righelli gira il film \"L'ultimo scugnizzo\" (andato perduto durante la guerra).\nNel 1928, consacrando la sua figura di autore Cappelli di Bologna pubblica la sua autobiografia \"Dalla vita alle scene\" e nel 1931 Mondadori stampa le sue poesie nel volume \"Tavolozza\".\n\"Dunque proprio a Viviani il merito di aver resuscitato il teatro dialettale, tramutando in un'immagine di giovinezza un corpo in decomposizione; trasformandolo, o meglio riportandolo, secondo la critica del periodo, alla sua giusta funzione, che era quella di dimostrare come l'agire umano fosse simile in ogni parte della terra\"\nIl \"teatro sociale\" e la crisi con il fascismo.\nVerso la seconda met\u00e0 degli anni trenta lo strepitoso successo degli spettacoli della compagnia Viviani cominci\u00f2 a scemare.\nSiamo negli anni del regime rampante. Si \u00e8 molto parlato dell'avversione del regime fascista e della lotta al dialetto.\nIn realt\u00e0 il teatro di Viviani basato spesso sulla realistica rappresentazione della miseria non era funzionale alla propaganda di regime. Fu soprattutto il pubblico, composto di nuovi ricchi, desideroso di grandeur e di rassicurazioni a decretare l'ostracismo per un teatro che metteva scomodamente a nudo le realt\u00e0 pi\u00f9 drammatiche della convivenza umana.\n\u201c \"se anche Viviani \u00e8 estraneo ad ogni movimento politico, non pu\u00f2 non essere intimamente \u2013 diremmo, perfino, talvolta, involontariamente \u2013 solidale con tutto il mondo dei suoi personaggi, che \u00e8 lo stesso mondo dei suoi spettatori. A questi, non per deliberato proposito di partecipare allo scatenarsi della lotta tra le classi, ma perch\u00e9 non pu\u00f2 non essere se stesso, Viviani offre ogni sera non diremmo una denunzia ma una documentazione sociale attraverso il quadro desolato di una Napoli poverissima che la classe dirigente Italia, dall'unit\u00e0, non ha saputo o voluto unire all'Italia\" \u201c\nSi pu\u00f2 parlare della \u201c terza maniera\u201d del teatro di Viviani anticipatrice di quella che sar\u00e0 poi la poetica neorealistica del dopoguerra ponendo al centro della sua ispirazione Napoli come problema sociale.\n\"Nasce, nei lavori di questo periodo, l'eroe popolare, il protagonista cio\u00e8 di vicende ben precise nei loro termini rappresentativi. Un eroe che la realt\u00e0 condiziona dal \u201cbasso\u201d, rappresentante, sempre pi\u00f9 spesso, delle nuove classi produttive che tentatno la via di un'emancipazione sociale e personale\"\nQuesta stagione del \u201cteatro sociale\u201d culminer\u00e0 con le due ultime opere Muratori (1942) e I dieci comandamenti (1947).\nCon queste premesse il nuovo pubblico borghese infastidito \u201c dagli stracci \u201c disert\u00f2 le sale dove recitava.\nLo accusarono di portare in giro \u201c le vergogne d'Italia \u201c\nViviani non faceva pi\u00f9 gli incassi di una volta e gli impresari lo relegarono sempre pi\u00f9 in teatri periferici e secondari.\nRicorda Maria Viviani: \"Quando Raffaele andava a chiedere i teatri gli impresari gli dicevano: caro Viviani, cosa vuole, quelli, gli spettatori non vi vogliono. Ricordo una volta a Milano, stavamo al teatro Arena, in Corso Buenos Aires, incontrammo l'impresario Zerboni che gli disse: \u201cGlielo disse proprio cos\u00ec in faccia. Caro Viviani i teatri che avete avuto sono belli, ma soldi non ne fate lo stesso. Quindi quel teatro non glielo davano pi\u00f9, ne davano uno minore. Non \u00e8 del tutto vero il fatto che il fascismo lo avrebbe ostacolato per motivi politici, la verit\u00e0 \u00e8 che non faceva soldi. Non piaceva a quel pubblico. E non era nemmeno il dialetto, Angelo Musco e Govi facevano un sacco di soldi, a loro li davano i teatri. Un teatro pi\u00f9 ridanciano, pi\u00f9 comico, questo volevano.\"\nInsomma Viviani si trov\u00f2 a dover lottare per non far scomparire il suo teatro che fin dal 1937 il fascismo, e per esso Nicola De Pirro, a capo della Direzione generale del teatro, aveva deciso di squalificare culturalmente cominciando con l'escluderlo dalle piazze pi\u00f9 importanti e dai teatri pi\u00f9 popolari. Nel 1937 il teatro dialettale viene escluso dagli aiuti statali\nViviani non si arrende e non demorde dalla sua linea artistica tanto che scrive all'amico Paolo Ricci: \"so che se dovr\u00f2 un giorno difendere il mio pane cedendo al pubblico... non lo difender\u00f2\"\nL'Attore protegge l'Autore.\nNel 1937, mentre il fascismo aveva ormai il completo controllo di tutto il settore teatrale, l'Italia si avviava verso la seconda guerra mondiale.\nViviani, che trovava sempre maggiori difficolt\u00e0 ad organizzare stagioni teatrali con qualche speranza di un ritorno economicamente decoroso, si trov\u00f2 di fronte ad una scelta dolorosa.\nL'Autore che trovava sempre maggiori ostacoli ad essere accettato dovette fare un passo indietro, e consigliato da un gruppo di giovani intellettuali che si era riunito intorno a lui, con in testa il figlio Vittorio Viviani e il pittore Paolo Ricci, decise di puntare sulla sua fama di interprete e sul riconosciuto alto livello della compagnia.\nDopo un primo tentativo, andato a vuoto con Ugo Betti che gli propose un ruolo redditizio ma semplicemente attoriale nel suo Diluvio, ruolo che fu poi affidato a De Filippo, Viviani affront\u00f2, adattandoli alle proprie corde poetiche Moli\u00e8re, Petito, Scarpetta e Petrolini.\n\"Era un'operazione difficile, perch\u00e9 si trattava (e non credo sia stata una scelta casuale) non di meri (anche se grandi) autori, ma di uomini di teatro, autori, autori e insieme attori, che come lui, usavano rappresentare i propri testi\"\nSi rivolse insomma a degli \"autori\" come lui, che attraverso il proprio teatro scritto, diretto e interpretato, avevano innovato il modo di fare teatro rispetto alla tradizione teatrale d'appartenenza.\nViviani mise in scena L'ammalato immortale da Moli\u00e8re nel 1936, Miseria e Nobilt\u00e0 di Eduardo Scarpetta nel 1939, Chicchignola di Petrolini nel 1939 e Siamo tutti fratelli da Antonio Petito nel 1941 con la regia del figlio Vittorio.\nIl successo fu notevole conseguendo una nuova consacrazione nazionale.\nViviani in una lettera a Paolo Ricci del 1940 scriveva: \"ho gi\u00e0 circa quattro mesi con magnifico attivo, e cosa strana, finanziariamente, come incassi sono quasi alla testa di tutti\"\nI teatro erano di nuovo pieni, le piazze di conseguenza sempre primarie e la critica mostr\u00f2 di apprezzare questa scelta di \"autori veri \".\nMa Viviani non rinunci\u00f2 mai ad essere Autore, e infatti egli us\u00f2 il gran successo ottenuto per rilanciare il proprio teatro, sono di quegli anni Quel Tipaccio di Alfonso, La commedia della vita, il Trasformista e marito non marito scritto insieme al figlio Vittorio. E in compagnia entrarono due attori di prima grandezza come Vittoria Crispo e il consuocero Vincenzo Scarpetta.\n\"Quelle messe in scena avevano connotati diversi: mentre con Scarpetta si rendeva omaggio al fondatore di una tradizione, quella tradizione che proprio il suo teatro aveva rinnovato, con Petito fu scelta sentimentale e di meditazione. Nello studio di Corso Vittorio Emanuele, Viviani custodiva con cura tre oggetti dal particolare valore simbolico: la sua testa scolpita da Gemito, le foto con l'autografo di Petrolini e un busto di Petito. Il ritratto di Gemito come segno dell'avvenuto successo (anche per quello che era costato); la foto di Petrolini, amico fraterno dall'epoca dei difficili inizi, come testimonianza dei sacrifici e delle lotte che quel successo era costato; il busto di Petito, nume tutelare e padre nobile, come solido ancoraggio alla tradizione\".\nUn teatro sotto le bombe.\nIl nuovo successo si scontr\u00f2 presto con l'entrata in guerra dell'Italia. Viviani si trov\u00f2 ancora una volta nella condizione di dover ripartire.\nDopo una sosta a Napoli nella stagione 1942-43, pur di far ripartire il suo teatro chiese di recitare nelle citt\u00e0 bombardate allestendo una nuova compagnia e con in cartellone, oltre al suo repertorio, anche \"Bellavita\" di Pirandello del quale aveva gi\u00e0 interpretato \"La patente\" nel 1924 e \"Pensaci Giacomino\" nel 1933.\nSi recitava fra un allarme e l'altro. Ad ogni suono di sirena compagnia e spettatori si rifugiavano nei rifugi per poi tornare in teatro con il cessato allarme.\nRicorda Ettore Masi: \"quando uno spettacolo fu interrotto tre volte per i bombardamenti, per tre volte il pubblico ritorn\u00f2 compatto a seguire il seguito dello spettacolo dopo avere avuto notizia delle zone colpite\"\nE Viviani: \"Il periodo dei bombardamenti mi trov\u00f2 a Napoli, dove recitai ininterrottamente per tre mesi. Durante gli spettacoli quante volte ero costretto a scendere nei ricoveri, nei panni di \" Don Giacinto\" o di \"sanguetta\" o di \"Ntonio esposito\" ! E il pubblico mi seguiva in quell'immenso ricovero che pareva una bocca d'inferno, e tutti al mio apparire mi facevano l'applauso come se fossi ancora in scena\"\nMa De Pirro continuava a limitare il pi\u00f9 possibile il sussidio morale e materiale che pure la Direzione generale del teatro si era impegnata ad offrire.\nViviani si trova: \"nella assoluta impossibilit\u00e0 di allestire e portare in giro una compagnia, degna del mio nome e del mio teatro\" come scriver\u00e0 in una lettera a Renato Rinaldi (allora sottosegretario di Stato).\nIn una matin\u00e9e di pentecoste del 1945 Viviani diede l'addio alle scene. La malattia aveva preso il sopravvento. Per uno strano ricorso del destino recitava Il Vicolo, il primo atto unico che nel 1917 aveva inaugurato la sua carriera teatrale.\n\"Costretto all'inattivit\u00e0 Viviani continuava a scrivere il suo teatro, anche nei momenti di inattivit\u00e0, anche nei periodi pi\u00f9 bui, anche quando il male che gli camminava dentro sembrava succhiargli il respiro\"\nNelle ultime pagine della sua biografia che non riusc\u00ec a vedere la luce scrive:\"Il Teatro !Due anni che non recito! L'ultimo lavoro in cui ho recitato a chiusura della mia purtroppo breve stagione di questo dopoguerra e in cui ho ritrovato il mio pubblico di sempre, dell'\"Umberto\", \u00e8 stato guardate la combinazione !: \"'O Vico\": il mio primo atto unico. E l'impresario \u00e8 stato Del Piano, figlio del vecchio del Piano dell'Umberto\"\nE infatti continuer\u00e0 a lavorare nel suo studio alla stesura di \u201cMuratori\u201d e i \u201cDieci Comandamenti\u201d che non riuscir\u00e0 a mettere in scena. Lavora intensamente alla revisione e correzione delle sue opere in vista di una pubblicazione del teatro.\nScrive Viviani: \"da due anni sono inoperoso. Due anni nei quali ho assistito a cose che la mia penna non riesce a descrivere. Povera Napoli mia ! Distrutta, a terra; dovunque alleati, dovunque borsa nera. Due sono stato chiuso dentro casa, senza poter uscire\".\nL'autore voleva che il suo teatro gli sopravvivesse anche quando il grande attore cui sembrava inscindibilmente legato fosse scomparso.\nSi scontr\u00f2 con il vecchio luogo comune che giudicava quel teatro come semplice pretesto per il grande attore.\n\"Il grande critico e studioso suo contemporaneo Silvio d'Amico riteneva che le opere di Viviani non avrebbero potuto sopravvivere senza l'interpretazione scenica del loro autore. I suoi testi, pensava, non potevano pretendere d'essere anche letteratura, erano solo le partiture dei complessi concerti di azioni parole e musica che Viviani allestiva nei suoi spettacoli. I fatti dimostrarono il contrario.\"\nLa stessa opinione espresse il professor Muscetta all'editore Enaudi per rifiutare la pubblicazione del teatro.\nScrive la figlia Luciana Viviani: \"Le risposte negative che ricevette non si discostavano per niente dai giudizi che i vecchi santoni della cultura fascista avevano ripetutamente espresso in passato\"\nDopo la guerra l'ultima battaglia di Viviani fu il tentativo di dar vita ad un teatro stabile d'arte a Napoli che riuscisse a fondere la grande tradizione e l'innovazione.\nScriveva in una lettera a Giovanni Porzio, vicepresidente del consiglio, nel 1948: \"i fascisti non avevano capito che la coscienza nazionale si sviluppa solo valorizzando in pieno l'arte e la cultura che la genialit\u00e0 del popolo crea in ogni regione\". E in una conversazione con Mario Stefanile: \"I giovani non sanno che accanto a loro vi sono dei maestri, non sanno che vi sono dei tesori\".\nViviani muore la mattina del 22 marzo 1950; dal 1960 riposa nel Quadrato degli Uomini illustri al Cimitero di Poggioreale a Napoli. Il suo attuale mausoleo fu inaugurato alla presenza del Presidente della Repubblica Giovanni Leone e dell'attore Nino Taranto.\nIl teatro di Viviani, in due volumi, fu pubblicato dopo la morte di Viviani da un privato: Ettore Novi, per anni suo attore.\nCanzoni, dischi e compact disc.\nCompact disc.\nRaffaele Viviani, Voci , Phonotype Record, serie storica (CD 0097). Tutti i brani sono recitati o cantati da Raffaele Viviani. Indice del compact disc: 1. Borgo Sant'Antonio; \"2. \u00e8 morta muglierema ; 3. L'aquaiuolo ; 4. Arte liggera; 5. 'O maruzzaro; 6. Magnetismo ; 7. 'E vvoce 'e Napule ; 8. 'O tammurraro ; 9. 'A feste 'e Piedigrotta ; 10. 'O cantante e pianino ; 11. 'O Pizzajuolo ; 12. 'O vicariello ; 13. 'A cerca ; 14 benvenuto a 'o re ; 15. 'O ciarlatano; 16. Emigrante.\n Raffaele Viviani, canti e voci di Napoli Nino Taranto (fonit VP 10004) ottobre 1971, dir. Mario Testa Indice: 'O sapunariello; L'aquaiuolo; da scugnizzo a marenaro; Eroismo; 'E ccose mprivvisate; pascale d'a cerca ; Tanno e mo' ; canto all'isola; 'O ciaramellaro a Napule; 'O guappo 'nnammurato.\nOmaggio a Raffaele Viviani, Pino De Maio Phonotype Record (CD0118). Pino De Maio: voce e chitarra, Gianni Dell'Aversana: chitarra;Aldo Mariniello: chitarra;Gennaro Cardone: mandolino, Salvatore Esposito: mandolino; indice del compact disc: L'emigrante, Pare'nu suonno, 'A rumba d'e scugnizze, Mast'Errico, 'O mare 'e Margellina, Lavannare', Tarantella segreta, Si vide all'animale,'O cacciavino, Cuncetti'Cuncetti','O carro de'disoccupate, Marenaro 'nnammurato, Mim\u00ec di Montemuro, 'A retena d'e scugnizze, 'O carro d'e bazzariote, fravecature, 'O guappo nnammurato, 'A canzona d'a fatica, 'E zingare, 'A tirata d'a rezza, 'O malamente, 'A preghiera d'o zuoppo, Serrafina, 'O sapunariello, Campanilismo, L'acquaiuolo.\nBellissimo... canta Viviani(Bellissimo e Trampetti) MEGA (CD 19093) Umberto Bellissimo canta e recita. indice: Guaglione,'O guappo nnammurato, 'o scupatore, L'acquaiuolo, Mast'Errico, 'O sapunariello,'O muorto 'e famme, Serrafina, L'ommo sbagliato, la rumba degli scugnizzi, Fravecature, 'O mare 'e Margellina, 'E ccose mpruvvisate, Da scugnizzo a marenaro, Eroismo, Si vide all'animale, Si overo more 'o cuorpo sulamente, Canto a Viviani\n Festa di Piedigrotta di Raffaele Viviani Elaborazione musicale Eugenio Bennato. CD prodotto nell'ambito dell'evento Piedigrotta 2007. indice del compact disc: Piedigrotta- canta Pietra Montecorvino; Passarrammo na bella notte- cantano Filomena Diodati Ciccio Marola Francesco Cortopassi, Sta festa 'o ssa- corale, 'E mpchere- cana Nicola Vorelli, Evviva Napule- canta Eugenio Bennato, Matalena canta Marcello Colasurdo Sara Trama, St'ammore, ojn\u00ec- canta Pietra Montecorvino, Swing Mim\u00ec- cantano Francesco Cortopassi Ivana Maioni, Pescatori- canta Sas\u00e0 Misticone, Lucianelle- cantano Marianna Mercurio Ornella Varchetta Sara Tramontana, Femmena Guappa- canta Ciccio Merolla, Pare nu suonno- canta Eugenio Bennato, Canto per la Madonna de Piedigrotta- canta Filomena Diodati, Taranta Viviani- cantano Pietra Montecorvino Ciccio Merolla Sara Tramma\n Canto a Viviani di Enrico Fiore, a cura di Nunzio Gallo, arrangiamenti e direzione d'orchestra Tonino Esposito (Phonotype record CD 0396) con: Franco Acampora, Concetta Barra, Peppe Barra, Antonio Casagrande, Maurizio Casagrande, Gianfranco Gallo, Massimiliano Gallo, Rosalia Maggio, Angela Pagano, Mario Scarpetta.\nMusicassette.\nRaffaele Viviani presentato da Roberto Murolo 1974 (Durium MD 262) Indice: 'A tirata d'a rezza; Lavannare'; L'acquaiuolo; 'A preghiera d'o zuoppo; Zingare; Tarantella segreta; 'A canzone d'a fatica; Cuncetti' Cuncetti'; 'O carro d'e disoccupati; Marenaro nnammurato; 'O malamente.\nGli attori di Viviani.\n\"La Compagnia deve essere un'orchestra bene affiatata alla quale non deve difettare nessuno strumento, onde chi maneggia la bacchetta possa ottenere gli effetti voluti. Ogni battuta era meticolosamente provata e riprovata. Le prove perci\u00f2 duravano ore ed ore. Volevo che tutti dessero il meglio di loro stessi in modo che non si creasse un distacco fra me ed i miei attori; che l'azione scenica ed il tono della dizione risultassero modellati secondo uno stile unico\"\nViviani scelse i suoi comici non fra le file degli attori che avevano calcato le scene da anni che chiamava \"passoloni\", cio\u00e8 assuefatti agli insopportabili \"clich\u00e9\" del mestiere, ai meccanismi arrugginiti della convenzione scenica, ma esordienti, provenienti dalle file del Variet\u00e0 o addirittura alle prime armi che avessero una predisposizione al canto, al ballo e naturalmente alla recitazione. L'elenco comprende nomi delle \"Tourn\u00e9e Viviani\" e attori che hanno militato per pi\u00f9 o meno tempo nella \"Compagnia d'Arte Viviani\":"}
{"id": "466898", "revid": "12582", "url": "https://it.wikipedia.org/wiki?curid=466898", "title": "Don Zeno", "text": ""}
{"id": "466903", "revid": "54253", "url": "https://it.wikipedia.org/wiki?curid=466903", "title": "Don Milani", "text": ""}
{"id": "466905", "revid": "6923", "url": "https://it.wikipedia.org/wiki?curid=466905", "title": "Tapirus terrestris", "text": "Il tapiro sudamericano (\"Tapirus terrestris\"), comunemente chiamato anche tapiro brasiliano (dal Tupi \"tapi'ira\"), tapiro amazzonico, tapiro dalla criniera, tapiro di pianura, in portoghese anta, e in un misto di quechua e spagnolo sachavaca (letteralmente \"vacca della giungla\"), \u00e8 una delle quattro specie rappresentanti appartenenti alla famiglia Tapiridae, insieme al tapiro di montagna, il tapiro di Baird e il tapiro dalla gualdrappa. \u00c8 il pi\u00f9 grande mammifero terrestre vivente nativo dell'Amazzonia.\nLa maggior parte dei sistemi di classificazione include la presunta specie \"Tapirus kabomani\" (noto anche come il tapiro pigmeo nero o tapiro kabomani), una specie controversa, come facente parte della specie \"Tapirus terrestris\". L'epiteto specifico deriva dall'arabo kabomani, termine per tapiro nella lingua locale paumar\u00ed. La descrizione formale di questo tapiro non suggeriva un nome comune per la specie. La trib\u00f9 Karitiana lo chiama il \"piccolo tapiro nero\". \u00c8 la specie di tapiro pi\u00f9 piccola, anche pi\u00f9 piccola del tapiro di montagna (\"T. pinchaque\"). \"T. kabomani\" \u00e8 originario della foresta pluviale amazzonica, dove sembra essere simpatrico con il tapiro sudamericano (\"T. terrestris\"). Quando venne annunciata la sua scoperta nel dicembre 2013, \"T. kabomani\" era il primo ungulato a dita dispari scoperto in oltre 100 anni. Tuttavia, \"T. kabomani\" non \u00e8 stato riconosciuto dal Tapir Specialist Group come una specie distinta e recenti prove genetiche suggeriscono inoltre che sia effettivamente parte della specie \"T. terrestris\".\nAspetto fisico.\nIl tapiro del Sudamerica \u00e8 di colore marrone scuro, con una striscia marrone chiaro su guance, gola e petto. Ha corporatura tozza, arti robusti con zampe terminanti con tre dita e una bassa criniera che lo attraversa dal capo alla schiena. Il muso \u00e8 allungato e termina con la caratteristica proboscide; le orecchie hanno la punta bianca. \nIl tapiro del Sudamerica pu\u00f2 raggiungere la lunghezza di 2 metri (pi\u00f9 la coda, di 50\u00a0cm ca.), l'altezza al garrese di un metro e i 250 chilogrammi di peso.\nLa sua vita media \u00e8 di 25-30 anni.\nComportamento.\nIl tapiro del Sudamerica preferisce gli habitat lungo i corsi d'acqua, dove, grazie alla sua abilit\u00e0 nel nuoto, pu\u00f2 sfuggire facilmente ai suoi nemici naturali (puma e giaguari). \nQuesto mammifero vive la sua vita di notte, brucando in modo selettivo l'erba e mangiando le foglie dalle piante basse e dalle alghe. Di giorno riposa lungo le rive dei fiumi. \nLa femmina del tapiro del Sudamerica, dopo una gestazione di 13 mesi, d\u00e0 alla luce un piccolo, qualche volta due.\nDistribuzione.\nIl tapiro del Sudamerica \u00e8 diffuso nella parte a est delle Ande, dalla Colombia al sud del Brasile e al Paraguay. Lo si pu\u00f2 trovare soprattutto nella foresta amazzonica, ma talvolta si spinge fino ai campi coltivati. Ama l'acqua, ma non al livello del tapiro dalla gualdrappa."}
{"id": "466907", "revid": "251174", "url": "https://it.wikipedia.org/wiki?curid=466907", "title": "WordPress", "text": "WordPress \u00e8 una piattaforma software di \"blog\" e content management system (CMS) open source ovvero un programma che, girando lato server, consente la creazione e distribuzione di un sito Internet formato da contenuti testuali o multimediali, gestibili ed aggiornabili in maniera dinamica. Inizialmente fu creato da Matt Mullenweg e distribuito con la licenza GNU General Public License. \u00c8 sviluppato in PHP con appoggio al gestore di database MySQL.\n\u00c8 il CMS pi\u00f9 utilizzato al mondo.\nStoria.\nLa prima versione di WordPress fu pubblicata il 27 maggio 2003 dai fondatori Matt Mullenweg e Mike Little come fork di b2/cafelog. Il nome \"WordPress\" fu suggerito da Christine Selleck.\nLa differenza tra WordPress.org e WordPress.com.\n\"WordPress.org\" \u00e8 il sito da cui viene distribuita la versione ufficiale, gratuita, del software WordPress. Il sito \"WordPress.org\" \u00e8 propriet\u00e0 della WordPress Foundation che coordina lo sviluppo del progetto WordPress e lo finanzia.\n\"WordPress.com\" \u00e8 invece un sito della societ\u00e0 Automattic che offre piani di hosting online con una versione modificata (ridotta) di WordPress. WordPress.com pu\u00f2 utilizzare il marchio WordPress perch\u00e9 la societ\u00e0 Automattic \u00e8 stata fondata da Matt Mullenweg, cofondatore del progetto WordPress.\nVersioni.\nLe versioni di WordPress, a partire dalla versione 1.0, sono chiamate con nomi di musicisti jazz.\nMulti-blogging.\nWordPress permette di creare un solo blog per ogni installazione, anche se diverse installazioni possono convivere sullo stesso server e nello stesso dominio, in directory e database separati.\nWordPress Multi-User o WordPress MU \u00e8 la piattaforma multi-blogging derivata da WordPress. Consente infatti di gestire con una sola installazione un network di blog, amministrati tutti tramite un unico pannello. Nonostante non sia supportato dal core di WordPress \u00e8 possibile avere anche pi\u00f9 installazioni di WordPress che condividono gli stessi utenti e lo stesso database con un'unica autenticazione.\nDalla Versione 3.0 le versioni di WordPress e WordPress MU vengono integrate in quanto tramite la modifica del file wp-config.php \u00e8 possibile attivare la modalit\u00e0 network nella propria installazione di WordPress.\nI plugin di WordPress.\nWordPress permette di realizzare portali web con l'ausilio di opportuni plugin. Si tratta di moduli che estendono le funzionalit\u00e0 dell'applicativo e aggiungono nuove caratteristiche ed elementi ai siti realizzati. Per esempio esistono plugin, gratuiti o a pagamento, che estendono le funzionalit\u00e0 dell'editor integrato di WordPress, o che permettono di inserire funzionalit\u00e0 di gestione SEO al sito, o di inserire uno slideshow nelle pagine del sito realizzato con WordPress regolandone le caratteristiche in modalit\u00e0 drag and drop direttamente dall'editor integrato.\nEsistono plugin che consentono anche di trasformare un sito sviluppato in WordPress in un e-commerce a tutti gli effetti.\nMolto spesso capita che nei plugin gratuiti siano presenti dei link verso il sito di chi lo ha realizzato: \u00e8 considerata come una forma di link building.\nIscrivendosi dal portale wordpress.com \u00e8 possibile creare un sito utilizzando WordPress gratuitamente, ma non \u00e8 possibile usufruire dei plugin per aggiungere funzionalit\u00e0. Per poterli utilizzare \u00e8 necessario sottoscrivere un piano a pagamento sul portale di WordPress oppure comprare un servizio di hosting, che supporti PHP e MySQL e scaricare nel proprio spazio web il software WordPress.\nIl sito pu\u00f2 essere esposto a rischi o attacchi come virus, spam, violazioni di password e login, furto di informazioni e dati. Per questo \u00e8 sempre utile installare un plugin per la sicurezza al fine di migliorare ed estendere le funzioni di sicurezza base di WordPress.\nFondamentale \u00e8 mantenere sempre aggiornato il proprio sito. Durante gli aggiornamenti le pagine non sono disponibili e verr\u00e0 quindi utilizzato un plugin per mostrare la modalit\u00e0 in manutenzione. \u00c8 possibile ricorrere a questo tipo di plugin anche per il ripristino del sito e per il backup.\nI plugin per l'interazione con gli utenti sono il modo migliore per avvicinarsi ai visitatori del sito. Infatti permettono di conoscere le loro opinioni, lamentele e suggerimenti. I moduli di contatto sono quelli pi\u00f9 utilizzati perch\u00e9 sono molto intuitivi e migliorano la comunicazione tra utenti.\nEsistono molti tipi di plugin, ma l'importante \u00e8 scegliere quello pi\u00f9 adatto alle proprie esigenze e che consenta di raggiungere l'obiettivo prefissato. Nella scelta occorre quindi valutare la funzione svolta, la compatibilit\u00e0 con il sistema, il numero di installazioni attive con le rispettive recensioni e la valutazione media.\nWordpress e il Fediverso.\nCi sono anche vari plugin per collegare WordPress con il Fediverso, e per interagire quindi con strumenti come Mastodon, Pleroma, Funkwhale o PeerTube.\nWordPress versione 5.0.\nDopo il rilascio di WordPress 5.0 Bebo, precedentemente noto come \u201cProject Gutenberg\u201d, WordPress ha apportato revisioni su come l'editor predefinito gestisce il contenuto di modifica all'interno di pagine e post. \u00c8 in uso dal 2019 un editor basato sui blocchi, il quale consente agli utenti di modificare il contenuto visualizzato in un editor molto pi\u00f9 user friendly rispetto alle iterazioni precedenti.\nSEO.\nWordpress \u00e8 ritenuto da alcuni il migliore per la SEO. I principali fattori di SEO per Wordpress sono:\n&lt;meta name=\u201dtwitter:card\u201d content=\u201dFilm\u201d&gt;\n&lt;meta name=\u201dtwitter:site\u201d content=\u201d@Titanic\u201d&gt;\n&lt;meta name=\u201dtwitter:creator\u201d content=\u201d@John Smith\u201d&gt;\n&lt;meta name=\u201dtwitter:title\u201d content=\u201dUscito il nuovo film di Cameron\u201d&gt;\n&lt;meta name=\u201dtwitter:description\u201d content=\u201dDescrizione del contenuto\u201d&gt;\n&lt;meta name=\u201dtwitter:image\u201d content=\u201dUrl dell\u2019immagine del contenuto\u201d&gt;\n&lt;div itemscope itemtype =\"https://www.titanic.com/\"&gt;\n &lt;h1 itemprop=\"name\"&gt;Titanic&lt;/h1&gt;\n &lt;span&gt;Direttore: &lt;span itemprop=\"director\"&gt;James Cameron&lt;/span&gt; (nato il 16 agosto 1954)&lt;/span&gt;\n &lt;span itemprop=\"genre\"&gt;Fantascienza&lt;/span&gt;\n &lt;a href=\"../film/titanic-trailer.html\" itemprop=\"trailer\"&gt;Trailer&lt;/a&gt;\n&lt;/div&gt;\nIl Classic Editor plugin.\nIl contenuto creato in precedenza sulle pagine WordPress \u00e8 elencato sotto quello che si chiama il Blocco Classico.\nIl plugin Classic Editor \u00e8 stato creato come risultato delle preferenze degli utenti e un modo per aiutare gli sviluppatori di siti Web a mantenere i plugin precedenti, compatibili solo con WordPress 4.9.8 dando agli sviluppatori di plugin il tempo di aggiornare i propri plugin e renderli compatibili con la versione 5.0. Con il plugin di Classic Editor installato, si ripristina l'esperienza di modifica \"classica\" di WordPress prima del rilascio di WordPress 5.0. Il plugin Classic Editor sar\u00e0 supportato almeno fino al 2022.\nTemi.\nGli utenti di WordPress possono installare e passare da un tema all'altro. I temi consentono agli utenti di modificare l'aspetto e la funzionalit\u00e0 di un sito Web WordPress senza alterare il codice principale o il contenuto del sito. Ogni sito Web WordPress richiede la presenza di almeno un tema e ogni tema deve essere progettato utilizzando gli standard di WordPress con PHP strutturato, HTML valido (HyperText Markup Language) e Cascading Style Sheets (CSS). I temi possono essere installati direttamente utilizzando lo strumento di amministrazione \"Aspetto\" di WordPress nella dashboard, oppure le cartelle dei temi possono essere copiate direttamente nella directory dei temi, ad esempio, tramite FTP. Il PHP, HTML e CSS trovato nei temi pu\u00f2 essere modificato direttamente per alterare il comportamento del tema, oppure un tema pu\u00f2 essere un tema \"figlio\" che eredita le impostazioni da un altro tema e ignora selettivamente le funzionalit\u00e0. I temi WordPress sono generalmente classificati in due categorie: gratuiti e premium. Molti temi gratuiti sono elencati nella directory dei temi di WordPress (nota anche come repository) e i temi premium sono disponibili per l'acquisto dai marketplace e dai singoli sviluppatori di WordPress. Gli utenti di WordPress possono anche creare e sviluppare i propri temi personalizzati. Il tema gratuito Underscores creato dagli sviluppatori di WordPress \u00e8 diventato una base popolare per nuovi temi.\nAltre funzionalit\u00e0.\nApplicazioni mobili.\nEsistono app per smartphone per WordPress per WebOS, Android, iOS (iPhone, iPod Touch, iPad), Windows Phone e BlackBerry. Queste applicazioni, progettate da Automattic, hanno opzioni come l'aggiunta di nuovi post e pagine di blog, commenti, moderazione dei commenti, risposta ai commenti oltre alla possibilit\u00e0 di visualizzare le statistiche.\nAccessibilit\u00e0.\nIl team per l'accessibilit\u00e0 di WordPress ha lavorato per migliorare l'accessibilit\u00e0 per il core di WordPress e per supportare una chiara identificazione dei temi accessibili. Il team per l'accessibilit\u00e0 di WordPress fornisce supporto educativo continuo sull'accessibilit\u00e0 web e sul design inclusivo. Gli standard di codifica per l'accessibilit\u00e0 di WordPress affermano che \"Tutto il codice nuovo o aggiornato rilasciato in WordPress deve essere conforme alle Linee guida per l'accessibilit\u00e0 dei contenuti Web 2.0 a livello AA\".\nStruttura.\nWordPress offre anche la gestione dei collegamenti integrata, la possibilit\u00e0 di assegnare pi\u00f9 categorie ai post e supporto per la codifica dei post. Sono inclusi anche filtri automatici, che forniscono una formattazione e uno stile standardizzati del testo nei post (ad esempio, la conversione di citazioni normali in virgolette intelligenti). WordPress supporta anche gli standard Trackback e Pingback per la visualizzazione di collegamenti ad altri siti che sono a loro volta collegati a un post o a un articolo. I post di WordPress possono essere modificati in HTML, utilizzando l'editor visuale o utilizzando uno dei numerosi plug-in che consentono una variet\u00e0 di funzionalit\u00e0 di modifica personalizzate.\nPerformance.\nLe cause principali per un sito lento fatto in Wordpress (ma valgono per molti altri CMS) sono:\nVulnerabilit\u00e0.\nMolti problemi di sicurezza sono stati scoperti nel software, in particolare nel 2007, 2008 e 2015. Secondo Secunia, WordPress nell'aprile 2009 aveva sette avvisi di sicurezza senza patch (su 32 totali), con un punteggio massimo di \"Less Critical\". Secunia mantiene un elenco aggiornato delle vulnerabilit\u00e0 di WordPress.\nNel gennaio 2007, molti blog di alto profilo per l'ottimizzazione dei motori di ricerca (SEO), cos\u00ec come molti blog commerciali di basso profilo con AdSense, sono stati presi di mira e attaccati con un exploit di WordPress. Una vulnerabilit\u00e0 separata su uno dei server web del sito del progetto ha permesso a un utente malintenzionato di introdurre codice sfruttabile sotto forma di backdoor per alcuni download di WordPress 2.1.1. La versione 2.1.2 ha risolto questo problema; un avviso rilasciato in quel momento consigliava a tutti gli utenti di eseguire l'aggiornamento immediatamente.\nNel maggio 2007, uno studio ha rivelato che il 98% dei blog WordPress in esecuzione era sfruttabile perch\u00e9 erano in uso versioni obsolete e non supportate del software. In parte per mitigare questo problema, WordPress ha reso l'aggiornamento del software un processo automatizzato \"con un clic\" molto pi\u00f9 semplice nella versione 2.7 (rilasciata nel dicembre 2008). Tuttavia, le impostazioni di sicurezza del file system richieste per abilitare il processo di aggiornamento possono rappresentare un rischio aggiuntivo.\nIn un'intervista del giugno 2007, Stefan Esser, il fondatore del PHP Security Response Team, ha parlato in modo critico del track record di sicurezza di WordPress, citando problemi con l'architettura dell'applicazione che hanno reso inutilmente difficile scrivere codice protetto dalle vulnerabilit\u00e0 di SQL injection, come cos\u00ec come altri problemi.\nNel giugno 2013 \u00e8 stato rilevato che alcuni dei 50 plug-in di WordPress pi\u00f9 scaricati erano vulnerabili agli attacchi Web comuni come SQL injection e XSS. Un'ispezione separata dei primi 10 plugin di e-commerce ha mostrato che sette di loro erano vulnerabili.\nNel tentativo di promuovere una migliore sicurezza e di semplificare l'esperienza di aggiornamento in generale, in WordPress 3.7 sono stati introdotti aggiornamenti automatici in background.\nLe singole installazioni di WordPress possono essere protette con plug-in di sicurezza che impediscono l'enumerazione degli utenti, nascondono risorse e contrastano i probe. Gli utenti possono anche proteggere le loro installazioni di WordPress adottando misure come mantenere aggiornate tutte le installazioni, temi e plug-in, utilizzando solo temi e plug-in affidabili, modificando il file .htaccess di configurazione del sito se supportato dal server web per prevenire molti tipi di attacchi SQL injection e bloccando l'accesso non autorizzato ai file sensibili. \u00c8 particolarmente importante mantenere aggiornati i plug-in di WordPress perch\u00e9 potenziali hacker possono facilmente elencare tutti i plug-in utilizzati da un sito e quindi eseguire scansioni alla ricerca di eventuali vulnerabilit\u00e0 di tali plug-in. Se vengono rilevate vulnerabilit\u00e0, possono essere sfruttate per consentire agli hacker, ad esempio, di caricare i propri file (come una web shell) che raccolgono informazioni sensibili.\nGli sviluppatori possono anche utilizzare strumenti per analizzare potenziali vulnerabilit\u00e0, tra cui WPScan, WordPress Auditor e WordPress Sploit Framework sviluppato da 0pc0deFR. Questi tipi di strumenti ricercano le vulnerabilit\u00e0 note, come CSRF, LFI, RFI, XSS, SQL injection e l'enumerazione degli utenti. Tuttavia, non tutte le vulnerabilit\u00e0 possono essere rilevate dagli strumenti, quindi \u00e8 consigliabile controllare il codice di plugin, temi e altri componenti aggiuntivi di altri sviluppatori.\nNel marzo 2015, \u00e8 stato segnalato da molti esperti di sicurezza e SEO, tra cui Search Engine Land, che un plug-in SEO per WordPress chiamato Yoast, utilizzato da oltre 14 milioni di utenti in tutto il mondo, ha una vulnerabilit\u00e0 che pu\u00f2 gli hacker a fare una Blind SQL injection. Per risolvere il problema, \u00e8 stato introdotto una versione pi\u00f9 recente (1.7.4) dello stesso plug-in.\nNel gennaio 2017, i revisori della sicurezza di Sucuri hanno identificato una vulnerabilit\u00e0 nell'API REST di WordPress che consentirebbe a qualsiasi utente non autenticato di modificare qualsiasi articolo o pagina all'interno di un sito con WordPress 4.7 o versioni successive. I revisori hanno informato silenziosamente gli sviluppatori di WordPress ed entro sei giorni WordPress ha rilasciato una patch ad alta priorit\u00e0 alla versione 4.7.2, che ha risolto il problema. \nL'avviso di fingerprinting di Canvas viene in genere fornito da Tor Browser per i siti Web basati su WordPress.\nA partire da WordPress 5.2, il requisito minimo per la versione PHP \u00e8 PHP 5.6, che \u00e8 stato rilasciato il 28 agosto 2014, e che non \u00e8 stato supportato dal gruppo PHP e non ha ricevuto alcuna patch di sicurezza dal 31 dicembre 2018. Pertanto, WordPress consiglia di utilizzare PHP versione 7.3 o successiva.\nIn assenza di modifiche specifiche al codice di formattazione predefinito, i siti Web basati su WordPress utilizzano l'elemento Canvas per rilevare se il browser \u00e8 in grado di eseguire correttamente il rendering delle emoji. Poich\u00e9 Tor Browser non discrimina tra questo uso legittimo dell'API Canvas e il tentativo di eseguire il fingerprinting, avverte che il sito Web sta tentando di \"estrarre i dati dell'immagine di Canvas HTML5\". Gli sforzi in corso cercano soluzioni alternative per rassicurare i sostenitori della privacy pur mantenendo la capacit\u00e0 di verificare la corretta capacit\u00e0 di rendering delle emoji.\nAttacchi hacker.\nSebbene esistano plugin per aumentare la sicurezza, potrebbero verificarsi:\nWooCommerce.\nWooCommerce \u00e8 un plugin di ecommerce open source per WordPress. Lanciato il 27 settembre 2011, il plugin \u00e8 diventato rapidamente popolare per la sua semplicit\u00e0 di installazione, personalizzazione e per il prodotto di base gratuito.\nNel mese di novembre 2014, il primo WooConf, una conferenza su WooCommerce, si \u00e8 tenuto a San Francisco. Ha attirato 300 partecipanti.\nNel 2015 le statistiche mostrano che la percentuale di negozi online che utilizzano WooCommerce tramite il plug-in di Wordpress.org \u00e8 superiore al 30%. La quota di mercato del 2019 per WooCommerce \u00e8 il 22% del primo milione di siti che utilizzano tecnologie di e-commerce.\nNel maggio 2015 WooThemes e WooCommerce sono stati acquisiti da Automattic, operatore di WordPress.com e collaboratore principale del software WordPress. Da allora WooCommerce ha continuato a guadagnare quote di mercato fino a diventare una delle principali piattaforme di e-commerce su Internet.\nNel dicembre 2020 WooCommerce ha acquisito MailPoet, un popolare plugin per la gestione delle newsletter di WordPress.\nSviluppo e supporto.\nSviluppatori chiave.\nMatt Mullenweg e Mike Little sono stati co-fondatori del progetto. Gli sviluppatori principali sono Helen Hou-Sand\u00ed, Dion Hulse, Mark Jaquith, Matt Mullenweg, Andrew Ozz e Andrew Nacin.\nWordPress \u00e8 sviluppato anche dalla sua comunit\u00e0, inclusi i \"tester WP\", un gruppo di volontari che testano ogni versione. Hanno accesso anticipato a \"build notturne\", versioni \"beta\" e candidate \"release\". Gli errori sono documentati in una mailing list speciale o nello strumento Trac del progetto .\nSebbene in gran parte sviluppato dalla comunit\u00e0 che lo circonda, WordPress \u00e8 strettamente associato ad Automattic, la societ\u00e0 fondata da Matt Mullenweg. Il 9 settembre 2010 Automattic ha consegnato il marchio WordPress alla nuova WordPress Foundation, un'organizzazione che supporta WordPress.org (inclusi il software e gli archivi per plugin e temi), bbPress e BuddyPress.\nSviluppatore WordCamp e conferenze utente.\nI WordCamp sono conferenze casuali e organizzate localmente che coprono tutto ci\u00f2 che riguarda WordPress. Il primo di questi eventi \u00e8 stato il WordCamp 2006 nell'agosto 2006 a San Francisco, che \u00e8 durato un giorno e ha avuto oltre 500 partecipanti. Il primo WordCamp fuori San Francisco si \u00e8 tenuto a Pechino nel settembre 2007. Da allora ci sono stati oltre 1.022 WordCamp in oltre 75 citt\u00e0 in 65 paesi diversi in tutto il mondo. WordCamp San Francisco 2014 \u00e8 stata l'ultima conferenza annuale ufficiale degli sviluppatori e utenti di WordPress che si \u00e8 svolta a San Francisco, essendo stata ora sostituita con WordCamp US. Lanciati per la prima volta nel 2013 come WordCamp Europe, i WordCamp regionali in altre regioni geografiche si svolgono con l'obiettivo di mettere in contatto persone che non sono gi\u00e0 attive nelle loro comunit\u00e0 locali e ispirare i partecipanti ad avviare comunit\u00e0 di utenti nelle loro citt\u00e0. Nel 2019 la regione nordica aveva il proprio WordCamp Nordic. Il primo WordCamp Asia si sarebbe dovuto tenere nel 2020, ma fu annullato a causa della pandemia COVID-19.\nSupporto.\nIl sito Web di supporto principale di WordPress \u00e8 WordPress.org. Questo sito web di supporto ospita sia WordPress Codex, il manuale online per WordPress e un repository vivente per le informazioni e la documentazione di WordPress, sia i forum di WordPress, una comunit\u00e0 online attiva di utenti di WordPress."}
{"id": "466908", "revid": "767487", "url": "https://it.wikipedia.org/wiki?curid=466908", "title": "Riduzione di Wolff-Kishner", "text": "La riduzione di Wolff-Kishner \u00e8 una reazione chimica di deossigenazione riduttiva che, partendo da un'aldeide o un chetone porta ad un alcano.\nIl metodo originale consisteva nello scaldare un idrazone con etossido di sodio a circa 200\u00a0\u00b0C, ma a questo metodo sono state fatte varie modifiche. Adesso la reazione viene svolta in un solo step con l'aldeide o il chetone, KOH, idrazina e glicole etilenico.\nMeccanismo di reazione.\nIl meccanismo di reazione consiste nella formazione dell'idrazone, la sua deprotonazione ad opera della base e la successiva decomposizione con perdita di azoto a dare l'alcano."}
{"id": "466911", "revid": "1564499", "url": "https://it.wikipedia.org/wiki?curid=466911", "title": "Dialetto lombardo", "text": ""}
{"id": "466913", "revid": "713168", "url": "https://it.wikipedia.org/wiki?curid=466913", "title": "Xerez Club Deportivo", "text": "Lo Xerez Club Deportivo, meglio noto come Xerez CD e anche come Xerez, \u00e8 una societ\u00e0 calcistica spagnola della citt\u00e0 di Jerez de la Frontera, in Andalusia. Nella stagione 2021-2022 milita in Segunda Divisi\u00f3n B, il terzo livello del calcio spagnolo professionistico.\nStoria.\nIl club fu fondato il 24 settembre del 1947 e approd\u00f2 per la prima volta in Segunda Divisi\u00f3n nella stagione 1953-1954.\nSotto la guida dell'allenatore tedesco Bernd Schuster, durante la stagione 2001-2002 va vicino alla promozione nella massima serie, ma (anche a causa delle precarie condizioni economiche della societ\u00e0) dissipa il vantaggio sulla quarta classificata ottenendo solamente 4 punti nella ultime 8 giornate di campionato. Il 19 maggio 2002 perde lo scontro diretto con il Recreativo Huelva per 2-1, rinunciando alle speranze di promozione.\nIl 13 giugno 2009 ottiene la sua prima promozione nel massimo campionato spagnolo. La squadra allenata da Esteban Vigo vince brillantemente il campionato di Segunda Divisi\u00f3n con 82 punti e un gioco frizzante, venendo cos\u00ec promossa insieme a Real Saragozza e Tenerife. La prima stagione nella massima serie si conclude per\u00f2 con una retrocessione all'ultima giornata, dovuta anche all'incerto inizio di stagione della squadra andalusa culminato con l'esonero del nuovo tecnico Jos\u00e9 \u00c1ngel Ziganda e la nomina a capo allenatore dell'argentino N\u00e9stor Gorosito.\nAl termine della stagione 2012-13 retrocede nuovamente, scendendo in Segunda Divisi\u00f3n B. Nel corso della stessa estate, a causa di irregolarit\u00e0 finanziarie, viene ulteriormente declassato in Tercera Division.\nColori e simbolo.\nCasalinga Maglietta blu, pantaloncini bianchi e calzettoni bianchi\nTrasferta Maglietta bianca, pantaloncini blu e calzettoni bianchi\nTerza maglia Maglietta nero, pantaloncini e calzettoni neri"}
{"id": "466914", "revid": "66303", "url": "https://it.wikipedia.org/wiki?curid=466914", "title": "Dialetto piemontese", "text": ""}
{"id": "466919", "revid": "1522738", "url": "https://it.wikipedia.org/wiki?curid=466919", "title": "Mer Hayrenik", "text": "Mer Hayrenik (\u0544\u0565\u0580 \u0540\u0561\u0575\u0580\u0565\u0576\u056b\u0584, \"La nostra patria\") \u00e8 l'inno nazionale armeno.\nFu adottato il 1\u00ba luglio 1991, ed \u00e8 basato sull'inno della Prima Repubblica di Armenia (1918\u20131920), ma con un testo differente.\nIl testo attuale fu scritto dal poeta Mikael Nalbandian (1829\u20131866) e pi\u00f9 tardi messo in musica dal compositore Barsegh Kanachyan (1885\u20131967).\nTesti.\nTraduzione in italiano.\nLa nostra patria, libera e indipendente,\nChe ha vissuto secolo dopo secolo,\nI suoi figli chiedono\nun'Armenia libera e indipendente.\nI suoi figli chiedono\nun'Armenia libera e indipendente.\nVenite fratelli, per voi c'\u00e8 una bandiera,\nche ho fatto con le mie mani\nNelle notti in cui non ho dormito\nl'ho lavata con le lacrime\nNelle notti in cui non ho dormito\nl'ho lavata con le lacrime\nGuardatela, tre colori\n\u00e8 il nostro simbolo.\nLasciate che brilli contro il nemico.\nLasciate che l'Armenia sia sempre gloriosa.\nLasciate che brilli contro il nemico.\nLasciate che l'Armenia sia sempre gloriosa.\nOvunque la morte \u00e8 la medesima\nOgnuno muore una sola volta\nMa \u00e8 fortunato colui\nche si sacrifica per la propria nazione.\nMa \u00e8 fortunato colui\nche si sacrifica per la propria nazione."}
{"id": "466920", "revid": "120735375", "url": "https://it.wikipedia.org/wiki?curid=466920", "title": "Elizabeth Weir", "text": "Elizabeth Weir \u00e8 un personaggio immaginario delle serie televisive fantascientifiche Stargate SG-1 e Stargate Atlantis. Il personaggio \u00e8 interpretato da Torri Higginson, anche se quando \u00e8 stato introdotto in Stargate SG-1 era interpretato da Jessica Steen.\nBiografia.\nLa dottoressa Weir era una diplomatica per gli Stati Uniti, coinvolta nella negoziazione di diversi trattati nazionali. Possiede due dottorati, parla cinque lingue, e un tempo insegnava scienze politiche all' Universit\u00e0 di Georgetown. Venne coinvolta nel programma Stargate quando il presidente Henry Hayes la mise al comando del Comando Stargate, al posto del Generale Maggiore George Hammond per dare un aspetto \"civile\" alla organizzazione. Gioc\u00f2 un ruolo importante nella difesa della terra da un attacco di Anubis. Venne rimpiazzata da Jack O'Neill poco dopo e pass\u00f2 al comando del complesso di ricerca che stava studiando la fabbrica Antica che era stata scoperta in Antartide. Da l\u00ec le coordinate dello Stargate per l'Antica citt\u00e0 di Atlantis vennero scoperte, e Weir venne messa al comando della spedizione che venne mandata attraverso lo stargate alla Galassia Pegasus, per esplorare Atlantis.\nElizabeth Weir ora lavora come capo civile di Atlantis e controlla ogni giorno le operazioni della citt\u00e0, cos\u00ec come negozia con altri mondi e approva missioni per le squadre Atlantis SG.\nNella quarta stagione viene catturata su Asura durante una missione per reperire un modulo ZPM.\nI replicanti, dopo averla uccisa, in seguito costruiscono una copia di lei insieme ad una copia di Atlantide per capire la natura umana e riuscire ad ascendere. La copia della Weir e di altri membri di Atlantide si sacrificano per salvare i loro originali da un attacco dei replicanti.\nLa dottoressa Weir ricompare per qualche secondo al comando di una nave stellare attorno all'orbita del pianeta distrutto dei replicanti. Lei e pochi altri replicanti si sono salvati dall'estinzione della loro razza perch\u00e9 in fuga dai loro stessi compagni.\nLa loro intenzione infatti \u00e8 quella di ascendere ad esseri superiori e divenire quindi simili ai loro creatori. Dal punto di vista del resto della popolazione replicante questa \u00e8 un'eresia da punire con l'immediata distruzione. Ed \u00e8 per questo che, lontani dal pianeta, sono sopravvissuti alla sua distruzione.\nLa dottoressa Weir ricomparir\u00e0 un'ultima volta nella quinta stagione raccontando che lei i suoi compagni hanno tentato una sorta di \"ascensione elettronica\" distruggendo volontariamente i loro corpi e diventando pura coscienza che vagava nel subspazio. Questa sorta di ascensione per\u00f2 non si \u00e8 mai realizzata e le loro coscienze hanno vagato senza meta per mesi cercando di riavere dei corpi nel quale tornare in vita.\nLa Weir trovando per puro caso un Jumper con la squadra di Sheppard vi si \u00e8 inserita come un virus elettronico che poi ha infettato Atlantide.\nGrazie ai macchinari della citt\u00e0, unico posto nella galassia dove si trovi una fabbrica di replicanti, lei e i compagni hanno ricostruito i loro corpi e riversato dentro le loro coscienze (anche se il corpo in cui la coscienza della Weir si riversa \u00e8 quello di Fran, un replicante costruito tempo prima da Mc Kay come arma per distruggere questa razza).\nMa uno del gruppo ha cercato di fuggire mettendo in pericolo le persone della citt\u00e0, per cui la Weir capendo di non potersi fidare appieno degli altri rimasti, con un inganno, attira tutti i restanti replicanti dentro lo stargate. Convinti di trasferirsi su un altro pianeta varcano l'ingresso senza sospetti. Ma l'indirizzo digitato dalla Weir \u00e8 quello di uno stargate che vaga nello spazio aperto.\nL'episodio, si chiude con il suo corpo da replicante che flutta nel vuoto cosmico.\nIn seguito riusc\u00ec ad ascendere grazie all'Asgard asceso Ran, prima di ritornare in forma corporea."}
{"id": "466923", "revid": "110157", "url": "https://it.wikipedia.org/wiki?curid=466923", "title": "Ponte Amerigo Vespucci", "text": "Il ponte Amerigo Vespucci unisce il lungarno Amerigo Vespucci al lungarno Soderini attraverso l'Arno a Firenze.\nStoria.\nIl ponte \u00e8, ricostruzioni a parte, uno dei pi\u00f9 moderni creati in citt\u00e0, anche se esisteva un progetto del 1908 mai realizzato, quando il quartiere di San Frediano avrebbe dovuto di l\u00ec a poco essere interessato da un piano di riqualificazione mai attuato.\nUn primo ponte al servizio del quartiere di San Frediano, ponte di via Melegnano, fu installato nel 1949 e inaugurato l'anno successivo, realizzato riciclando i materiali provenienti dai ponti sospesi distrutti dalla ritirata tedesca, appoggiati su piloni in muratura. Cos\u00ec il passaggio fu utilizzato al posto del ponte alla Carraia e del ponte San Niccol\u00f2, prima della loro ricostruzione definitiva.\nIn occasione del cinquecentenario della nascita di Amerigo Vespucci, tra il 1952 e il 1954, si svolse un concorso per la costruzione di un nuovo ponte, poi realizzato tra il 1955 e il 1957 sul progetto vincente degli architetti Giorgio Giuseppe Gori, Enzo Gori ed Ernesto Nelli e dell'ingegnere Riccardo Morandi. Con una larghezza massima di 22,50 metri, un'altezza di 9,50 e le sue tre campate, ciascuna di 54,30 metri di luce, il ponte si distingue per le linee sobrie che lo fanno somigliare a un nastro teso da una riva all'altra, con un'idea che si rif\u00e0 al disegno di una strada, piuttosto che a quello delle tradizionali arcate di un ponte.\nIl nuovo ponte aveva infatti come obiettivo quello di una convivenza tacita tra vecchio e nuovo, senza cio\u00e8 turbare l'equilibrio visivo in riferimento alle strutture storiche attigue, pur senza rinunciare a un'opera moderna, figlia dei tempi nella quale fu edificata. Il riuscito inserimento resta da allora un esempio su come procedere per l'inserimento di un'architettura moderna nel tessuto storico antico.\nSito alcune decine di metri a valle dell'opera idraulica fluviale \"traversa di Santa Rosa\" (\"Pescaia\"), dove il trasporto liquido e solido del fiume viene monitorato e per ci\u00f2 che concerne il materiale di fondo alveo, al pi\u00f9 contenuto, nei decenni \u00e8 stato soggetto ad una forte erosione da parte della corrente fluviale nella pila del Ponte pi\u00f9 vicina al lato di sinistra del fiume. Infatti, distante 100 metri e oltre dal salto della traversa, \u00e8 verso quell'area dell'alveo che la massa d'acqua \u00e8 diretta e sembra rispecchiare la totale naturalit\u00e0 del corso d'acqua. Da quasi un anno il Ponte viene costantemente monitorato sino ad avere il quadro pi\u00f9 preciso possibile per il suo consolidamento previsto.\nI disegni.\nI disegni originali suggeriscono che una delle idee portanti fu quella di utilizzare i telai in cemento precompresso sfalsandoli sulle pile della struttura come accade quando si incastrano due pettini insieme.\nLa ricerca estetica.\nPur nella sua innovazione estetica non fu minimamente tralasciato di calare la nuova struttura nell'ambiente circostante. Da alcuni appunti dell'epoca, che ci sono rimasti, \u00e8 possibile ricostruire tutto l'\"iter\" progettuale e, appunto, l'attenzione dedicata ai particolari. Le pile sono, ad esempio, rivestite in pietraforte, gli speroni taglia acqua sono ispirati alle pile di Ponte Vecchio, il parapetto in ferro \u00e8 molto simile alla ringhiera del ninfeo che si pu\u00f2 trovare in Palazzo Pitti e, per finire, la pavimentazione in porfido \u00e8 tipica delle vie di San Frediano. Ultimo tocco, lo spartitraffico, pensato come elemento costruito di verde e luce, con l'impianto di illuminazione come un altro nastro, questa volta di luce, posto a met\u00e0 della carreggiata che, di notte, disegna la curva del ponte.\nIl progetto del concorso di primo grado prevedeva inoltre l'inserimento di opere scultoree da posizionare sul parapetto in corrispondenza delle pile. Le pale decorative, in cemento e bronzo, sono state realizzate da un gruppo di giovani disegnatori che frequentano lo studio dell'architetto Gori, Vernuccio, Nannoni, Baroncioni e Nelli, quest'ultimo in particolare coordinatore della progettazione dei dettagli architettonici. Le opere sono state collocate per\u00f2 in seguito sulle testate del ponte, in corrispondenza dello spartitraffico, secondo le indicazioni del secondo progetto."}
{"id": "466930", "revid": "228587", "url": "https://it.wikipedia.org/wiki?curid=466930", "title": "Concrete Mathematics", "text": "Concrete Mathematics: A Foundation for Computer Science, di Ronald Graham, Donald Knuth, e Oren Patashnik, \u00e8 un libro di testo universitario, che fornisce quelle nozioni fondamentali di matematica che risultino particolarmente utili nello studio dell'informatica.\n\u00c8 basato su un corso sviluppato, in origine, da Knuth, nel 1970, rivolto a studenti dell'Universit\u00e0 di Stanford.\nLa pubblicazione si distingue per lo stile informale, umoristico, che si manifesta, ad esempio, nell'uso di \"graffiti matematici\", cio\u00e8, nella profusione di note a margine contenenti i commenti al testo proposti dai primi editori del testo: gli studenti di Knuth e Patashnik dell'Universit\u00e0 di Stanford."}
{"id": "466931", "revid": "66955", "url": "https://it.wikipedia.org/wiki?curid=466931", "title": "Protoslavo", "text": ""}
{"id": "466932", "revid": "66955", "url": "https://it.wikipedia.org/wiki?curid=466932", "title": "Proto-slavo", "text": ""}
{"id": "466938", "revid": "36426", "url": "https://it.wikipedia.org/wiki?curid=466938", "title": "Ponte Vespucci", "text": ""}
{"id": "466947", "revid": "36426", "url": "https://it.wikipedia.org/wiki?curid=466947", "title": "Ponte San Niccol\u00f2", "text": ""}
{"id": "466958", "revid": "1573940", "url": "https://it.wikipedia.org/wiki?curid=466958", "title": "Py\u016b to fuku! Jaguar", "text": " \u00e8 un manga \"sh\u014dnen\" demenziale di Kyosuke Usuta serializzato nel \"Weekly Sh\u014dnen Jump\" dal 2000 al 2010 per un totale di 20 volumi.\nDal manga sono stati tratti alcuni videogiochi, uno per Game Boy Advance e uno per PlayStation 2. Il protagonista fa inoltre la sua comparsa nel particolare picchiaduro \"Jump Super Stars\" e il suo sequel \"Jump Ultimate Stars\" su Nintendo DS, che raccoglie i pi\u00f9 famosi personaggi della rivista \"Sh\u014dnen Jump\".\nTrama.\nSaketome Kiyohiko vuole diventare un chitarrista, ma ogni suo tentativo di farsi notare da una casa discografica \u00e8 inutile. A peggiorare la situazione c'\u00e8 un bizzarro ragazzo dai capelli arancioni chiamato Jaguar Jun'ichi che suona il flauto che trova sempre tra i piedi e che trasformer\u00e0 la sua vita in qualcosa di delirante.\nAnime.\nIl manga ha ricevuto un adattamento OVA animato in Flash nel 2007 e un film nel 2009 chiamato \"Pyu to Fuku! Jaguar ~Ima, Fuki ni Yukimasu~\".\nLive action.\nIl 12 gennaio 2008 \u00e8 stato distribuito in Giappone un live action della serie, con Jun Kaname nella parte di Jaguar."}
{"id": "466959", "revid": "120419432", "url": "https://it.wikipedia.org/wiki?curid=466959", "title": "Loggia della Signoria", "text": "La Loggia della Signoria \u00e8 un monumento storico di Firenze, che si trova in piazza della Signoria a destra di Palazzo Vecchio e accanto agli Uffizi, i quali vi si innestano sul retro con una terrazza proprio sulla sommit\u00e0 della loggia.\nDenominazione.\nViene chiamata anche Loggia dei Lanzi non tanto perch\u00e9 qui pare che si accamparono i lanzichenecchi nel 1527 di passaggio verso Roma, ma perch\u00e9 il Corpo di Guardia del Granduca Cosimo I, che alloggiava sotto la Loggia, era in parte composto da lanzichenecchi. Un'altra interpretazione ritiene che il nome derivi dalle lance (lanze) quali armi usate dalla Guardia del Granduca. \n\u00c8 detta anche Loggia dei Priori oppure Loggia dell'Orcagna, per via di una errata attribuzione ad Andrea di Cione, soprannominato Orcagna, mentre la realizzazione dell'opera \u00e8 stata documentata come degli architetti Benci e Simone Talenti. Alcune fonti citano comunque l'Orcagna come collaboratore del progetto.\nEsiste una copia della loggia, la Feldherrnhalle, a Monaco di Baviera, realizzata a met\u00e0 '800.\nStoria e profilo architettonico.\nL'edificazione risale al periodo tra il 1376 e il 1382; la loggia serviva per ospitare al coperto le numerose assemblee pubbliche popolari e le cerimonie ufficiali della Repubblica fiorentina alla presenza del popolo, come quelle di insediamento delle signorie.\nSebbene si tratti di un edificio gotico, la presenza di archi a tutto sesto rappresenta una vera anticipazione dello stile rinascimentale che, con tutta probabilit\u00e0, ispir\u00f2 Filippo Brunelleschi per la realizzazione di quello che \u00e8 considerato il primo edificio pienamente rinascimentale, lo Spedale degli Innocenti, in piazza della Santissima Annunziata. Spiccano nella facciata le quattro formelle con figure allegoriche delle virt\u00f9 cardinali eseguite su disegno di Agnolo Gaddi (1383-1386).\nA partire dal '500, con la creazione del Granducato di Toscana e la soppressione definitiva delle istituzioni repubblicane, questo spazio fu destinato ad accogliere alcuni capolavori scultorei, divenendo uno dei primi spazi espositivi al mondo. Il granduca Cosimo I, comunque, non fece sistemare le statue secondo un mero criterio estetico ma, in linea con le precedenti sculture di Piazza della Signoria, fece s\u00ec che le rappresentazioni avessero anche dei precisi caratteri politici. In questo senso il \"Perseo con la testa di Medusa\" di Benvenuto Cellini, appositamente commissionato da Cosimo, stava a significare il \"taglio\" delle esperienze repubblicane della citt\u00e0, simboleggiate dalla Medusa, dal cui corpo escono i serpenti che rappresentano le proverbiali discordie cittadine che da sempre avevano minato una vera vita democratica.\nNel 1583, a conclusione del palazzo degli Uffizi, Bernardo Buontalenti cre\u00f2 sulla sommit\u00e0 della loggia una terrazza dalla quale era possibile assistere alle varie cerimonie e agli spettacoli, che avevano luogo nella piazza sottostante, oggi punto focale del bar del museo.\nCaso quasi unico nel panorama mondiale, nelle tre arcate della loggia sono ospitate sculture di eccezionale pregio risalenti all'et\u00e0 classica e al periodo del manierismo, veri capolavori da museo, tutti originali, e fruibili liberamente giorno e notte gratuitamente. Un servizio di sorveglianza continua delle opere, attivo 24 ore su 24, vigila sul rispetto di alcune minime restrizioni.\nLa \"Feldherrnhalle\" di Monaco di Baviera \u00e8 un omaggio ottocentesco a questa loggia.\nLe sculture.\nAi fianchi della gradinata d'ingresso vigilano due leoni marmorei, uno di epoca romana (a destra), e l'altro realizzato nel 1600 da Flaminio Vacca (a sinistra): tradizionalmente i leoni simboleggiano la guardia e la protezione dei luoghi da presenze negative, secondo una tradizione iconografica che risale addirittura alle civilt\u00e0 mesopotamiche.\nIl capolavoro pi\u00f9 importante \u00e8 il gi\u00e0 citato \"Perseo\" di Benvenuto Cellini, una grande statua in bronzo alta 3,20 metri compreso il piedistallo istoriato da bassorilievi di tema mitologico. Il corpo ben proporzionato e la posizione plastica di Perseo, appoggiato su una sola gamba mentre solleva con il braccio sinistro la testa di Medusa decapitata. Fu sistemato nella loggia nel 1554 e, a parte il periodo del restauro nel 1999, \u00e8 sempre rimasto qui collocato.\nAncora pi\u00f9 complesso \u00e8 il \"Ratto delle Sabine\", capolavoro in marmo del Giambologna (1583). Oltre all'originale, nel Museo dell'Accademia si trova il modello a grandezza naturale in gesso, eseguito dallo stesso Giambologna come preparazione per l'esecuzione della statua in marmo. Sempre del Giambologna \u00e8 l'\"Ercole e il centauro Nesso\", dal sensazionale effetto di movimento espresso dal corpo in tensione del centauro sottomesso dall'eroe greco (1599).\nSono sculture di epoca romana \"Patroclo e Menelao\", copia di epoca flavia di un originale greco del 230-240 a.C., dono di Pio V a Cosimo I, e le sei figure di donna vicine alla parete di fondo. Si ritiene che possano provenire dal Foro di Traiano a Roma, furono comunque trovate verso la met\u00e0 del Cinquecento e, dopo aver decorato a lungo Villa Medici, arrivarono a Firenze nel 1789. Delle figure muliebri, le prime due non sono state identificate come personaggi, mentre la terza da sinistra rappresenta Thusnelda, una prigioniera barbara moglie di Arminio. Le ultime tre rappresentano matrone romane di rango imperiale, scolpite pi\u00f9 finemente e con marmo pi\u00f9 pregiato. \u00c8 invece un'opera ottocentesca il \"Ratto di Polissena\" dello scultore Pio Fedi (1865), che riprende lo stile del vicino \"Menelao\".\nSulla parete destra un'iscrizione in latino ricorda l'adozione del calendario comune, che incomincia il 1\u00ba gennaio, a Firenze, avvenuta solo nel 1750 (fino ad allora il capodanno fiorentino si celebrava il 25 marzo). Un'altra iscrizione del 1863 ricorda le tappe dell'unificazione italiana.\nStrumentazioni scientifiche.\nNel 1850 sul muro posteriore della loggia il marchese Cosimo Ridolfi, allora ministro dell'Educazione, aveva fatto sistemare un termometro e un barometro rappresentati da due dischi in marmo con le apposite indicazioni, per divulgare al popolo la misurazione scientifica. La realizzazione dei due strumenti era stata affidata al fisico e meteorologo padre Filippo Cecchi e al direttore della Specola astronomica fiorentina padre Giovanni Antonelli. Giudicati in seguito non consoni al valore artistico della loggia, gli strumenti vennero rimossi e infine collocati lungo le scale del Museo Galileo con una targa che ne ricorda l'origine e la storia.\nNella cultura di massa.\nLa filmografia annovera almeno due scene famose, ambientate nella loggia:"}
{"id": "466962", "revid": "712828", "url": "https://it.wikipedia.org/wiki?curid=466962", "title": "Anakin Solo", "text": ""}
{"id": "466963", "revid": "1784938", "url": "https://it.wikipedia.org/wiki?curid=466963", "title": "Fran\u00e7ois-Ren\u00e9 de Chateaubriand", "text": "\u00c8 considerato il fondatore del Romanticismo letterario francese. \nRiguardo alla sua attivit\u00e0 politica stesso disse di s\u00e9:\nBiografia.\nInfanzia e prima giovinezza di Chateaubriand.\nIl visconte Fran\u00e7ois-Ren\u00e9 de Chateaubriand nacque da un'antichissima famiglia aristocratica di Saint-Malo, che ritrov\u00f2 la dignit\u00e0 di una volta grazie all'abilit\u00e0 imprenditoriale del padre Ren\u00e9-Auguste, armatore e commerciante. Il piccolo Fran\u00e7ois-Ren\u00e9 dovette vivere fino ai tre anni con un precettore, lontano dai suoi genitori. La riuscita economica di suo padre permise a quest'ultimo di acquistare il 3 maggio 1761 il castello e la Contea di Combourg in Bretagna, nel quale il giovanissimo Chateaubriand si stabil\u00ec e trascorse un'infanzia e un'adolescenza spesso malinconiche, rotte soltanto dalle camminate nella campagna bretone e dall'intenso rapporto con la sorella Lucile (1764-1804).\nUn giorno tent\u00f2 anche il suicidio:\nComp\u00ec gli studi medi e liceali in alcuni istituti retti da religiosi a Dol-de-Bretagne e a Rennes. Il padre (morto nel 1786) sognava di fare di lui un ufficiale di marina, in seguito Chateaubriand medit\u00f2 di prendere la carriera ecclesiastica, infine si lasci\u00f2 convincere dal fratello Jean-Baptiste a intraprendere la vita militare. Arruolatosi, ottenne il brevetto di sottotenente di complemento nel reggimento di Navarra a diciassette anni, e poi di \"cadetto-gentiluomo\" a diciannove. Una volta congedato, si trasfer\u00ec a Parigi nel 1788, dove si leg\u00f2 a Jean-Fran\u00e7ois de La Harpe, Andr\u00e9 Ch\u00e9nier, Jean-Pierre Louis de Fontanes e altri letterati dell'epoca, ed ebbe il suo esordio letterario scrivendo dei versi per l\"'Almanacco delle Muse\". Sub\u00ec l'influsso dell'opera di Corneille e di Rousseau. Su impulso del fratello, viene nominato chierico laico e ordinato Cavaliere dell'Ordine di Malta l'11 settembre del 1789.\nGodette della protezione dell'influente giurista Guillaume-Chr\u00e9tien de Lamoignon de Malesherbes, che era il nonno della moglie del fratello Jean-Baptiste, Aline Th\u00e9r\u00e8se Le Peletier de Rosanbo. Era imparentato indirettamente anche con la famiglia del pensatore liberale Alexis de Tocqueville (nato nel 1805), nipote della cognata e di cui Jean-Baptiste de Chateaubriand era quindi zio acquisito, anche se postumo. Conosce il re Luigi XVI durante un'udienza privata a Versailles.\nL'esilio.\nIn seguito alla presa della Bastiglia (14 luglio 1789), assiste con la sorella all'atto finale del linciaggio del controllore generale delle finanze Joseph Foullon de Dou\u00e9 e del genero Louis B\u00e9nigne Fran\u00e7ois Bertier de Sauvigny (22 luglio):\nNella primavera del 1791, in piena Rivoluzione francese dalla quale all'inizio si era sentito attratto, si allontan\u00f2 dalla Francia sfavorevolmente impressionato dagli eccessi popolari, e s'imbarc\u00f2 per il Nuovo Mondo.\nPercorse per un anno le foreste dell'America del Nord, vivendo con gli autoctoni tra Canada e Stati Uniti, e abbozzando nei vari luoghi il suo poema dedicato ai \"Natchez\". Trovava in questi paesaggi il riflesso del suo sentimento d'esilio e di solitudine. Grazie a una lettera di presentazione, pot\u00e9 incontrare George Washington a Filadelfia, bench\u00e9 il colloquio si fosse limitato a poco pi\u00f9 di uno scambio di convenevoli.\nRientr\u00f2 dall'America agli inizi del 1792 e, dopo una breve permanenza in una Francia sempre pi\u00f9 scossa dagli eventi rivoluzionari, raggiunse a Coblenza l'Esercito degli emigrati. Nel settembre 1792, ferito a una gamba durante l'assedio di Thionville, fu trasportato in cattive condizioni a Jersey. Questo episodio porr\u00e0 fine alla sua breve esperienza nell'esercito degli emigrati. Al suo ritorno spos\u00f2 C\u00e9leste Buisson de Lavigne, un'ereditiera bretone. Si tratt\u00f2 di un matrimonio combinato da una delle sorelle, Lucile, e i rapporti fra i due coniugi furono sempre conflittuali, soprattutto a causa dei ripetuti tradimenti di Chateaubriand.\nOrmai installatosi in Inghilterra per sfuggire alle leggi del Terrore che sanzionavano duramente gli emigrati, Chateaubriand visse a Londra in uno stato di perenne precariet\u00e0 economica che lo costrinse a vivere di traduzioni e, in un secondo tempo, a insegnare in una scuola privata in un borgo del Suffolk, dove apprese la morte sul patibolo del fratello e della cognata (23 e 22 marzo 1794). I suoceri del fratello furono ugualmente decapitati, e cos\u00ec l'ormai vecchio Malesherbes, che l'anno seguente era stato l'avvocato difensore del re Luigi XVI. Le due sorelle e l'anziana madre di Chateaubriand furono addirittura messe agli arresti nel 1793 solo in quanto parenti stretti di un emigrato, e liberate dopo il colpo di Stato del 9 termidoro (27 luglio 1794). Solo due nipoti di Malesherbes, tra cui Louise Madeleine Le Peletier de Rosanbo (futura madre di Tocqueville) si salvarono in seguito alla caduta di Robespierre.\nChateaubriand disprezzava profondamente i rivoluzionari, e specialmente Jean-Paul Marat:\nA Londra pubblic\u00f2 nel 1797 la sua prima opera, \"Il Saggio sulle antiche e moderne rivoluzioni in rapporto alla Rivoluzione francese\", in cui esprimeva delle idee politiche e religiose poco in armonia con quelle che professer\u00e0 pi\u00f9 tardi (l'opera \u00e8 ancora intrisa di idee dell'illuminismo), ma in cui gi\u00e0 rivelava il suo talento di scrittore.\nRitorno in Francia e primi successi letterari.\nFu una lettera di sua madre in fin di vita (1798) a riavvicinarlo alla religione. In seguito al colpo di Stato del 18 brumaio attuato da Napoleone contro il Direttorio (novembre 1799), il clima politico francese si normalizza definitivamente.\nGrazie alla conoscenza dell'amico Fontanes con Luciano Bonaparte, viene depennato dalla lista degli emigrati e pu\u00f2 beneficiare dell'amnistia per chi ha combattuto contro la Repubblica. Di ritorno in Francia nel maggio del 1800, redasse per qualche anno il Mercure de France insieme a Jean-Pierre Louis de Fontanes, e fece apparire in questa rivista, nel 1801, \"Atala\", originale creazione letteraria che conserva echi della concezione rousseuiana del buon selvaggio, e che venne accolta nella generale ammirazione.\nCompose nello stesso periodo \"Ren\u00e9\", opera semi-autobiografica impregnata di una malinconia sognante, che diventer\u00e0 un modello per gli scrittori romantici. In quest'opera, Chateaubriand evoca in modo appena velato il sentimento casto, ma violento e appassionato che ha provato per la sorella Lucile, che lo soprannominava \u00abL'incantatore\u00bb. Lucile, sposata nel 1796, mor\u00ec a 40 anni nel 1804, probabilmente suicida. \nIl 14 aprile 1802, pubblic\u00f2 il \"Genio del Cristianesimo\", che aveva in parte scritto in Inghilterra, e di cui \"Atala\" e \"Ren\u00e9\" erano all'origine degli episodi. Con quest'opera, ispirata dal pensiero di Blaise Pascal, orient\u00f2 le ispirazioni religiose di molti suoi contemporanei non pi\u00f9 verso un vago cristianesimo o deismo (come quello proposto da Rousseau, verso cui prova comunque ancora del rispetto come scrittore), ma verso la Chiesa cattolica, con i suoi dogmi, i suoi sacramenti e i suoi riti; si batteva contro l'idea illuminista che vedeva nel cristianesimo una forma di barbarie: secondo Chateaubriand esso era favorevole all'arte e alla poesia molto pi\u00f9 del paganesimo celebrato dal neoclassicismo maggioritario. Lo scritto, apolologetico ma incentrato pi\u00f9 sull'estetica e sul sentimento che sulla teologia (al proposito si limita a riprendere le proposizioni di Pascal) ebbe un grandissimo successo, bench\u00e9 l'autore stesso non se lo aspettasse.\nL'opera in realt\u00e0, sebbene intitolata \"Genio del Cristianesimo\", pi\u00f9 che sulla fede cristiana in generale, \u00e8 imperniata filosoficamente sul solo cattolicesimo, infatti in essa lo scrittore non fa alcun riferimento alla chiesa ortodossa e accenna solo raramente al protestantesimo. L'\"estetismo\" cristiano che permea l'opera fece dire all'amico filosofo reazionario Louis de Bonald - che nello stesso anno pubblic\u00f2 la \"Legislazione primitiva\", commentando lo scarso successo della propria opera rispetto al \"Genio\" - di aver \"offerto la sua droga al naturale, mentre Chateaubriand l'ha offerta zuccherata\".\nIl 4 maggio 1803 Chateaubriand, che si era fatto apprezzare dall'entourage del Primo Console Napoleone Bonaparte (in particolare dalla sorella Elisa Bonaparte Baciocchi, nonch\u00e9 dallo stesso Napoleone che favor\u00ec in seguito al Concordato con la Chiesa la circolazione del \"Genio\"), fu designato perch\u00e9 affiancasse il ministro plenipotenziario cardinale Fesch, zio di Napoleone, a Roma in qualit\u00e0 di segretario di legazione.\nRestaurato il culto pubblico, Napoleone lo invit\u00f2 a un ricevimento:\nA ottobre \u00e8 a Firenze, dove presenzia al funerale del drammaturgo italiano Vittorio Alfieri, controrivoluzionario come lui. Nel gennaio del 1804 fu promosso plenipotenziario, ed ebbe l'incarico di rappresentare la Francia presso la Repubblica del Vallese. Lasci\u00f2 quindi Roma per trasferirsi a Parigi in attesa di raggiungere la nuova destinazione, ma il 22 marzo 1804, venuto a conoscenza del rapimento seguito dall'esecuzione, per ordine di Bonaparte, del Duca d'Enghien (figlio di Luigi Enrico di Borbone-Cond\u00e9 e nipote del principe di Cond\u00e9, ex comandante dell'esercito degli emigrati), present\u00f2 le sue dimissioni. Con una lettera al ministro delle Relazioni estere Talleyrand (ispiratore del complotto) Chateaubriand declin\u00f2 l'incarico con il pretesto delle cattive condizioni di salute della moglie. Ma i reali motivi della rinuncia erano evidenti, e nella risposta il ministro fece sapere all'interessato dell'irritazione del Primo Console. Con atteggiamento di disgusto per l'assassinio del principe compiuto in spregio al diritto internazionale e con un processo sommario, nonch\u00e9 condannando la fredda \"realpolitik\" di Talleyrand, pass\u00f2 quindi tra gli oppositori dell'Impero proclamato lo stesso anno, tornando a sostenere attivamente i Borboni nel cui ritorno aveva sempre sperato.\nIl viaggio in Oriente.\nChateaubriand immagin\u00f2 il progetto di una epopea cristiana, in cui sarebbero stati presenti il paganesimo ormai agonizzante e la religione nascente; a questo proposito, egli stesso volle visitare i luoghi in cui avrebbe dovuto svolgersi l'azione, e nel corso del 1806 viaggi\u00f2 attraverso la Grecia, l'Asia minore, la Palestina e l'Egitto. Nei primi mesi del 1807 attravers\u00f2 la Spagna. Al suo ritorno in Francia acquist\u00f2, indebitandosi fino al collo, la \"Vall\u00e9e-aux-loups\" (oggi sede del museo Chateaubriand), una piccola tenuta di campagna a Aulnay nel comune di Ch\u00e2tenay-Malabry, a venti chilometri da Parigi, dove redasse \"Les Martyrs\", una sorta di epopea in prosa che fu pubblicata soltanto nel 1809.\nGli appunti che l'autore aveva raccolto durante il suo viaggio formarono la materia de \"L'Itin\u00e9raire de Paris \u00e0 J\u00e9rusalem\" (L'Itinerario da Parigi a Gerusalemme) (1811). Lo stesso anno, Chateaubriand fu eletto membro dell'Acad\u00e9mie fran\u00e7aise, al posto di Marie-Joseph Ch\u00e9nier; ma avendo severamente criticato, nel suo progetto per il discorso di ringraziamento, alcuni atti della Rivoluzione, non gli fu permesso di prendere possesso del suo posto; la carica gli fu effettivamente consegnata solo dopo la Restaurazione.\nFavori e disgrazia.\nChateaubriand accolse con entusiasmo il ritorno dei Borboni: il 14 aprile 1814, aveva pubblicato contro l'ormai ex imperatore un virulento \"pamphlet\", \"I Buonaparte e i Borboni\" (\"De Buonaparte et des Bourbons\"), di cui furono diffuse migliaia di copie, e che, a detta di Luigi XVIII, valse a quest'ultimo \u00abpi\u00f9 d'una battaglia vinta\u00bb. Nominato ambasciatore in Svezia, non aveva ancora lasciato Parigi, quando Napoleone fece ritorno in Francia nel 1815. Durante i Cento giorni, Chateaubriand segu\u00ec Luigi XVIII a Gand, divenendo uno dei membri del suo gabinetto. In quell'occasione gli trasmise il celebre \"Rapport sur l'\u00e9tat de la France\" (Relazione sulle condizioni della Francia). In quel periodo approv\u00f2 la monarchia costituzionale scaturita dalla Carta francese del 1814, in quanto la monarchia assoluta gli appariva superata e occorreva \u00abconservare l'opera politica che \u00e8 scaturita dalla rivoluzione\u00bb e \u00abcostruire il governo rappresentativo sulla religione\u00bb.\nIl 9 luglio 1815, dopo la sconfitta del Bonaparte a Waterloo e la Seconda Restaurazione, Chateaubriand fu nominato ministro di Stato. Cerc\u00f2 di opporsi all'insediamento dell'ex giacobino e bonapartista Joseph Fouch\u00e9 come ministro (fu poi esiliato come regicida), mentre non pot\u00e9 allontanare Talleyrand dal governo.\nA gennaio dello stesso anno aveva assistito alla riesumazione dei resti di Maria Antonietta (che aveva incontrato personalmente), cosa da cui rimase fortemente impressionato:\nIl successivo 17 agosto fu nominato anche pari di Francia; ma avendo attaccato, ne \"La Monarchie selon la Charte\" (La Monarchia secondo la Carta), l'ordinanza di Luigi XVIII del 5 settembre 1816 che smembrava la \"Camera introvabile\" (il re temeva l'influenza della maggioranza reazionaria nella Camera sul Terrore bianco legalizzato a cui voleva mettere fine per pacificare la Francia), cadde in disgrazia e perse la carica onorifica di ministro di Stato. Si butt\u00f2 allora nell'opposizione ultra-realista del conte d'Artois, il fratello del re e futuro Carlo X, e divenne uno dei principali redattori del \"Conservatore\", il pi\u00f9 potente organo di questa fazione; pur non essendo mai stato un vero reazionario, e fu proprio lui a coniare il termine conservatorismo, in questo periodo appoggia nuovamente una svolta assolutista, pi\u00f9 per avversione verso il gesto di Luigi XVIII che per reale convinzione. Sempre nel 1816 tenne un discorso alla Camera dei Pari dove sostenne che Luigi XVII, morto a 10 anni in prigionia nel 1795, potesse essere ancora vivo, invitandolo a prendere il trono a suo zio, se cos\u00ec fosse.\nRisale a quel periodo l'inizio (1817) della relazione sentimentale con Juliette R\u00e9camier, famosa salottiera dal 1795 e sua amica intima da molti anni sotto il Consolato e l'Impero, che dur\u00f2 fino alla fine dei suoi giorni. Chateaubriand ebbe durante la sua vite numerose relazioni extraconiugali (famosa anche quella giovanile con Pauline de Beaumont, morta a Roma nel 1803), pi\u00f9 o meno all'insaputa della moglie con la quale convisse fino alla morte di quest'ultima nel 1847.\nL'attentato e la morte del Duca di Berry, figlio secondogenito del conte d'Artois, il 14 febbraio 1820 per opera di un bonapartista, ebbero l'effetto di riavvicinarlo alla corte di Luigi XVIII. Nel settembre di quell'anno redasse le \"M\u00e9moires, lettres et pi\u00e8ces authentiques touchant la vie et la mort de S. A. R. (le) duc de Berry\" e, il 30 novembre, fu nominato ministro plenipotenziario di Francia presso il Regno di Prussia. Il 1\u00ba maggio 1821 Luigi XVIII gli restitu\u00ec la dignit\u00e0 di ministro di Stato e lo nomin\u00f2 cavaliere della Legion d'onore. Tuttavia, il successivo 30 luglio Chateaubriand si dimise dall'incarico di rappresentante diplomatico a Berlino per solidariet\u00e0 nei confronti di Vill\u00e8le, il quale aveva abbandonato il governo per disaccordi con il Primo ministro Armand-Emmanuel de Vignerot du Plessis de Richelieu. La caduta di quest'ultimo ebbe l'effetto di riportare in auge Chateaubriand, che il 21 dicembre 1821 fu nominato ambasciatore in Inghilterra. Nel corso del suo soggiorno nella citt\u00e0 londinese lo chef dell'ambasciata di Francia speriment\u00f2 la cottura della parte del manzo che porta il suo nome (taglio Chateaubriand).\nIl ruolo politico di Chateaubriand fu particolarmente rilevante nella questione riguardante la restaurazione del potere assoluto di Ferdinando VII di Spagna e il rovesciamento del locale governo liberale. Chateaubriand, infatti, fu uno dei due plenipotenziari francesi che, al Congresso di Verona, ottennero il consenso delle potenze continentali (salvo l'Inghilterra, preoccupata di un ritorno di influenza spagnola in Sudamerica) alla spedizione di Spagna, di cui faceva parte anche Carlo Alberto di Savoia. Il 28 dicembre 1822, al suo rientro in Francia, ottenne il portafoglio di ministro degli Esteri. L'avventura spagnola si concluse con un successo grazie alla conquista di Cadice nel 1823; ma a causa di dissapori con il capo del governo Vill\u00e8le, suo ex alleato, il 6 giugno 1824 fu rimosso brutalmente dall'incarico. Il pretesto fu il silenzio tenuto da Chateaubriand alla Camera dei Pari nel corso del dibattito sul disegno di legge governativo che prevedeva la conversione dei titoli di Stato. Il progetto, che stava molto a cuore a Luigi XVIII, fu respinto dalla camera alta, e questo suscit\u00f2 l'irritazione del sovrano nei confronti del ministro degli Esteri.\nPass\u00f2 subito nell'opposizione, ma stavolta per unirsi ai Dottrinari, e combatt\u00e9 a oltranza il ministero del suo ex alleato Vill\u00e8le, sia dal suo scranno alla Camera dei Pari di Francia, sia dalle pagine del \"Journal des d\u00e9bats\" (Giornale dei dibattiti), in cui diede il segnale della defezione. Si mostr\u00f2 a quell'epoca, come un difensore accanito della libert\u00e0 di stampa e della indipendenza della Grecia, cosa che gli port\u00f2 grande popolarit\u00e0. Inoltre si mostr\u00f2 fermamente contrario, da cattolico, alla legge sul sacrilegio che prevedeva la pena di morte o i lavori forzati per chi profanasse una chiesa.\nAlla caduta del conte di Vill\u00e8le, Chateaubriand fu nominato, il 1\u00ba giugno 1828, ambasciatore a Roma. Tutt'altro che scontento della nomina, Chateaubriand ribattezzo la \"Ville \u00e9ternelle\" \"la citt\u00e0 delle esequie solenni\" (\"ville des fun\u00e9railles\"), , ma il 30 agosto 1829, a seguito dell'avvento del fortemente reazionario ministero Polignac, diede le dimissioni. L'anno successivo, Polignac e Carlo X vennero rovesciati da una nuova rivoluzione. Carlo abdic\u00f2 in favore del nipote minorenne Enrico (figlio postumo del duca di Berry), costringendo alla rinuncia il figlio Luigi Antonio, ma l'Assemblea Nazionale tolse invece il trono ai Borboni per affidarlo ai cugini Orl\u00e9ans, eleggendo re il reggente Luigi Filippo. Chateaubriand, legittimista, fu tra coloro che non approvarono l'ascesa al trono del \"Re Cittadino\".\nL'abbandono della carriera politica.\nSempre pi\u00f9 in contrasto con i partiti conservatori, disilluso sull'avvenire della monarchia, Chateaubriand si ritir\u00f2 dalla vita politica dopo l'instaurazione della Monarchia di luglio nel 1830, dimettendosi dalla Camera dei Pari dopo aver pronunciato il 7 agosto, giorno in cui la Camera dichiar\u00f2 la \"vacanza del trono\" prima di affidarlo al duca d'Orl\u00e9ans, un memorabile intervento in favore di Enrico V, difendendo il diritto del giovane sovrano. Rinunci\u00f2 anche alla dignit\u00e0 di ministro di Stato, perdendo quindi ogni fonte di reddito. Ma non cess\u00f2 di far sentire la sua voce, soprattutto attraverso le sue critiche acerbe contro il nuovo governo (\"De la Restauration et de la Monarchie \u00e8lective\", 1831). Ader\u00ec alla destra legittimista (all'ala pi\u00f9 moderata detta \"enrichista\") sostenendo sempre il diritto al trono di Enrico di Borbone, conte di Chambord e d'Artois (Enrico V per i realisti) e avversando il partito orleanista, considerando valide (a differenza dell'ala pi\u00f9 intransigente) le abdicazioni di Carlo X e Luigi Antonio (Luigi XIX) ma non l'ascesa del pretendente d'Orl\u00e8ans. Per lui Luigi Filippo rest\u00f2 sempre un usurpatore. \nRec\u00f2 visita a Carlo X rifugiatosi in quel periodo a Praga insieme ai resti della sua corte, e pubblic\u00f2 una \"M\u00e9moire sur la captivit\u00e9 de la duchesse de Berry\" (Memoria sulla prigionia della duchessa di Berry) (1833), a causa della quale sub\u00ec anche un breve arresto per gli attacchi al re e al Parlamento in favore della duchessa, prigioniera per aver tentato di sollevare un'insurrezione in Vandea in favore del figlio Enrico. \nPubblic\u00f2 ugualmente nel 1831 degli \"Studi Storici\" (4 vol. in-8), riassunti di storia universale in cui voleva additare il Cristianesimo come una riforma della societ\u00e0; quest'opera doveva costituire il frontespizio di un'ipotetica \"Histoire de France\" (Storia di Francia) su cui meditava da molto tempo, ma che non fu mai scritta.\nNegli ultimi anni della sua vita condusse una vita sostanzialmente ritirata, intervallata da frequenti viaggi anche all'estero, e ricevendo numerose visite, sia di giovani romantici sia di quelli liberali; nonostante fosse un conservatore, la personalit\u00e0 di Chateaubriand riscuoteva infatti ammirazione anche nella parte politica opposta. \nAd esempio fu molto ammirato da Victor Hugo, che a 14 anni scrisse: \u00abvoglio essere o Chateaubriand o niente\u00bb, e da Alphonse de Lamartine.\nNel 1843 Chateaubriand visit\u00f2 il pretendente Enrico d'Artois a Londra.\nSi recava quasi ogni giorno presso il convento poco distante dellAbbaye-aux-Bois\" (Abbazia dei boschi), dove risiedeva Juliette R\u00e9camier, cui rimase legato fino all'ultimo. Nel salotto della R\u00e9camier, dove faceva bella mostra di s\u00e9 il ritratto di Chateaubriand di Anne-Louis Girodet de Roussy-Trioson, si riuniva l'\u00e9lite del mondo letterario.\nChateaubriand, che aveva cominciato a scrivere dal 1811 le sue memorie, si rimise al lavoro e port\u00f2 a termine la sua opera monumentale. Essa fu intitolata \"Memorie d'oltretomba\" (\"M\u00e9moires d'outre-tombe\"), vasto progetto autobiografico scaglionato su trent'anni della sua vita. Queste memorie sarebbero dovute apparire in pubblico solo dopo la sua morte; tuttavia, spinto da quella necessit\u00e0 di denaro che lo perseguit\u00f2 per tutta la vita, ne cedette i diritti nel 1836 a una societ\u00e0 di estimatori che gli assicur\u00f2 un congruo sostentamento economico per il resto dei suoi giorni. La sua ultima opera fu del 1844.\nNel 1847 mor\u00ec la moglie, e Chateaubriand sub\u00ec un ictus che lo lasci\u00f2 parzialmente paralizzato e con problemi di lucidit\u00e0, ma continu\u00f2 a visitare e assistere Madame R\u00e9camier, anche lei malata e ormai cieca. Mor\u00ec il 4 luglio 1848 a Parigi, facendo quindi in tempo ad assistere alla caduta di Luigi Filippo, vista con favore dai legittimisti nonostante comportasse una nuova svolta repubblicana. La sua salma fu trasportata a Saint-Malo e sepolta di fronte al mare, secondo la sua volont\u00e0, sulla rocca del Grand B\u00e9, propaggine dall'aspetto romantico situata sulla rada della sua citt\u00e0 natale, alla quale si accede a piedi da Saint-Malo una volta che la marea si \u00e8 ritirata.\nNegli ultimi anni aveva ormai perso fiducia nell'avvenire politico dell'intera Europa:\nDal 1903 una gruppo scultoreo nel Panth\u00e9on di Parigi dedicata ad alcuni oratori e pubblicisti della Restaurazione ricorda, tra gli altri, anche Chateaubriand.\nPoetica.\nSia per il suo talento che per i suoi eccessi, Chateaubriand pu\u00f2 essere considerato il padre del Romanticismo in Francia. Le sue descrizioni della natura e l'analisi dei sentimenti dell\"'io\", ne fecero un modello per la generazione degli scrittori romantici. \"Ren\u00e9\" soffre del \"mal du si\u00e8cle\", una melanconia inquieta, e nel \"Genio\" per primo Chateaubriand formul\u00f2 il cosiddetto \"vague des passions\" (onda di passioni) che diventer\u00e0 un \"t\u00f2pos\" del Romanticismo:\n\"Ren\u00e9\", opera simbolo per il prototipo dell'eroe romantico assieme al precedente \"Werther\" di Goethe e allo Jacopo Ortis di Foscolo, verr\u00e0 poi criticato, per l'eccessivo trasporto delle passioni che presenta, da Chateaubriand maturo nelle \"Memorie d'oltretomba\", in quanto l'eccessivo orgoglio del personaggio avrebbe spinto fino all'estremo titanismo di stampo byroniano i successivi autori e i giovani che lo leggevano (\"Se Ren\u00e9 non esistesse, non lo scriverei pi\u00f9; se mi fosse possibile distruggerlo, lo distruggerei. Una generazione di Ren\u00e9 poeti e Ren\u00e9 narratori \u00e8 cresciuta a dismisura (...) Non c\u2019\u00e8 stato un solo ragazzo che, dopo il coll\u00e8ge, non abbia sognato di essere il pi\u00f9 dannato degli uomini\").\nRen\u00e9 si ritrova in solitudine a causa del suo orgoglio e del suo disprezzo per la societ\u00e0:\nIl suo pensiero e le sue azioni politiche sembrano invece offrire numerose contraddizioni; voleva essere amico sia della sovranit\u00e0 legittima sia della libert\u00e0, difendendo alternatamente l'una delle due che in quel momento gli sembrava fosse in pericolo, con una continua affermazione della propria indipendenza a costo dell'impopolarit\u00e0. \nI suoi detrattori gli hanno rimproverato uno stile ampolloso e una vanit\u00e0 eccessiva che proromperebbe nelle sue \"M\u00e9moires d'outre-tombe\".\nLa sua opera \u00e8 a met\u00e0 strada tra fantasia e realt\u00e0, e talvolta sembra mascherare il tentativo di narrare per davvero quel tipo di esistenza che l'autore stesso avrebbe voluto vivere.\nLa sua stessa visione religiosa apparve a molti critici, un po' ridotta, perch\u00e9 limitata all'aspetto estetico, in quanto ritiene il cristianesimo, rispetto agli altri culti, maggiormente libero di manifestarsi sia sotto l'ambito artistico-figurativo sia in quello lirico-letterario.\nVisione storica.\nVediamo nelle \"Memorie d'oltretomba\" una dicotomia tra uno Chateaubriand privato che esalta i suoi sentimenti con un lirismo romantico e uno Chateaubriand pubblico che crea una cronaca di memorialista della sua epoca, che ha visto l'avvento dei principi rivoluzionari ai quali egli si opponeva, cosa che lo spinge a rappresentarsi come uno storico:\nNel corso della sua opera, tuttavia, i due personaggi si riuniscono in uno solo, a dimostrazione che tutta la sua vita politica fu influenzata dai suoi sentimenti personali e dalla solitudine che si trasform\u00f2 in paranoia e in paura di un eventuale complotto nei suoi confronti, che lui temeva da quando fu allontanato ripetutamente dal potere monarchico.\nEgli conclude le \"Memorie\" con il suo perenne rimpianto verso un mondo al tramonto:\nOpere.\nOltre le numerose edizioni di ciascuna delle opere separate di Chateaubriand, egli aveva scritto anche molte edizioni delle sue \"Opere complete\"; le migliori, secondo un'enciclopedia francese, sono quelle di Pierre-Fran\u00e7ois Ladvocat, in 31 volumi, Parigi, 1826-1831, revisionate dall'autore stesso, che vi ha aggiunto dei chiarimenti e delle note critiche, e le ha inoltre arricchite di qualche opera inedita (le \"Abencerrages\", le \"Natchez\", \"Mo\u00efse\", in ordine una tragedia, delle poesie e dei discorsi politici) ; e quelle di Charles Gosselin, 25 volumi, 1836-1838 (qui troviamo in pi\u00f9 il \"Congr\u00e8s de V\u00e9rone\", un \"Essai sur la litt\u00e9rature anglaise\", una traduzione del \"Paradiso perduto\" di John Milton)."}
{"id": "466965", "revid": "287204", "url": "https://it.wikipedia.org/wiki?curid=466965", "title": "\u00c9douard Michelin", "text": ""}
{"id": "466967", "revid": "768068", "url": "https://it.wikipedia.org/wiki?curid=466967", "title": "Ernst Eduard vom Rath", "text": "Biografia.\nDopo essersi diplomato a Breslavia, studi\u00f2 legge a Bonn, Monaco di Baviera e K\u00f6nigsberg. Nel 1932 si iscrisse al Partito Nazista e poco dopo cominci\u00f2 la carriera diplomatica, che lo avrebbe portato prima in Romania ed in seguito, dal 1935, ad assumere un incarico presso l'ambasciata tedesca in Francia.\nIl 7 novembre 1938 fu ferito a colpi di pistola dal diciassettenne Herschel Grynszpan, mentre si trovava nell'edificio dell'ambasciata a Parigi; le lesioni riportate lo condussero alla morte due giorni dopo. Il suo assassinio fu usato come pretesto dai nazisti per dare luogo alle distruzioni antisemite della Notte dei cristalli.\nTeorie sull'assassinio.\nEsistono due teorie sulle motivazioni che portarono Grynszpan a compiere tale gesto, entrambe comunque usano e sfruttano luoghi comuni sul mondo omosessuale o l'antisemitismo imperanti nella Germania di quegli anni, usati come espedienti per giustificare le devastazioni seguite alla morte di Vom Rath. \nIl movente comunemente accettato per l'omicidio \u00e8 una vendetta per le sofferenze causate ai genitori di Grynszpan dalla Germania nazista, come l'esilio in Polonia nel 1938; si ipotizza che la scelta di chi uccidere ricadde casualmente su vom Rath.\nLa seconda teoria, pi\u00f9 controversa e ritenuta poco attendibile, afferma che Grynszpan conoscesse vom Rath ed intendesse ucciderlo. Nel 2001 il professor Hans-J\u00fcrgen D\u00f6scher, storico tedesco autore del libro \"La notte dei cristalli\", pubblic\u00f2 alcuni documenti che a suo parere dimostravano che Grynszpan e vom Rath fossero amanti.\nVi erano infatti delle voci, frutto di illazioni, senza vero supporto storico, che a Parigi Von Rath fosse conosciuto come omosessuale, soprannominato \"Madame Ambassadeur\" e \"Notre Dame de Paris\" nei circoli gay parigini. Secondo D\u00f6scher, egli incontr\u00f2 Grynszpan nel locale \"Le B\u0153uf sur le Toit\", anche se non \u00e8 ancora chiaro se Grynszpan fosse realmente omosessuale (supposizioni frutto delle stesse illazioni) o cercasse solo di introdursi in ambienti altolocati. Nelle parole di D\u00f6scher, vom Rath avrebbe promesso di utilizzare la propria influenza per regolarizzare la posizione di Grynszpan in Francia, ma quando cap\u00ec che non avrebbe mantenuto la parola data Grynszpan sarebbe andato all'ambasciata per ucciderlo."}
