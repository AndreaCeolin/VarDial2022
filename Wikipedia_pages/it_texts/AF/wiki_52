{"id": "470095", "revid": "125474044", "url": "https://it.wikipedia.org/wiki?curid=470095", "title": "Linea Gotica", "text": "La Linea Gotica (in tedesco \"Gotenstellung\", in inglese \"Gothic Line\") fu una poderosa opera difensiva fortificata costruita dall'Esercito tedesco nell'Italia centro-settentrionale durante le fasi finali della campagna d'Italia, nella seconda guerra mondiale. Questo apprestamento difensivo fu teatro di duri combattimenti tra le truppe tedesche al comando di Albert Kesselring e le forze Alleate al comando di Harold Alexander: le prime cercavano di rallentare l'avanzata delle seconde, le quali, dopo aver superato la linea Gustav, cercavano di aprirsi la strada verso la valle del Po. La linea difensiva fortificata si estendeva dal versante tirrenico dell'attuale provincia di Massa-Carrara (allora denominata \"provincia di Apuania\") fino al versante adriatico della provincia di Pesaro e Urbino, seguendo un fronte di oltre 300 chilometri che si snodava lungo i rilievi appenninici.\nIl feldmaresciallo Albert Kesselring, il comandante supremo di tutte le forze tedesche in Italia, intendeva con essa proseguire la sua tattica della ritirata combattuta, gi\u00e0 attuata dai tedeschi fin dallo sbarco in Sicilia, per infliggere al nemico il maggior numero di perdite possibili, in modo tale da rallentare e addirittura fermare l'avanzata anglo-americana verso nord, difendendo la pianura Padana e quindi l'accesso al Reich attraverso il passo del Brennero, e l'accesso all'Europa centrale attraverso Trieste e il valico di Lubiana.\nPer permettere il superamento di questo ultimo importante baluardo della difesa tedesca le forze alleate composte dall'8\u00aa Armata britannica e dalla 5\u00aa Armata statunitense idearono un piano strategico denominato operazione Olive che prese avvio nell'agosto del 1944: esso tuttavia ebbe solo parzialmente successo in quanto, pur a fronte dello sfondamento delle linee fortificate e della conquista di ampie porzioni di territorio, le forze tedesche (favorite anche dalle condizioni meteorologiche avverse) riuscirono a contenere l'attacco alleato sino a bloccarlo alla fine del 1944. Solo a partire dal 21 aprile 1945, a seguito dell'offensiva alleata di primavera, la linea Gotica venne definitivamente superata.\nI tedeschi battezzarono inizialmente questa linea con il nome di \u00abGotica\u00bb. Si decise poi di ribattezzarla \u00abLinea Verde\u00bb (\"Gr\u00fcne Linie\"), per volere dello stesso Adolf Hitler, che temeva le ripercussioni propagandistiche negative qualora il nemico avesse sfondato una linea dal nome emblematicamente collegato alla popolazione germanica; nella storia, tuttavia, soprattutto in Italia, questa linea difensiva continu\u00f2 a essere conosciuta con il nome di \u00abGotica\u00bb o \u00abdei Goti\u00bb.\nContesto strategico.\nDopo la conquista di Roma da parte della 5\u00aa Armata statunitense del generale Mark Clark il 4 giugno 1944, i comandi degli Alleati si trovarono nella situazione di dover continuare l'inseguimento dei tedeschi a nord della capitale, bench\u00e9 fin da subito si cap\u00ec che le forze anglo-americane avevano ormai perso slancio e coordinazione. Con ogni probabilit\u00e0 il comandante del 15\u00ba Gruppo d'armate nel Mediterraneo, generale Harold Alexander, perse l'opportunit\u00e0 di infliggere ai tedeschi una sconfitta schiacciante, soprattutto perch\u00e9 il terreno che si estendeva da Roma fino alla Toscana era molto pi\u00f9 aperto e adatto alla guerra corazzata. E se Alexander possedeva quattro divisioni corazzate perfettamente equipaggiate, la supremazia aerea e abbondanti scorte di carburante e munizioni, il feldmaresciallo tedesco Albert Kesselring aveva sotto il suo comando forze disorganizzate, scarsamente mobili e in condizioni d'inferiorit\u00e0 numerica come non era mai successo durante la campagna d'Italia. La completa distruzione delle forze tedesche non avvenne non tanto perch\u00e9 i generali alleati si distrassero dal fascino di Roma, ma perch\u00e9 da un punto di vista logistico la citt\u00e0 era una strozzatura che danneggiava le linee di comunicazione alleate. Vi erano poche strade che dovevano provvedere al rifornimento di troppi militari, e spesso lungo queste direttrici regnavano ingorghi e caos che fecero il buon gioco delle retroguardie tedesche, le quali riuscirono a ritardare e ostacolare l'avanzata di un nemico che si rivel\u00f2 comunque troppo prudente. Inoltre le forze di fanteria alleate, dall'inizio dell'operazione Diadem, avevano pagato un pesante tributo di sangue: le compagnie di fucilieri britanniche e canadesi avevano perduto circa il 30% dei loro effettivi tra morti e feriti, mentre gli statunitensi registrarono perdite ancora pi\u00f9 alte, calcolabili all'incirca intorno al 40%. Ma il prezzo pi\u00f9 alto venne pagato dai polacchi del II Corpo di W\u0142adys\u0142aw Anders, i quali durante gli scontri per la conquista dell'abbazia di Montecassino subirono perdite del 43%; quasi un fuciliere su due era morto o ferito.\nTuttavia la strategia globale degli Alleati non avrebbe potuto essere meglio sincronizzata, n\u00e9 l'operazione Diadem cos\u00ec ingiustamente ricompensata. Quando scatt\u00f2 l'operazione Overlord il 6 giugno, le forze tedesche in Italia erano in piena ritirata: la 14\u00aa Armata tedesca era stata messa in fuga e la 10\u00aa era stata ricacciata indietro con gravi perdite di uomini e materiali. Quattro divisioni tedesche di fanteria erano state ridotte a semplici quadri, rendendo necessario ritirarle per poterle ricostituire, mentre la 1\u00aa Divisione paracadutisti e le sei divisioni mobili presenti a sud di Roma erano state ridotte a mal partito. L'istintiva reazione dell'OKW all'operazione Diadem fu quella di prodigarsi immediatamente in aiuto di Kesselring nonostante l'imminente minaccia di Overlord. Durante le settimane successive allo sfondamento della linea Gustav, Kesselring ricevette quattro nuove divisioni e un certo numero di potenti reparti corazzati e di artiglieria: la 16\u00aa Divisione corazzata SS ritorn\u00f2 in Italia dall'Ungheria, dalla Danimarca e dai Paesi Bassi arrivarono due divisioni della Luftwaffe, rispettivamente la 19\u00aa e la 20\u00aa Divisione, la 42\u00aa Divisione J\u00e4ger venne spostata in Italia dalla Slovenia, mentre dalla Francia arriv\u00f2 un reggimento corazzato.\nIl generale Alexander si trovava dunque in una situazione strategica molto favorevole e aveva brillantemente conseguito il primario obiettivo di distruggere il maggior numero di forze nemiche in Italia; ma egli sapeva che prima della fine di giugno avrebbe dovuto cedere ben sette divisioni, comprese tutte le combattive truppe francesi che si erano comportate egregiamente durante lo sfondamento della Gustav, per fornirle alla prevista operazione di sbarco anfibio in Provenza (operazione Anvil). A marzo 1944 la programmazione dell'operazione Anvil fu definitivamente imposta dai comandi statunitensi, nonostante le rimostranze britanniche emerse gi\u00e0 alla fine del 1943 durante le conferenze interalleate al Cairo e a Teheran. Al termine dell'offensiva primaverile contro la Gustav, la campagna d'Italia sarebbe passata in secondo piano e gli sforzi si sarebbero concentrati nell'operazione Anvil in qualit\u00e0 di azione diversiva su ampia scala per aiutare Overlord. Durante l'inverno e la primavera 1944 l'interesse per questo piano pass\u00f2 parzialmente in secondo piano sia a Londra che a Washington, essendo l'attenzione tutta rivolta sui combattimenti in corso in Normandia, ma nel mentre il comandante supremo alleato nel Mediterraneo, Henry Maitland Wilson, propose agli alleati statunitensi alcuni piani che combaciavano con le intenzioni di Washington di aprire un nuovo fronte in Francia utilizzando truppe prelevate dall'Italia. L'armonia che durante le conferenze di fine 1943 si era incrinata ora sembrava dunque ristabilita, ma il 6 giugno Alexander sconvolse i piani di Wilson proponendo un nuovo piano che collimava soprattutto con i desideri di Winston Churchill e dei capi di stato maggiore britannici ma che per gli statunitensi erano anatema. Alexander dichiar\u00f2 che il suo obiettivo primario era quello di \u00abcompletare l'annientamento delle forze armate tedesche in Italia e di costringere il nemico ad attingere il pi\u00f9 possibile alle sue riserve, mettendomi cos\u00ec in grado di fornire all'invasione occidentale il massimo aiuto che le mie armate siano capaci di dare\u00bb. Egli afferm\u00f2 che le armate di Kesselring erano state cos\u00ec duramente provate che non sarebbero state in grado di mantenere la linea Gotica senza far affluire da altre zone da otto a dieci divisioni fresche. All'opposto lui aveva due armate perfettamente organizzate, abili ed esperte, capaci di condurre operazioni su vasta scala in stretta collaborazione e che potevano contare sull'appoggio delle numerose forze aeree del Mediterraneo.\nAlexander stim\u00f2 che, se gli fosse stato consentito di mantenere in linea le sue armate, avrebbe raggiunto Firenze nella seconda met\u00e0 di luglio e avrebbe attaccato la Gotica, qualora Kesselring fosse riuscito effettivamente ad occuparla, per il 15 agosto. Tali date furono il frutto della relazione del capo di stato maggiore di Alexander, John Harding, il quale aveva prodotto uno studio molto dettagliato delle posizioni vulnerabili sulla linea Gotica. Furono individuate tre zone dove attaccare: sulla costa occidentale, avanzando da Pisa verso Genova lungo un tragitto che per\u00f2 era molto tortuoso; sulla costa orientale, dove i monti erano pi\u00f9 bassi ma dove le strade e i corsi d'acqua correvano in senso trasversale rispetto alle direttrici d'avanzata; e infine al centro degli Appennini settentrionali, dove le montagne erano alte e scoscese ma erano presenti buone strade che correvano lungo le valli che dalla zona di Firenze portavano direttamente a Bologna e nella valle del Po. In questo punto l'approntamento delle difese tedesche risultavano a uno stadio meno avanzato, e se Alexander avesse potuto tenere per s\u00e9 le abili truppe francesi sarebbe stato possibile espugnare la Gotica nel suo punto pi\u00f9 debole, e quindi sfondare nella valle del Po e suggellare la definitiva sconfitta delle forze tedesche in Italia senza dover attendere le eventuali decisioni per Anvil. Secondo Alexander vi erano quindi solo due alternative: accettare il suo piano, oppure fermarsi sulla linea Pisa-Rimini onde disimpegnare truppe per altri teatri operativi, perdendo quindi l'occasione di schiacciare le forze tedesche verso le Alpi prima che Hitler inviasse i rinforzi. Inoltre cos\u00ec facendo la Germania avrebbe perso le risorse industriali del nord Italia e ceduto aeroporti molto vicini ai confini del Reich, mentre gli Alleati avrebbero potuto minacciare il valico di Lubiana e quindi Vienna.\nLe decisioni degli Alleati.\nGli statunitensi per\u00f2 non cedettero dalle loro posizioni, e accettarono le tre proposte originarie di Wilson per Anvil: uno sbarco anfibio nel golfo di Biscaglia, un assalto alla Francia meridionale o un assalto all'estremit\u00e0 settentrionale dell'Adriatico per aiutare l'avanzata di Alexander oltre il Po. Poich\u00e9 ogni opzione implicava un grosso sbarco anfibio ogni decisione fu rimandata finch\u00e9 non vi fossero chiare indicazioni sugli sviluppi di Overlord e dell'imponente offensiva estiva sovietica. Nel frattempo il ritiro delle divisioni americane e francesi dall'Italia ebbe inizio, ma Wilson garant\u00ec ad Alexander il mantenimento di un numero sufficiente di truppe per consentirgli di serrare rapidamente la linea Pisa-Rimini. Essendo in Europa per rendersi conto in prima persona dello svolgimento dei combattimenti in Normandia, il capo di stato maggiore dell'esercito statunitense George Marshall visit\u00f2 il comando di Wilson prima di rientrare a Washington, e seppur riconoscendo il punto di vista britannico sottoline\u00f2 che l'unica cosa che serviva in quel momento alle forze statunitensi erano porti dove sbarcare le cinquanta divisioni che aspettavano negli Stati Uniti di partire per l'Europa nord-occidentale. Tali divisioni erano destinate in ogni modo alla Francia; in nessun caso sarebbero state impiegate altrove, e secondo Marshall era improbabile che l'OKW inviasse otto/dieci divisioni in Italia come supponeva Alexander. Inoltre egli dubitava che Charles de Gaulle avrebbe acconsentito a spostare alcune delle sue migliori truppe nei Balcani piuttosto che prendere parte alla liberazione della Francia. Ad ogni modo la svolta decisiva si ebbe con l'intervento del Comandante supremo delle forze alleate in Europa, Dwight D. Eisenhower, il quale dichiar\u00f2 che uno sbarco sulle coste meridionali francesi sarebbe stato il modo migliore per accelerare l'annientamento delle forze tedesche che gli si opponevano nell'Europa nord-occidentale, e con il totale supporto dei capi di stato maggiore statunitensi il piano di Alexander pass\u00f2 in secondo piano e il generale britannico si dovette accontentare di proseguire i suoi obiettivi con truppe limitate.\nIl dibattito fu poi elevato a livello politico dalle insistenze di Churchill, che il 28 giugno invi\u00f2 al presidente degli Stati Uniti Franklin Delano Roosevelt un memorandum in cui criticava velatamente l'apertura di un terzo fronte nel Mediterraneo a favore di un impegno maggiore in Italia. Roosevelt rispose il giorno dopo, confermando che i piani rimanevano immutabili, facendo inoltre pesare l'impossibilit\u00e0 di abbandonare quanto concordato a Teheran con Iosif Stalin, ossia concentrare gli sforzi in un'operazione che impegnasse il nemico nella pi\u00f9 vasta scala possibile e con la pi\u00f9 grande violenza e continuit\u00e0, quindi relegando inevitabilmente il fronte italiano in secondo piano rispetto al nuovo fronte francese. L'amarezza di Londra fu acuita dalla notizia che gli statunitensi stavano gi\u00e0 provvedendo al ritiro delle proprie truppe dall'Italia, e Alan Brooke consigli\u00f2 Churchill di cedere per il pi\u00f9 vasto interesse dell'unit\u00e0 tra gli Alleati. Il 2 luglio infine i capi di stato maggiore alleati impartirono a Wilson direttive per lanciare verso il 15 agosto l'operazione Anvil con tre divisioni iniziali, pi\u00f9 uno sbarco aereo, mentre la battaglia in Italia sarebbe continuata con tutte le forze rimanenti. Il 5 luglio Alexander e il suo stato maggiore ricevettero la notizia sotto forma di una nuova direttiva, in cui veniva ordinato che Anvil avrebbe avuto la precedenza assoluta su tutte le risorse alleate di terra, mare e aria. Questa decisione, probabilmente non del tutto inattesa, costitu\u00ec un'amara delusione per i comandi alleati in Italia, ed ebbe un effetto molto profondo nella campagna, che doveva ora trascinarsi con le poche risorse disponibili. Per ragioni politiche era comunque necessario completare la liberazione dell'Italia per impegnare quante pi\u00f9 divisioni tedesche possibili e impedire al nemico di continuare a sfruttare le risorse economiche delle industrie della valle del Po. Divenne chiaro che questi erano obiettivi secondari e vaghi; ormai si era sparso troppo sangue perch\u00e9 la campagna venisse abbandonata, ma l'assenza di uno scopo, abbinata alle spaventose condizioni invernali degli Appennini, si sarebbe rivelato un fattore importante nel contenere i problemi disciplinari che in seguito sarebbero sorti.\nUna settimana dopo la conquista di Roma il quartier generale del VI Corpo di Lucian Truscott fu ritirato dall'Italia per unirsi alla 7\u00aa Armata del generale Alexander Patch, ossia l'armata incaricata di effettuare l'operazione Anvil. Di conseguenza Truscott decise di ritirare immediatamente la 45\u00aa Divisione di fanteria, seguita poi il 17 giugno dalla 3\u00aa Divisione, dalla 36\u00aa il 27 e da due divisioni francesi tra il 24 giugno e la prima settimana di luglio, mentre le altre due divisioni francesi e la maggior parte delle truppe del VI Corpo seguirono pi\u00f9 tardi.\nIl VI Corpo e tre divisioni statunitensi erano ormai perse assieme alle quattro divisioni francesi, mentre il 70% delle forze aeree del gruppo d'armate in Italia e un ingente numero di reparti logistici furono dirottati per Anvil. Il 15\u00ba Gruppo d'armate fu ridotto a diciotto divisioni, la 5\u00aa Armata fu ridotta a sole cinque divisioni, mentre i tedeschi assunsero l'atteggiamento che Alexander aveva previsto. Hitler aveva ordinato a Kesselring di tenere la linea Gotica, e in aggiunta alle quattro divisioni gi\u00e0 inviate a rinforzare il suo Gruppo d'armate C Kesselring stava per ricevere altre tre divisioni destinate originariamente al fronte russo, e una dal fronte russo stesso. Sicch\u00e9 mentre Alexander perdeva sette divisioni e una vasta parte delle forze aeree, Kesselring vedeva le sue unit\u00e0 aumentare di otto divisioni, oltre a sostanziosi rinforzi atti a riportare in organico le sue malconce divisioni.\nLa situazione dei tedeschi.\nMentre Alexander si trovava nella stessa situazione dell'autunno 1943, quando le prime sette divisioni veterane gli erano state sottratte proprio mentre Roma sembrava a portata di mano, parallelamente anche Kesselring si ritrov\u00f2 nella stessa situazione che incontr\u00f2 nella tarda estate del 1943, quando l'Italia era uscita dal conflitto e gli Alleati erano sbarcati a Salerno. Adesso come allora aveva due problemi da risolvere: come stabilizzare un fronte continuo attraverso la penisola e come guadagnare tempo per creare una nuova posizione difensiva sulla quale resistere per il prossimo inverno. Stavolta la grande differenza era che non si era alla fine, bens\u00ec all'inizio dell'estate, e ci\u00f2 lo costringeva ad affrontare una ritirata combattuta su terreno asciutto e contro due armate esperte e vittoriose. Il problema pi\u00f9 impellente per il feldmaresciallo tedesco fu quello di rialzare il morale della 14\u00aa Armata sonoramente battuta dallo sfondamento di Anzio. Dopo la caduta di Roma Kesselring sostitu\u00ec il generale Eberhard von Mackensen, indicato come responsabile del mancato coordinamento tedesco contro la , con il generale Joachim Lemelsen, e nel settore della 14\u00aa Armata vennero inviati cospicui rinforzi. A causa del terreno aperto e ondulato che si estendeva a ovest del Tevere, Kesselring ritenne opportuno puntellare l'armata di Lemelsen con la 26\u00aa Divisione corazzata e la 29\u00aa e 90\u00aa Divisione panzergrenadier provenienti dalla 10\u00aa Armata, in modo tale da opporre un'efficace resistenza alla 5\u00aa Armata statunitense; questa in quel momento era nettamente pi\u00f9 forte della sua controparte britannica, che al contrario poteva essere facilmente contenuta dalle retroguardie della 10\u00aa Armata sfruttando anche il terreno pi\u00f9 impervio del versante adriatico.\nNel progettare l'azione ritardatrice, Kesselring stim\u00f2 che le difficolt\u00e0 logistiche avrebbero rallentato l'avanzata alleata, sempre che egli nel ritirarsi avesse distrutto strade e ferrovie a sufficienza. Sebbene a nord di Roma la penisola si allargasse, vi era una posizione difensiva che correva da est a ovest attraverso il lago Trasimeno, e che egli considerava sufficientemente a nord per dare tempo alle sue divisioni di riprendere l'equilibrio e ai suoi genieri la possibilit\u00e0 di effettuare una metodica distruzione delle direttrici logistiche. A nord della linea del Trasimeno Kesselring avrebbe adottato nuovamente la tattica di retrocedere attraverso una serie di posizioni ritardatrici fino a raggiungere il fiume Arno, sul quale avrebbe opposto l'ultima resistenza prima di ritirarsi lentamente sulla linea Gotica, che egli sperava di tenere per l'inverno.\nPer impedire l'accerchiamento della 10\u00aa Armata dopo che gli Alleati avevano compiuto la loro importante puntata a nord di Roma, il XIV Corpo di Fridolin von Senger, che si era comportato egregiamente durante i lunghi e duri combattimenti di Cassino, fu spostato a est del Tevere per difenderne i punti di attraversamento e per fungere da legame tra le due armate tedesche. Questa azione valse a contenere la penetrazione alleata tra Subiaco e Tivoli il 6 giugno; due giorni dopo vennero efficacemente difesi gli attraversamenti sul fiume a Orte, mentre per il 9 giugno si era costituito a Orvieto un forte concentramento di truppe. Il 12 giugno il corpo di von Senger fu ufficialmente spostato alle dipendenze della 14\u00aa Armata, con disappunto dello stesso generale il quale si trov\u00f2 a guidare divisioni di terz'ordine, mentre le sue vecchie divisioni passarono alle dipendenze del I Corpo paracadutisti che aveva ai suoi ordini l'ala sinistra della 14\u00aa Armata. Il comando di von Senger fu quindi spostato tra questo corpo e il LIV corpo d'armata che presidiava la costa tirrenica. La Germania stava ormai raschiando il fondo del barile, e le unit\u00e0 poste al comando di von Senger erano costituite da rincalzi e uomini che non avevano ancora preso parte a combattimenti terrestri: la 19\u00aa e la 20\u00aa Divisione da campo della Luftwaffe, formate da meccanici e altri specialisti che non avendo pi\u00f9 aerei di cui occuparsi erano stati trasformati in fanteria; la 356\u00aa Divisione, che si trovava in Italia da maggio dove per\u00f2 aveva svolto solo attivit\u00e0 di addestramento e difesa costiera nella zona di Genova; la 162\u00aa Divisione di fanteria turcomanna, fino ad allora utilizzata solo in azioni nelle retrovie, composta per tre quarti da prigionieri di guerra delle ex-repubbliche sovietiche di discutibile spirito combattivo.\nL'inseguimento verso la Gotica.\nL'inseguimento alleato a nord di Roma inizi\u00f2 alle prime luci del 5 giugno. La valle del Tevere costituiva grosso modo la linea di demarcazione fra la 5\u00aa e l'8\u00aa Armata e fra le due armate tedesche che esse stavano inseguendo. Nel settore statunitense il VI Corpo fu lanciato lungo la statale n\u00ba 1 lungo la costa, dove occup\u00f2 Civitavecchia il 7 giugno, mentre il II Corpo lungo la statale n\u00ba 2 si dirigeva verso Viterbo che fu occupata il 9 giugno. Entrambi i corpi statunitensi incontrarono pochissima resistenza, dopodich\u00e9 in vista di Anvil il VI Corpo fu sostituito dal neo-costituito IV Corpo d'armata di Willis D. Crittenberger giunto in Italia nel mese di marzo, mentre il II Corpo fu temporaneamente sostituito dal Corpo di spedizione francese e posto in riserva. L'8\u00aa Armata nel frattempo incontr\u00f2 grosse difficolt\u00e0 ad aprire la via alle due divisioni corazzate del XIII Corpo d'armata che attendevano di lanciarsi all'inseguimento del nemico: la 6\u00aa Divisione corazzata sudafricana inizi\u00f2 ad avanzare lungo la statale n\u00ba 3 solo il 6 giugno, e in serata raggiunse Civita Castellana per poi trovare una forte opposizione da parte della Divisione \"Hermann G\u00f6ring\" vicino a Monterotondo; nel mentre la 6\u00aa Divisione corazzata britannica inizi\u00f2 ad avanzare lungo la statale n\u00ba 4, con la 4\u00aa Divisione di fanteria britannica in appoggio alle divisioni corazzate. Nonostante la resistenza della \"Hermann G\u00f6ring\" e della 15\u00aa Divisione panzergrenadier che diede filo da torcere ai soldati britannici nei pressi di Palombara, i soldati dell'8\u00aa Armata fecero significativi progressi tanto che la divisione sudafricana al mattino del 7 giugno era avanzata di circa 55 chilometri.\nIl 7 giugno Alexander diram\u00f2 gli obiettivi per le due armate, ordinando all'8\u00aa Armata di avanzare fino alla linea Firenze-Bibbiena-Arezzo e alla 5\u00aa Armata di avanzare sulla zona di Pisa-Lucca-Pistoia. Per sfruttare al massimo il tempo a sua disposizione prima di dover subire il prelievo di truppe per l'inizio dell'operazione Anvil, Alexander ordin\u00f2 a entrambi i comandi delle due armate di correre \u00abrischi estremi\u00bb pur di inseguire il nemico prima che questo potesse riprendere fiato. Per i successivi dieci giorni l'avanzata delle armate alleate fu rapida, ma con il trascorrere dei giorni vi fu un notevole irrigidimento della resistenza tedesca. Kesselring riusc\u00ec a prevedere la tattica degli alleati durante la loro avanzata in Italia, e nonostante le sue divisioni risultassero fortemente provate lo spirito combattivo non era diminuito. Secondo il generale tedesco gli Alleati non seppero sfruttare l'impiego dell'aviazione, sia contro i facili obiettivi di prima linea sia nelle retrovie, non riuscirono a sostenere adeguatamente le formazioni partigiane italiane nel nord Italia con il lancio di truppe aviotrasportate dietro le linee di combattimento e non effettuarono sbarchi di carattere tattico alle spalle del fronte tedesco. Cos\u00ec quando il XIV Corpo di von Senger complet\u00f2 il suo posizionamento all'altezza del lago di Bolsena, Kesselring si decise a frenare pi\u00f9 energicamente i movimenti di arretramento per ridurre gradualmente la spinta alleata con una difesa combattuta. Nonostante venisse ammonito frequentemente dal comando supremo di limitare l'abbandono di terreno, Kesselring rimase generalmente libero di agire secondo necessit\u00e0, anche dopo che a inizio luglio fu richiamato per tale motivo dallo stesso Hitler. Dopo essersi recato direttamente al quartier generale del F\u00fchrer, Kesselring riusc\u00ec a convincerlo della necessit\u00e0 di ritirarsi ordinatamente fino ad arrestare l'avanzata degli Alleati sugli Appennini, e cos\u00ec facendo durante il prosieguo della campagna al feldmaresciallo tedesco fu accordata ampia libert\u00e0 d'azione e comando.\nLa 5\u00aa Armata continu\u00f2 a utilizzare il IV Corpo e il Corpo di spedizione francese di Alphonse Juin lungo le statali n\u00ba 1 e 2, mentre l'8\u00aa Armata port\u00f2 il X Corpo britannico sul fianco orientale del XIII Corpo per continuare a premere in direzione nord-ovest, mirando a superare sui due lati il lago Trasimeno per occupare l'importante nodo ferroviario di Arezzo. Il 20 giugno entrambe le armate alleate si trovarono di fronte alla linea del Trasimeno, dove il IV Corpo incontr\u00f2 una forte resistenza sul fiume Ombrone, il Corpo francese fu contrastato sul suo tributario, il fiume Orcia, mentre il XIII Corpo britannico fu fermato davanti a Chiusi; il X Corpo, dopo aver conquistato Perugia, fu costretto a fermarsi a est del Trasimeno. Sulla costa adriatica il V Corpo continu\u00f2 a seguire il nemico in ritirata penetrando a Pescara e Chieti (vecchi obiettivi del fallito attacco sul Sangro di Montgomery), quando il fronte fu preso in consegna dal II Corpo polacco che avanz\u00f2 ancora sul fiume Chienti, estensione della linea del Trasimeno nel settore adriatico, che raggiunse il 21 giugno. L'inseguimento si era quindi concluso sulla linea del Trasimeno, un ostacolo temporaneo allestito dai tedeschi che costrinse gli Alleati a raggrupparsi e a riorganizzarsi per un attacco decisivo che fece perdere loro tempo e uomini. Ci vollero tre settimane per avanzare di 72 chilometri.\nNel frattempo Kesselring pot\u00e9 usufruire dei rinforzi promessi: la 34\u00aa Divisione di fanteria cominci\u00f2 ad arrivare dal fronte orientale e assieme alla 16\u00aa Divisione SS Panzegrenadier si posizion\u00f2 a tergo del XIV Corpo, giusto in tempo per far sentire il suo peso e infliggere le prime gravi perdite al IV Corpo statunitense quando questo tent\u00f2 di arrivare a Cecina durante i primi assalti alla linea del Trasimeno. Tra i giorno 20 e 30 giugno le forze alleate ricominciarono a incalzare i tedeschi: i francesi riuscirono a entrare a Siena il 3 luglio, ma non affondarono il colpo consapevoli che il 22 luglio sarebbero stati trasferiti tra le unit\u00e0 che avrebbero partecipato allo sbarco alleato in Provenza (rinominato operazione Dragoon e previsto per il 15 agosto); nel mentre i due corpi britannici (X e XIII) che cercavano di aprirsi la strada ai due lati del Trasimeno dovettero sostenere gli scontri pi\u00f9 accaniti contro le veterane divisioni tedesche \"Hermann G\u00f6ring\", 15\u00aa Panzergrenadier e 1\u00aa paracadutisti.\nIl 1\u00ba luglio il IV Corpo entr\u00f2 a Cecina, mentre i due corpi britannici cominciarono ad avanzare oltre le difese tedesche il 30 giugno, quando si accorsero che i difensori avevano evacuato le loro posizioni. La ritirata di Kesselring fu abbastanza rapida e ben coordinata, e permise ai tedeschi di attestarsi su una nuova linea difensiva che partiva dalla costa occidentale a circa dieci chilometri a nord di Cecina, attraversava Volterra e le alture a sud di Arezzo e giungeva sulla costa orientale a sud di Ancona. I combattimenti su questa linea furono una ripetizione di quelli avvenuti sulla linea del Trasimeno, e anche in questa occasione Kesselring riusc\u00ec a tenere impegnati gli Alleati fino al 15 luglio, quando nella notte riprese a ritirarsi lungo una serie di postazioni difensive che disturbavano l'avanzata delle forze nemiche. Talvolta le posizioni tedesche erano facilmente ricacciate indietro e l'avanzata veniva ripresa, ma pi\u00f9 spesso occorreva dispiegare forze sempre maggiori di reparti per avere ragione dei difensori, obbligando gli attaccanti a fermarsi anche per due o tre notti. In tal modo le divisioni anglo-americane si stancavano e Alexander vedeva lentamente trascorrere i giorni estivi senza riuscire ad avvicinarsi abbastanza alla linea Gotica, in modo da poter sferrare l'attacco decisivo come aveva programmato. Solo il 4 agosto le divisioni tedesche decisero di indietreggiare sulla linea ritardatrice finale approntata da Kesselring davanti alla Gotica, la linea dell'Arno, che partiva da Pisa, attraversava Firenze e quindi superava gli Appennini per finire sul fiume Metauro. La citt\u00e0 di Ancona fu abbandonata e lasciata ai polacchi il 18 luglio e Livorno agli statunitensi il giorno dopo. Il 4 agosto i tedeschi si ritirarono dalla sponda nord dell'Arno solo dopo aver fatto saltare tutti i ponti di Firenze, eccetto Ponte Vecchio che bloccarono demolendo le case poste alla sua estremit\u00e0 e non abbastanza solido per reggere il traffico pesante. Da parte alleata era giunto il momento di raggrupparsi e prepararsi per la battaglia della linea Gotica, che adesso si estendeva ad appena 25 chilometri davanti a loro.\nLe forze in campo.\nGli Alleati.\nPrima dell'attacco alla linea Gotica, le forze alleate erano calcolabili in 19 divisioni di fanteria e 5 divisioni corazzate, pi\u00f9 tre divisioni di rincalzo. Il necessario ri-coordinamento delle truppe assegn\u00f2 alla 5\u00aa armata del generale Mark Clark, rimasta pesantemente sguarnita, le seguenti unit\u00e0: il XIII corpo britannico comandato dal generale Sidney Kirkman e composto dalla 6\u00aa divisione corazzata, dalla 1\u00aa divisione di fanteria indiana e dalla 8\u00aa divisione indiana, appoggiate da una brigata corazzata canadese e successivamente dalla 78\u00aa Divisione britannica. Della 5\u00aa armata facevano parte anche il II e il IV corpo statunitensi, comandati rispettivamente dai generali Geoffrey Keyes e Willis D. Crittenberger, ai quali furono aggiunte a settembre la 6\u00aa divisione corazzata sudafricana e il contingente brasiliano della For\u00e7a Expedicion\u00e1ria Brasileira, ad ottobre la 92\u00aa divisione di fanteria statunitense, e a novembre la 10\u00aa divisione da montagna sempre proveniente dagli Stati Uniti\nMentre il settore occidentale dal mar Tirreno fino a Firenze era tenuto dalla 5\u00aa armata statunitense, il settore orientale era invece sotto il controllo dell'8\u00aa armata britannica al comando di sir Oliver Leese, composto dal X corpo d'armata al comando del generale Richard McCreery e dal V corpo al comando del tenente generale sir Charles Keightley, forte di ben 5 divisioni pronte ad avanzare verso Bologna e Ferrara, alle quali si sarebbero successivamente aggiunte la 2\u00aa divisione neozelandese e una brigata greca da montagna. Infine vi erano il I corpo canadese e II corpo polacco, concentrati nell'area pianeggiante tra gli Appennini e il mare Adriatico, il primo al comando del tenente generale Eedson Burns e diretto verso le alture a ovest di Pesaro e il secondo comandato dal generale polacco W\u0142adys\u0142aw Anders con il compito di occupare il terreno sopraelevato a nord-ovest di Pesaro. Gli Alleati godevano di una completa supremazia aerea, assicurata dai circa 2.900 aerei in dotazione alle due armate.\nImportante fu anche l'apporto di reparti italiani: dopo l'8 settembre 1943 l'esercito and\u00f2 a riorganizzarsi pi\u00f9 o meno autonomamente, in parte dichiarandosi fedele al Governo del sud, in parte entrando nelle file della neonata Repubblica Sociale Italiana e in parte andando a rinforzare il movimento resistenziale nel nord Italia. Entrambi gli eserciti quindi disponevano di reparti italiani; l'8\u00aa Armata fu integrata dai combattenti del Primo Raggruppamento Motorizzato che poi divenne Corpo Italiano di Liberazione (CIL) e infine fu riorganizzato nei Gruppi di Combattimento, forti di 36.000 uomini, che combatterono duramente a fianco degli Alleati sulla Gustav e poi sulla Gotica. Altri 20.000 soldati italiani invece erano impegnati importanti incarichi ausiliari, come assicurare i rifornimenti nel pantano della Gotica appenninica nell'inverno 1944-1945, organizzati nei cosiddetti \"reparti BRITI\" (BRitish Italian Troops) e \"USITI\" (United States Italian Troops), in effetti militari addetti al supporto logistico. Si aggiungevano poi, circa 150.000 uomini delle divisioni ausiliarie e di sicurezza interna per il presidio dei territori liberati pi\u00f9, direttamente inquadrati nelle forze alleate, i partigiani della Brigata Maiella.\nSi stima che nell'estate del 1944 vi fossero circa 30-50.000 partigiani attivi nei movimenti di resistenza sulle montagne della Toscana e dell'Emilia-Romagna, divisi in formazioni di varia consistenza che parteciparono a combattimenti sulla Gotica. Nel settore dell'8\u00aa Armata la Brigata Maiella, la 5\u00aa Divisione Pesaro, la 29\u00aa Brigata GAP \"Gastone Sozzi\", l'8\u00aa Brigata Garibaldi \"Romagna\" e la 28\u00aa Brigata Garibaldi \"Mario Gordini\" appoggiarono l'armata britannica, mentre la 5\u00aa Armata fu appoggiata dalla 36\u00aa Brigata Garibaldi \"Alessandro Bianconcini\", dalla 62\u00aa Brigata Garibaldi \"Camicie Rosse-Pampurio\", dalla Brigata Partigiana Stella Rossa, dalla Divisione Modena-Armando, dal battaglione Patrioti XI Zona e dalla Divisione Lunense, poi \"Apuania\". Non va dimenticato che i termini brigata e divisione in ambito partigiano non indicavano reparti equivalenti a quelli regolari per consistenza numerica e tanto meno per armamento..\nI tedeschi.\nDurante l'estate del 1944, sotto la pesante pressione alleata, le divisioni del feldmaresciallo Kesselring, raggruppate nel gruppo d'armate C, si ritirarono da Roma a Firenze perdendo circa 38.000 uomini tra morti, feriti e dispersi e circa 9.500 prigionieri, lasciando inoltre sul campo 306 pezzi d'artiglieria e 300 carri armati. Nonostante la gravit\u00e0 di simili perdite per un esercito provato dalla scarsit\u00e0 di approvvigionamenti, i tedeschi riuscirono a riorganizzarsi sfruttando, oltre la loro efficienza, anche gli errori tattici degli alleati, che dopo lo sfondamento della linea Caesar e di Anzio non cercarono di accerchiare le forze tedesche in ritirata, permettendo loro di ripiegare sulla linea difensiva dell'Arno prima di arretrare definitivamente verso la Gotica.\nKesselring, dopo alcuni spostamenti e rinforzi, pot\u00e9 disporre sulla Gotica circa 19 divisioni, tutte in gran parte rimaneggiate e incomplete, raggruppate in due armate: la 10\u00aa armata a est, comandata dal generale Heinrich von Vietinghoff e formata dal LXXVI corpo (generale Traugott Herr) e il LI corpo da montagna (generale Valentin Feuerstein); la 14\u00aa armata a occidente, posizionata in difesa degli Appennini centrali e della riviera di Levante, comandata dal generale Joachim Lemelsen e formata dal I corpo paracadutisti e dal XIV corpo corazzato con in riserva la 29\u00aa Panzergranadier e la 20\u00aa divisione campale della Luftwaffe. Nei cieli una flotta di circa 90 caccia italo-tedeschi, 45 ricognitori e 35 \"Stuka\" era tutto quello che le forze dell'Asse potevano schierare contro i quasi 2.900 aerei alleati.\nNelle immediate retrovie tirreniche era schierata l'Armata Liguria del Maresciallo d'Italia Rodolfo Graziani, di composizione mista italo-tedesca, di cui facevano parte la 3\u00aa Divisione fanteria di marina \"San Marco\", la 4\u00aa Divisione alpina \"Monterosa\" e la 1\u00aa Divisione bersaglieri \"Italia\" della RSI, addestrate in Germania e rinviate a combattere in patria. Sul fronte dell'Adriatico vi erano poi altri reparti dell'esercito della RSI, con la Legione \"M\" Guardie del Duce e il battaglione Mameli dell'8\u00ba Reggimento bersaglieri \"Manara\", rinforzate in dicembre dal battaglione \"Lupo\" della X\u00aa Divisione MAS.\nI preparativi all'attacco.\nIl 4 agosto, lo stesso giorno in cui i tedeschi si ritirarono formalmente oltre l'Arno, Alexander e Harding si incontrarono con Oliver Leese all'aeroporto di Orvieto-Castel Viscardo per discutere i piani futuri; tutti i progetti redatti in precedenza furono accantonati e venne deciso di cambiare l'intero piano d'operazioni da svolgere in Italia. La perdita delle truppe francesi da montagna aveva reso l'attacco nel settore centrale montagnoso della linea Gotica meno praticabile di quanto si fosse supposto inizialmente. La 5\u00aa Armata era ormai ridotta a tal punto che il peso dei combattimenti sarebbe ricaduto sull'8\u00aa Armata, la quale non disponeva di truppe da montagna e che nel condurre le proprie operazioni aveva sempre fatto largo uso nella sua grande superiorit\u00e0 di forze corazzate e di artiglieria. Queste due armi si sarebbero ovviamente trovate in una posizione di svantaggio durante un attacco a postazioni di montagna, e di conseguenza Leese propose di trasferire segretamente tutta l'armata britannica sulla costa adriatica, da dove avrebbe attaccato dove le vette erano pi\u00f9 basse. Se fosse riuscito a sfondare e a raggiungere Rimini, le sue forze corazzate si sarebbero trovate di fronte alla pianura Padana e avrebbero potuto combattere per la prima volta su un terreno a loro adatto.\nLa diversa natura delle due armate, e la poca simpatia che Leese provava per Clark, indussero il generale britannico a elaborare un'operazione su due direttrici separate. Il piano proposto da Leese coincideva con la tecnica dei \u00abdue pugni\u00bb preferita da Alexander: questi avrebbe prima attaccato con l'8\u00aa Armata, e non appena l'attenzione di Kesselring fosse stata sufficientemente attratta sulla costa adriatica la 5\u00aa Armata avrebbe a sua volta attaccato nella parte sinistra del settore centrale puntando Bologna. Quando poi il feldmaresciallo tedesco avesse tentato di reagire a questa nuova minaccia, l'8\u00aa Armata sarebbe ripartita all'attacco in modo da sbucare nella pianura Padana. \nNonostante i problemi logistici che comportavano lo spostamento e la riorganizzazione di cospicue forze e materiali fino a quel momento ammassate nei pressi di Arezzo e Firenze, il nuovo piano fu salutato con favore, visto che le prospettive di successo del piano originale erano state alquanto ridotte dalla partenza delle esperte truppe da montagna destinate alla Francia. Leese era anche convinto che assegnando alle due armate obiettivi diversi si sarebbe riusciti a farle funzionare meglio. Persuaso dagli argomenti di Leese, e dal fatto che cos\u00ec l'armata britannica non avrebbe dovuto rivaleggiare con l'armata gemella per accaparrarsi i titoli sulla stampa mondiale, Alexander decise di adottare il nuovo piano. La decisione fu presa sullo stesso aeroporto di Orvieto e gli ordini immediatamente diramati: alla nuova operazione fu dato il nome convenzionale di \u00abOlive\u00bb.\nIn realt\u00e0 parecchi componenti dello stato maggiore dell'8\u00aa Armata non erano favorevoli a un cambiamento del piano, e anzi vi si opposero energicamente: non tanto per la perdita di tutto il duro lavoro compiuto fino ad allora, ma perch\u00e9 si resero conto che invece delle montagne le forze attaccanti avrebbero dovuto superare una serie di fiumi che scorrevano trasversalmente alla direttrice d'attacco. I rilievi che scendevano verso il mare permettevano ai tedeschi di installare perfette posizioni difensive fra i corsi dei numerosi fiumi e dalle quali controllare i punti di attraversamento. Si riteneva inoltre che, qualora i tedeschi si fossero ritirati, la loro linea difensiva sarebbe diventata pi\u00f9 corta e pi\u00f9 forte. Inoltre Kesselring era avvantaggiato nel poter utilizzare per i suoi spostamenti di truppe una buona strada trasversale, la statale n\u00ba 9, che sarebbe servita ai tedeschi come un'eccellente via di collegamento tra i settori delle due armate alleate consentendo di spostare le truppe tra i due fronti in modo molto pi\u00f9 rapido di quanto gli Alleati si potessero aspettare. Gli insegnamenti ricavati dalle operazioni del precedente autunno sul Sangro furono messi da parte e offuscati dalla convinzione che la pianura emiliano-lombarda avrebbe permesso un ampio utilizzo manovrato delle forze corazzate, e inoltre le previsioni degli strateghi alleati circa il perdurare del bel tempo si rivelarono decisamente ottimistiche. In ogni caso la regione pianeggiante a nord di Rimini era paludosa e tutt'altro che adatta a una veloce penetrazione di forze corazzate.\nIl 7 agosto Alexander, il suo capo di stato maggiore Harding e Leese sottoposero il piano al generale Clark, che accett\u00f2 e a cui fu affidato il XIII Corpo d'armata di Kirkman destinato a reintegrare le truppe spostate in Francia. L'8\u00aa Armata avrebbe attaccato il 25 agosto, mentre l'attacco della 5\u00aa Armata sarebbe cominciato intorno al 1\u00ba settembre. Nel frattempo il problema del piano di copertura fu risolto con un doppio bluff, che avrebbe dovuto persuadere i tedeschi della natura spuria dei precedenti concentramenti di truppe sull'Adriatico. La 5\u00aa Armata avrebbe cercato di mettere in evidenza le zone di concentramento della sua artiglieria e dei suoi depositi, aggiungendone di fittizi per attirare l'attenzione sul settore centrale; l'8\u00aa Armata avrebbe fatto l'opposto, ma ci\u00f2 non sarebbe stato facile in quanto occorreva nascondere enormi quantit\u00e0 di munizioni e portare nella zona all'ultimo momento possibile un gran quantitativo di cannoni e carri. Il II Corpo polacco avrebbe quindi dovuto coprire il concentramento del V Corpo d'armata britannico e del Corpo d'armata canadese, insistendo con la sua avanzata a nord di Ancona verso il Metauro e creandovi alcune teste di ponte. Al momento dell'attacco principale quindi il V Corpo e il Corpo canadese si sarebbero trovati con attraversamenti gi\u00e0 pronti, sopravanzando quindi i polacchi e ricacciando indietro i tedeschi che cos\u00ec non avrebbero capito di trovarsi di fronte all'attacco principale, ma solo a una prosecuzione della pressione lungo la costa. Premesso che lo spostamento dell'8\u00aa Armata venisse eseguito in segreto, gli Alleati sul fronte adriatico si sarebbero trovati di fronte a sole due divisioni di fanteria: la 278\u00aa, che stava ritirandosi di fronte ai polacchi ormai da settimane, e la ricostituita 71\u00aa Divisione, che aveva ceduto di fronte al corpo d'armata francese nelle fasi iniziali dell'operazione Diadem. Dietro queste divisioni vi era la temibile 1\u00aa Divisione paracadutisti, ma il resto delle divisioni di Kesselring erano molto pi\u00f9 a ovest e quindi impossibilitate a contrattaccare subitamente nel punto in cui Leese intendeva fare breccia.\nGli ordini e i piani furono diramati il 13 agosto, e il D-Day venne fissato per il giorno 25. Ben otto divisioni con il loro seguito di uomini e mezzi furono spostate sul fronte adriatico: dai 60 agli 80.000 veicoli si riversano dal 15 al 22 agosto sulle strade dell'Appennino umbro-marchigiano e della riviera adriatica, e i genieri canadesi costruirono un'ulteriore strada carrabile lunga quasi 200\u00a0km attraverso Spoleto, Camerino e Macerata per permettere al I corpo canadese di spostarsi sul Metauro, da dove avrebbe attaccato dopo un'azione preliminare prevista per il 19 agosto. Il piano tattico dell'8\u00aa Armata prevedeva un attacco iniziale condotto da tre corpi d'armata affiancati. I polacchi avrebbero occupato Pesaro all'estremit\u00e0 orientale della linea Gotica e quindi si sarebbero spostati in riserva d'armata. I canadesi, con la 1\u00aa Divisione di fanteria e la 5\u00aa Divisione corazzata, avrebbero attaccato al centro mirando alla strada costiera a nord di Pesaro e per poi avanzare lungo di essa per occupare Rimini. Il V Corpo d'armata avrebbe sostenuto il peso principale dell'attacco, avendo ai suoi ordini cinque divisioni, la 4\u00aa, la 46\u00aa e la 56\u00aa Divisione britannica, unite alla 4\u00aa Divisione indiana e alla 1\u00aa Divisione corazzata britannica. Questo corpo avrebbe attaccato attraverso le alture a ovest dei canadesi e mirato a raggiungere la statale n\u00ba 9 a ovest di Rimini, nella valle del Po. Il X Corpo avrebbe continuato a tenere il fronte centrale montagnoso fra le due armate mentre il XIII Corpo sarebbe passato alle dipendenze della 5\u00aa Armata, che teneva il settore a nord e a nord-est di Firenze.\nL'offensiva aerea e l'attivit\u00e0 partigiana.\nQuando l'avanzata oltre Roma cominci\u00f2 ad allargarsi su un fronte di due armate, la Desert Air Force e la 12th Tactical Air Force spostarono la loro zona operativa in avanti per appoggiare direttamente le forze alleate, utilizzando gli stessi confini e stabilendo i propri comandi insieme a quelli delle due armate terrestri. Mentre i bombardieri medi continuavano a dipendere da un comando centralizzato, e continuavano a occuparsi delle vie di comunicazione a nord della linea Pisa-Arezzo-Fano, i cacciabombardieri della Tactical Air Force continuarono la loro opera di interdizione attorno a Firenze. Le brigate caccia di entrambe le forze aeree invece si concentrarono sul traffico costiero nel tratto terminale dell'Adriatico e del mar Ligure, sopra la linea Pisa-Rimini. Queste operazioni furono molto efficaci, e operando in concomitanza con l'avanzata delle truppe alleate i caccia e i cacciabombardieri continuarono i loro attacchi contro i trasporti e le comunicazioni stradali. La 12th TAF il 18 luglio complet\u00f2 il suo spostamento in Corsica per tenersi pronta ad appoggiare l'operazione Dragoon, ma per un certo periodo continu\u00f2 a sostenere le operazioni nell'Italia nord-occidentale. La Desert Air Force concentr\u00f2 quindi i suoi sforzi sull'immediato fronte di battaglia, soprattutto contro i centri di rifornimento delle comunicazioni che servivano le posizioni di Kesselring negli Appennini. Fin da met\u00e0 giugno i comandi delle forze aeree raccomandarono di concentrare gli attacchi contro i ponti sul Po, ma queste operazioni furono prima rese impossibili dal maltempo che impervers\u00f2 nella seconda met\u00e0 dello stesso mese, e poi furono sospese su ordine di Alexander che, dopo la battaglia sul Trasimeno, riteneva ancora possibile uno sfondamento a breve scadenza verso la valle del Po, e sperava di conquistare i ponti ancora intatti.\nI comandi dell'aviazione sostennero che interrompere le vie di comunicazione di Kesselring era vitale se si voleva sfondare \u00abentro un tempo determinabile\u00bb, e quando la loro opinione prevalse la responsabilit\u00e0 di queste azioni ricadde interamente sulle spalle delle due forze aeree, che dal 12 luglio iniziarono una serie di attacchi combinati. Vennero quindi messe in atto operazioni contro i ponti a ovest di Piacenza per interrompere il traffico da est a ovest nella pianura Padana a nord del Po. Il 20 luglio le interruzioni della rete ferroviaria nel nord Italia erano circa novanta; dopo il 26 luglio tutti i ponti sul Po a est di Torre Beretti furono distrutti; il 4 agosto Genova era isolata e tutte le linee ferroviarie da e per Milano erano tagliate o danneggiate. Questi risultati furono ottenuti quasi esclusivamente con i bombardieri medi della 12th TAF, dato che i cacciabombardieri si rivelarono utili quasi esclusivamente contro materiale rotabile e trasporti su strada. Questo programma di bombardamento cre\u00f2 indubbiamente seri problemi alle forze armate tedesche, ma non fu determinante. Unit\u00e0 di manodopera italiane furono obbligate a lavorare continuamente per il ripristino delle vie di comunicazione e la riparazione dei ponti, aument\u00f2 il numero di ponti di barche, e sul Po furono costruiti oltre cinquanta punti di attraversamento mediante imbarcazioni navetta. In queste operazioni Kesselring fu parecchio avvantaggiato dalla sosta di sei settimane circa imposta da Dragoon, e alla fine di luglio il generale Ira C. Eaker, il comandante in capo del Mediterranean Allied Air Forces (MAAF), complet\u00f2 il trasferimento dell'intera 12th TAF nella Francia meridionale al seguito immediato della 7\u00aa Armata. Quando poi nell'autunno lo slancio delle truppe alleate in Italia perse consistenza, i comandi statunitensi prospettarono addirittura il ritiro dall'Italia anche della Fifteenth Air Force, che dalle basi di bombardieri pesanti a Foggia operava contro il cuore della Germania, e solo la mancanza di strutture adeguate in Francia fece s\u00ec che i bombardieri strategici rimanessero in Italia.\nLa caduta di Roma aveva inferto un duro colpo al governo repubblicano di Benito Mussolini che si era stabilito a Sal\u00f2, sul lago di Garda. Ovunque gli Alleati erano accolti come liberatori mentre le amministrazioni e le autorit\u00e0 locali fasciste si dileguarono, lasciando agli Alleati il compito di provvedere alla popolazione e all'ordine pubblico. Parallelamente all'avanzata alleata, i gruppi partigiani che operavano contro le comunicazioni tedesche si fecero sempre pi\u00f9 audaci, e i tedeschi si resero conto che la possibilit\u00e0 di conservare il controllo sociale del nord Italia dipendeva non tanto dalla linea Gotica, ma soprattutto dalle condizioni dell'Italia settentrionale, dove aleggiava lo spettro della guerra civile e dove il numero di effettivi tra le file partigiane crebbe da qualche migliaia di uomini a circa 100.000 unit\u00e0. Durante questo periodo i tedeschi subirono grosse perdite a causa delle azioni partigiane; Kesselring stim\u00f2 che tra il giugno e l'agosto 1944 i soldati tedeschi uccisi e dispersi fossero tra i 5 e gli 8.000 e altrettanti furono i feriti, e sempre per ammissione dello stesso feldmaresciallo le perdite tedesche furono sicuramente maggiori di quelle subite dai partigiani. Inoltre le operazioni di sabotaggio alle installazioni militari, ai depositi di carburante e alle comunicazioni di tutti i generi si fecero sempre pi\u00f9 intense, tanto che Kesselring fu costretto a diramare ai primi di agosto nuovi ordini, sempre pi\u00f9 duri, per reprimere l'attivit\u00e0 partigiana. Il feldmaresciallo diede disposizioni affinch\u00e9 le sue truppe usassero qualunque mezzo \u00absenza restrizioni (anche contro donne e bambini)\u00bb e autorizz\u00f2 l'arresto di parenti e amici di persone sospettate di attivit\u00e0 partigiana. Fu bandito l'utilizzo delle biciclette, vennero chiuse le centraline telefoniche e tutti gli uomini tra i 17 e i 45 anni furono regolarmente rastrellati e inviati a lavorare in Germania. Si inizi\u00f2 poi a fucilare gli ostaggi, meglio se noti comunisti scelti dalle milizie fasciste, e in tutti i casi di \u00abgrave violenza commessa contro i soldati tedeschi, si proceder\u00e0 all'impiccagione di un adeguato numero di ostaggi. [...] E dopo che i corpi saranno rimasti esposti per dodici ore, la popolazione ricever\u00e0 l'ordine di seppellirli senza cerimonie funebri e senza l'assistenza di un sacerdote\u00bb. Il 20 luglio, dopo il fallito attentato a Hitler, Mussolini si rec\u00f2 alla Tana del Lupo in Prussia orientale per incontrare il \"f\u00fchrer\", con il quale concord\u00f2, oltre al ritorno in Italia delle quattro divisioni repubblichine che avevano terminato il loro periodo di addestramento in Germania, anche la creazione di una nuova formazione di milizie armate, le Brigate nere. Queste formazioni, nate dall'idea di Alessandro Pavolini, nacquero il 26 luglio e furono inquadrate come milizia del rinnovato Partito Fascista Repubblicano, con compiti che andavano dal mantenimento dell'ordine pubblico, alla difesa della Repubblica Sociale, alle attivit\u00e0 di controterrorismo e antipartigiane. Pavolini sosteneva che fosse inutile combattere i partigiani con truppe del vecchio Regio Esercito, e dello stesso parere fu Mussolini, in quale dichiar\u00f2: \u00abOvunque esista un esercito su suolo nazionale \u00e8 direttamente rappresentato da nuclei di uomini e ufficiali pronti a disertare e passare dall'altra parte\u00bb, ed erano quindi necessarie delle \u00absquadre d'azione\u00bb come le Brigate nere, ossia uomini affidabili e leali nei confronti del fascismo.\nCon l'intensificarsi dell'attivit\u00e0 partigiana, tra giugno e settembre gli anglo-americani inviarono ufficiali di collegamento in tutte le regioni d'Italia occupate dai tedeschi. Per i partigiani italiani, che nulla sapevano dell'Allied Force Headquarters (AFHQ) o delle organizzazioni dell'OSS e del SOE presenti nell'Italia meridionale, la collaborazione con questi uomini divenne elemento cardine per comunicare con gli Alleati. Poich\u00e9 le dislocazioni delle formazioni partigiane erano ancora abbastanza approssimative, gli agenti furono paracadutati \u00abal buio\u00bb, senza nessuna accoglienza e con il difficile compito di cercare le formazioni partigiane della zona. Il Piemonte, il Veneto e l'Emilia furono oggetto di particolare attenzione da parte dei servizi segreti alleati, i quali ebbero segnalazioni di forti concentramenti partigiani nelle Langhe, negli Appennini e nei settori di confine tra Italia e Jugoslavia, quindi potenzialmente in grado di collegarsi alle forze dell'Esercito Popolare di Liberazione di Tito, che nell'estate del 1944 stavano creando enormi problemi all'esercito tedesco nei Balcani.\nIl primo contributo che le missioni alleate diedero allo sviluppo della Resistenza italiana fu quello di rendere possibile il lancio di materiale alle formazioni partigiane, valutandone autonomia ed efficienza militare in modo da razionalizzare l'invio di armi e rifornimenti. Gli ufficiali alleati fornirono inoltre i collegamenti radio necessari affinch\u00e9 le operazioni partigiane potessero essere coordinate con quelle delle truppe regolari, e diedero appoggio nell'addestramento dei partigiani nelle operazioni di sabotaggio con l'istituzione di vere e proprie scuole per insegnare il corretto utilizzo di esplosivi e le tecniche di demolizione, poi efficacemente utilizzate in operazioni congiunte. Ovviamente gli agenti si trovarono a dover collaborare con formazioni partigiane politicamente non omogenee e in competizione tra loro, che a volte portarono a episodi di forte contrapposizione, ma nel complesso la situazione era diversa da quelle riscontrate in Grecia e Jugoslavia, soprattutto perch\u00e9 (almeno formalmente) tutte le formazioni operavano all'interno del quadro unitario che aveva il suo vertice nel Comitato di Liberazione Nazionale Alta Italia (CLNAI) e nel Corpo volontari della libert\u00e0 (CVL), all'interno dei quali erano rappresentati tutti i partiti antifascisti, e per la presenza sul territorio nazionale di un governo legittimo di cui facevano parte gli stessi partiti politici. Ci\u00f2 fu un elemento positivo per i servizi segreti, i quali speravano cos\u00ec di poter evitare conflitti tra le diverse formazioni e allo stesso tempo farle collaborare mantenendone l'unit\u00e0 soprattutto con la gestione dei lanci di materiali oltre le linee nemiche. Buona parte di questa omogeneit\u00e0 si dovette soprattutto al PCI, che scelse una via diversa rispetto agli omologhi partiti nei Balcani, escludendo la possibilit\u00e0 di una contrapposizione diretta con le altre forze politiche. Fondamentale fu a questo proposito la cosiddetta \u00absvolta di Salerno\u00bb, con la quale Palmiro Togliatti, su indicazione di Mosca, impose la collaborazione delle forze comuniste con le altre forze antifasciste.\nMa per gli Alleati fu chiaro fin da subito che rifornire le formazioni sarebbe stato difficile e rischioso. Le lunghe distanze che dovevano percorrere gli aerei e le avverse condizioni atmosferiche di giugno furono i fattori che tennero basso il tasso di successo di tali operazioni, e in numerose occasioni i servizi segreti lamentarono che la scarsa disponibilit\u00e0 di velivoli stesse danneggiando seriamente lo svolgimento delle operazioni. Al 15 agosto era stato possibile lanciare solo 69 delle 300 tonnellate stabilite per quel mese, e durante una riunione dello Special Operation Meeting un rappresentante del Mediterranean Allied Air Forces fece presente che le difficolt\u00e0 di rifornimento andavano imputate alla priorit\u00e0 assegnata all'operazione Dragoon e alle operazioni di soccorso della Resistenza polacca che stava tentando di insorgere a Varsavia. Solo dopo che lo stesso William Joseph Donovan ottenne da Wilson il permesso di utilizzare l'885\u00ba Squadrone statunitense di stanza ad Algeri per le operazioni a favore della Resistenza le cose migliorarono, ma la percentuale di insuccessi si mantenne comunque alta, intorno al 40%, e ci\u00f2 fu rilevato indirettamente anche dallo stesso comando tedesco. Kesselring stesso rilev\u00f2 come gli Alleati non seppero appoggiare e sostenere nel migliore dei modi le azioni partigiane, le quali avrebbero potuto contrastare pi\u00f9 efficacemente i rifornimenti dei tedeschi nella zona appenninica mentre questi stavano compiendo il loro assestamento sulla Gotica.\nL'assalto alla linea Gotica.\nScatta l'operazione Olive.\nL'offensiva di Alexander si apr\u00ec sotto buoni auspici, il 25 agosto, dieci giorni pi\u00f9 tardi del previsto. I tedeschi furono colti di sorpresa, in quanto le cinque divisioni del V corpo britannico e le due del I corpo canadese erano riuscite a mettersi in posizione alle spalle del II corpo polacco senza che il nemico se ne avvedesse. Solo due divisioni tedesche di qualit\u00e0 mediocre, spalleggiate dalla 1\u00aa divisione paracadutisti, erano schierate lungo la costa adriatica; in quel periodo gli spostamenti di truppe tedesche avvenivano prevalentemente da est a ovest. Le avanzate del corpo polacco lungo la costa non avevano suscitato preoccupazione ai tedeschi, e fu soltanto il 29 agosto, quando gi\u00e0 i tre corpi alleati procedendo su un ampio fronte erano avanzati dal Metauro al Foglia, che i tedeschi cominciarono a reagire. La 1\u00aa divisione canadese e la 46\u00aa divisione britannica avanzarono oltre il Metauro senza incontrare resistenza, conquistando Saltara e Serrungarina mentre la 71\u00aa divisione tedesca ripiegava ordinatamente verso nord.\nL'avanzata alleata procedette speditamente: nonostante l'arrivo di due divisioni tedesche di rinforzo, gli indiani raggiunsero Urbino mentre i britannici avanzarono lungo la valle del Tevere e i canadesi avanzarono verso la vallata del Foglia; Kesselring, comprese le evidenti intenzioni degli Alleati, fece ripiegare il LXXVI corpo oltre il Foglia, accorciando il fronte dietro gli apprestamenti difensivi della Gotica.\nIl 30 agosto dopo un massiccio bombardamento aereo e terrestre che sconvolse le linee tedesche, canadesi e britannici diedero il via al primo violento assalto alla Gotica attaccando Montecchio, Borgo Santa Maria e Belvedere Fogliense, riuscendo il 1\u00ba settembre a sfondare quasi completamente la \"Linea Gotica I\" nel settore adriatico; Pesaro fu conquistata e i tedeschi furono costretti a ritirarsi sulla seconda linea difensiva.\nIl 2 settembre le forze alleate raggiunsero la linea del fiume Conca, circa 11 chilometri pi\u00f9 a nord del Metauro. Il giorno seguente i britannici entrarono a Morciano di Romagna e San Clemente, mentre anche i canadesi oltrepassarono il Conca diretti verso Rimini, dove furono bloccati dai tedeschi posizionati nella periferia di Riccione; a nord di Firenze anche i britannici furono bloccati da furiosi combattimenti. L'impeto dell'8\u00aa armata aveva per\u00f2 perso il suo slancio. La battaglia cruciale fu quella che si svolse il 4 settembre in corrispondenza delle alture di Coriano, a nord del torrente Ausa; i reparti della 56\u00aa e della 46\u00aa divisione britanniche entrarono a Montefiore proseguendo oltre il Conca, dando il via all'attacco sul crinale di Coriano, sulla via per Rimini, dove furono impegnati dalla 29\u00aa \"Panzergrenadier\" tedesca. Questa trattenne a lungo gli Alleati sul crinale facendo crollare le speranze di raggiungere Rimini in breve tempo.\nIntanto i tedeschi stavano ricevendo ulteriori rinforzi e il 6 settembre in loro aiuto sopraggiunsero violente piogge. I comandi alleati decisero quindi di far partire l'attacco della 5\u00aa armata statunitense verso il giogo di Scarperia, spostando l'attacco originariamente deciso verso il passo della Futa nel punto di giunzione tra le due armate tedesche, punto debole in qualsiasi esercito. Nel mentre Kesselring aveva ordinato a tutte le altre sue divisioni di ritirarsi sulle posizioni della Linea Gotica, accorciando in questo modo il fronte e rendendo disponibili truppe da inviare nel settore adriatico; la 5\u00aa Armata ne approfitt\u00f2 per sferrare il suo attacco.\nIl Giogo di Scarperia e Rimini.\nEbbe cos\u00ec inizio la seconda fase della \"manovra a tenaglia\" voluta dal generale Alexander, con l'attacco del II Corpo statunitense e del XIII Corpo britannico alle posizioni tedesche nell'Appennino toscoromagnolo, debolmente presidiate ma difese con grande tenacia.\nLe divisioni statunitensi furono incaricate di portare una serie di attacchi simultanei su tutto il fronte di loro competenza, in modo tale da sfondare il settore centrale e dirigersi verso Bologna attraverso l'Appennino faentino e forlivese, le Alpi Apuane e la Garfagnana. Intanto l'8\u00aa armata continu\u00f2 i suoi attacchi sul crinale di Coriano con un violentissimo bombardamento aeronavale e terrestre, mentre la 5\u00aa mosse verso il giogo di Scarperia bombardando pesantemente i rilievi, pur senza mettere fuori combattimento i tedeschi che anzi fermarono la 91\u00aa divisione statunitense lanciata alla conquista di Monticelli e monte Altuzzo.\nNonostante la netta superiorit\u00e0 di uomini e mezzi, gli Alleati rimasero bloccati per giorni su tutto il fronte. Solo il 15 settembre i britannici a est entrarono a Gemmano, evacuata dai tedeschi per evitare l'accerchiamento, e continuarono una lenta avanzata verso Rimini seguendo sei direttrici e conquistando Montescudo e monte Colombo. Il 18 settembre anche gli statunitensi riuscirono a sfondare sul Giogo: i brasiliani della For\u00e7a Expedicion\u00e1ria Brasileira riuscirono a entrare a Camaiore e gli anglo-indiani a conquistare monte Peschiena e monte Femminamorta, anche se questi ultimi avanzarono pi\u00f9 lentamente dei loro alleati.\nIl giorno seguente gli anglo-indiani liberarono San Marino, mentre per i tedeschi arriv\u00f2 al fronte la famosa 90\u00aa \"Panzergranadier\", ma troppo tardi. La linea a protezione di Rimini stava ormai cedendo ed Heinrich von Vietinghoff convinse Kesselring a evacuare la citt\u00e0 costiera spostando la nuova linea difensiva oltre il fiume Marecchia. Il 21 settembre truppe greche, canadesi e neozelandesi entrarono a Rimini mentre gli statunitensi occupavano Firenzuola e il passo della Futa. Anche questa volta Kesselring fu colto alla sprovvista, e solo il 20 settembre si rese conto che quella in corso era una vera e propria offensiva. Egli si affrett\u00f2 a inviare nel settore due divisioni, ma intanto la divisione di riserva statunitense, l'88\u00aa fanteria, stava gi\u00e0 apprestandosi ad attaccare Bologna da est. Pur avendo perso la Linea Gotica e una posizione chiave arretrata come Monte Battaglia, anche in questa occasione i tedeschi si dimostrarono capaci di parare i colpi degli Alleati.\nIntanto i britannici si trovarono in difficolt\u00e0 sul versante adriatico, dove il 17 settembre a rallentarne l'avanzata si trovavano gi\u00e0 elementi di dieci divisioni tedesche. La conquista di Rimini segn\u00f2 la conclusione dell'operazione Olive: i tedeschi ripiegarono su una nuova linea difensiva denominata Linea Brunhild sul fiume Uso e successivamente sulla Linea Christa lungo il fiume Rubicone; vi erano ancora tredici fiumi da superare in quella regione piatta e paludosa prima di raggiungere il Po, e nel corso dell'ultimo attacco quasi 500 carri armati alleati erano sprofondati nel fango o erano stati messi fuori combattimento dal fuoco tedesco o da guasti meccanici, mentre molte unit\u00e0 di fanteria avevano subito perdite tali da essere ormai vicine al collasso. Ai tedeschi fu quindi possibile trasferire una larga parte delle loro forze sulla direttrice di marcia della 5\u00aa armata.\nBologna.\nDopo l'ordine emanato dallo stesso Adolf Hitler di non ritirarsi ulteriormente, il generale von Vietinghoff, comandante della 10\u00aa armata, ordin\u00f2 alla 98\u00aa divisione di occupare monte Battaglia, fondamentale per controllare la valle del Santerno e del Senio, dove per\u00f2 le forze tedesche dovettero scontrarsi anche contro i partigiani italiani.\nLa mattina del 27 settembre inizi\u00f2 cos\u00ec una delle battaglie pi\u00f9 sanguinose e feroci di tutta la Linea Gotica, che impegn\u00f2 Alleati e partigiani nella conquista di una vetta strategica e contesa, con forti perdite in entrambi gli schieramenti.\nIntanto nel settore tirrenico i brasiliani conquistarono il monte Prana, e nella valle del Serchio gli afro-americani della 92\u00aa divisione entrarono in localit\u00e0 Bagni di Lucca; a est, l'8\u00aa armata britannica entr\u00f2 a Santarcangelo di Romagna, per poi bloccarsi nuovamente a Savignano sul Rubicone.\nIl 29 settembre, mentre gli statunitensi avanzavano nell'Appennino bolognese fino a passo della Raticosa, si consum\u00f2 una delle pagine pi\u00f9 nere della campagna d'Italia. Il 16\u00ba reparto corazzato di ricognizione delle SS (SS-Panzer-Aufkl\u00e4rung-Abteilung 16) comandato dallo \"Sturmbannf\u00fchrer\" (maggiore) Walter Reder della 16\u00aa SS-Panzergrenadier, diede il via all'operazione di annientamento della brigata partigiana Stella Rossa nell'area di monte Sole di cui ne fecero le spese anche oltre 770 civili inermi, in quella che venne ricordata come la strage di Marzabotto.\nLa spinta delle due armate alleate a questo punto and\u00f2 esaurendosi; le truppe esauste e il terreno fangoso complicarono considerevolmente l'avanzata soprattutto dell'8\u00aa armata. Il peso principale dell'offensiva si spost\u00f2 nel settore centrale tenuto dal generale Clark, il quale si trov\u00f2 di fronte a due possibilit\u00e0: avanzare attraverso la strada statale 65 della Futa verso Bologna, oppure superare il passo del Giogo e dirigersi nella valle del Santerno verso Imola lungo la statale 65.\nIl 2 ottobre Clark diede il via alla sua nuova offensiva verso Imola e quindi Bologna. Scesero in campo quattro divisioni del II corpo statunitense, ma i tedeschi si batterono con tale ostinazione che durante le tre settimane seguenti gli statunitensi non riuscirono ad avanzare, in media, per pi\u00f9 di 1,5 chilometri al giorno, finch\u00e9 il 27 ottobre l'offensiva fu sospesa. Entro la fine di ottobre anche l'8 armata esaur\u00ec il suo slancio dopo aver superato solo altri cinque fiumi, e con il Po ancora distante 80 chilometri.\nIl 10 ottobre anche la 91\u00aa divisione statunitense si arrest\u00f2 davanti a Livergnano, un poderoso torrione roccioso sulla statale, dove per quattro giorni i tedeschi impegnarono duramente gli Alleati fino a che gli stessi reparti della Wehrmacht non dovettero ritirarsi sugli ultimi bastioni montuosi prima di Bologna.\nTra il 16 e il 20 ottobre la 5\u00aa armata comp\u00ec un ultimo balzo arrivando fino a Monte Grande, a pochi chilometri dalla via Emilia, ma l'illusione di raggiungere questa arteria stradale prima dell'inverno svan\u00ec quando la 29\u00aa divisione Panzergrenadier, la 1\u00aa divisione paracadutisti e la 90\u00aa divisione Panzergrenadier su ordine di von Vietinghoff si opposero con caparbiet\u00e0 alle truppe di Clark.\nLe pesanti perdite subite dal 15\u00ba gruppo d'armate alleato, le difficolt\u00e0 nell'ottenere i rinforzi e gli approvvigionamenti necessari per continuare l'attacco e l'arrivo della cattiva stagione costrinsero gli Alleati a fermarsi durante l'inverno a cavallo fra il 1944 e il 1945 ponendo fine alle operazioni sul fronte italiano. Non era ininfluente la circostanza che gli Alleati preferivano un maggior impegno sugli altri fronti, considerando quello italiano solo un diversivo col quale attrarre forze tedesche dal teatro francese e da quello orientale.\nDa l\u00ec a pochi giorni il comando alleato sospese le operazioni su tutto il fronte, dopo due mesi di cruenti combattimenti che causarono tra le file alleate oltre 30.000 tra morti, feriti e dispersi e oltre 50.000 perdite tra le file tedesche.\nUn lungo inverno.\nCon la fine delle operazioni della 5\u00aa armata i movimenti sul fronte furono caratterizzati solo da sporadici episodi e azioni di pattugliamento. Solo l'8\u00aa armata, sfruttando un periodo di bel tempo, avanz\u00f2 lentamente in Romagna conquistando Forl\u00ec (la cosiddetta \"citt\u00e0 del Duce\" la cui liberazione aveva un indubbio valore propagandistico-psicologico), ma generalmente l'attacco alleato si esaur\u00ec prima dell'inverno e le esauste truppe di Kesselring poterono ricostituire una nuova serie di appostamenti difensivi che sarebbero stati efficacemente utilizzati fino alla primavera del 1945.\nSul tratto occidentale, i parziali insuccessi statunitensi nello sfruttamento dello sfondamento lungo l'Arno, e la rapida distruzione della Repubblica partigiana di Montefiorino, consentirono a Kesselring di attestare la nuova linea pi\u00f9 a sud, includendo cos\u00ec l'Apuania e accorciando il fronte.\nI soli mutamenti di rilievo furono quelli che si registrarono ai vertici dei sistemi di comando delle due parti; Kesselring, rimasto ferito in un incidente stradale, fu sostituito da Vietinghoff, mentre al comando dell'8\u00aa armata il posto di Leese, in partenza per la Birmania, fu preso da Richard McCreery. Verso la fine di novembre Henry Maitland Wilson fu inviato a Washington e sostituito da Alexander quale comandante supremo alleato nel Mediterraneo, mentre il comando del 15\u00ba gruppo d'armate in Italia pass\u00f2 nelle mani di Clark; Lucian K. Truscott sostitu\u00ec Clark nel comando della 5\u00aa armata.\nNonostante ci\u00f2 il fronte italiano continu\u00f2 a perdere considerazione, soprattutto per gli statunitensi. Il 13 novembre il generale Alexander trasmise via radio il cosiddetto \"Proclama Alexander\", dove fu chiesto alle forze della Resistenza di \u00abcessare le operazioni organizzate su vasta scala\u00bb, pur specificando che era necessario \u00abconservare le munizioni ed i materiali\u00bb e \u00abapprofittare per\u00f2 ugualmente delle occasioni favorevoli per attaccare i tedeschi e i fascisti\u00bb oltre che \u00abcontinuare nella raccolta delle notizie di carattere militare concernenti il nemico\u00bb.\nContro le stesse intenzioni di Alexander, il messaggio fu interpretato come un invito a cessare gli attacchi al nemico. In ogni caso il comando del Corpo volontari della libert\u00e0 evit\u00f2 lo smantellamento inopinato del movimento partigiano che, anzi, continu\u00f2 le operazioni salvandosi dall'azione di violenta repressione che i tedeschi intensificarono parallelamente al periodo di inattivit\u00e0 anglo-americano. I partigiani della Divisione Modena-Armando, per esempio, furono per tutto novembre e dicembre in prima fila durante i limitati attacchi statunitensi per la conquista di alcune vette sovrastanti la Statale 64.\nLa situazione alleata alla fine del 1944 era molto deludente in rapporto alle grandi speranze della primavera e dell'estate. Sebbene Alexander si mostrasse ancora ottimista in merito alle possibilit\u00e0 di arrivare fino in Austria, alla luce della lentezza con cui le forze alleate stavano faticosamente risalendo la penisola questo obiettivo appariva sempre di pi\u00f9 un miraggio, come ammesso anche il 22 novembre ai capi di stato maggiore britannici da Maitland Wilson. Lo stato d'animo di sfiducia e di scontento tra le truppe anglo-americane si manifest\u00f2 nel progressivo aumento del numero dei casi di diserzione.\nL'offensiva italo-tedesca.\nPrima della fine del 1944 gli Alleati lanciarono un'ultima offensiva per cercare di conquistare Bologna e Ravenna, destinate a fungere da basi invernali. I canadesi dell'8\u00aa armata riuscirono a occupare Ravenna il 4 dicembre, e il loro successo indusse i tedeschi a inviare in questo settore tre divisioni per impedire all'8\u00aa armata di realizzare ulteriori avanzate.\nQuesto trasferimento di forze sembr\u00f2 offrire una buona occasione alla 5\u00aa armata, ma per impedirle di approfittarne sopraggiunse il 26 dicembre un contrattacco nemico nella valle del Serchio, contrattacco voluto da Mussolini per emulare la controffensiva di Hitler nelle Ardenne e sferrato in larga misura dalle truppe della RSI.\nL'azione, a cui parteciparono gli italiani della 4\u00aa Divisione alpina \"Monterosa\" e i tedeschi della 148\u00aa divisione di riserva, aveva come obiettivo iniziale di occupare la valle del Senio. In un primo tempo l'azione ebbe successo e gli afro-americani della 92\u00aa divisione furono spinti indietro per quasi 20\u00a0km verso sud, ma i rinforzi mandati da Clark ebbero modo di ricacciare indietro le truppe italo-tedesche facendole arretrare fino ai punti di partenza.\nLe armate alleate erano ormai esauste e a corto di munizioni, e per di pi\u00f9 si sapeva che i tedeschi avevano presso Bologna ingenti riserve. Alexander decise pertanto che le armate alleate si sarebbero dovute mettere sulla difensiva, preparandosi a una possente offensiva primaverile. Un ulteriore colpo alle speranze riposte nella campagna d'Italia fu costituito dalla decisione dei capi di stato maggiore congiunti di trasferire da questo teatro al fronte occidentale altre cinque divisioni, al fine di rinforzare le armate che in primavera avrebbero sferrato l'offensiva contro la stessa Germania. Per effetto di questa decisione il corpo canadese fu inviato in Francia, anche se poi gli sviluppi della situazione generale furono tali da rendere superfluo l'allontanamento dal fronte italiano di ulteriori divisioni.\nFourth Term ed Encore.\nDopo oltre un mese di inattivit\u00e0 su tutto il fronte, la prima azione alleata degna di nota scatt\u00f2 la notte del 5 febbraio 1945 con l'operazione Fourth Term in cui la 92\u00aa divisione attacc\u00f2 lungo la valle del Serchio e in Versilia, senza per\u00f2 ottenere nessun risultato di rilievo. La notte del 18 febbraio fu invece dato il via all'operazione Encore, destinata a dare il colpo finale nella conquista delle vette sovrastanti la Strada statale 64 Porrettana, strategicamente importanti in previsione dell'avanzata su Bologna. In pochi giorni la 10\u00aa divisione da montagna statunitense, arrivata al fronte da pochi giorni e appoggiata dai partigiani della Divisione Modena-Armando, sloggi\u00f2 i tedeschi dai monti Belvedere, Gorgolesco e Torraccia, mentre i brasiliani della FEB conquistano monte Castello ed entrano a Castelnuovo di Vergato. Il 5 marzo l'operazione si concluse con l'ingresso degli statunitensi a Castel d'Aiano, da dove iniziarono i preparativi per l'offensiva finale di primavera.\nL'offensiva finale.\nLa situazione dei contendenti.\nSulla carta la linea invernale lungo la quale erano attestate le forze tedesche in Italia appariva molto simile a quella dell'anno prima, e quasi altrettanto formidabile, sebbene situata molto pi\u00f9 a nord in alcuni punti anche di quasi 300 chilometri. Furono diversi i fattori che avvantaggiarono l'esercito angloamericano in procinto di sferrare l'ultimo attacco: alla fine del 1944 l'8\u00aa Armata aveva ormai sfondato la Gotica e a nord non si trovavano pi\u00f9 caratteristiche naturali utili ai tedeschi o cos\u00ec ben fortificate, mentre gli statunitensi della 5\u00aa armata erano ormai in procinto di entrare nella Pianura Padana e nella riviera ligure.\nGli Alleati si trovavano dunque in una posizione nettamente migliore per sferrare la loro nuova offensiva di primavera 1945. Inoltre in marzo, alla vigilia dell'offensiva, le forze alleate comprendevano 17 divisioni pi\u00f9 6 gruppi di combattimento italiani (reparti con un organico a livello di divisione sebbene leggermente ridotto). I tedeschi schieravano 23 divisioni oltre alle quattro divisioni italiane della RSI, ma questo confronto nascondeva un falso rapporto di forze: le due armate alleate contavano circa 536.000 uomini ai quali si aggiungevano circa 70.000 italiani, mentre i tedeschi potevano contare su un totale di circa 491.000 uomini (ma 45.000 dei quali appartenevano a formazioni di polizia o contraeree) oltre a 108.000 repubblichini. Ancor pi\u00f9 significativo era il confronto in termini di truppe combattenti e di armi: in aprile, quando l'8\u00aa armata inizi\u00f2 l'offensiva, questa godeva di una superiorit\u00e0 di circa 2 a 1 in truppe combattenti (57.000 contro 29.000), di 2 a 1 in artiglieria (1220 pezzi contro 665) e di oltre 3 a 1 in mezzi corazzati (1320 contro 400). Gli Alleati erano inoltre avvantaggiati dall'azione di circa 60.000 partigiani, che producevano confusione alle spalle del nemico il quale, per contrastarne l'azione, era obbligato a distogliere truppe dal fronte. Ancor pi\u00f9 importante era per\u00f2 la supremazia aerea pressoch\u00e9 assoluta su cui gli Alleati potevano contare: la loro campagna di bombardamento strategico aveva ormai paralizzato le arterie stradali e i centri industriali rendendo quasi impossibile trasferire in Italia divisioni tedesche da altri teatri. A questo si aggiungeva poi la scarsit\u00e0 di carburante per le forze meccanizzate e motorizzate tedesche, talmente grave da impedire loro di muoversi lungo il fronte per chiudere i \"varchi\" ma anche di effettuare una ritirata manovrata.\nLa situazione tra le file angloamericane era invece decisamente migliore; il morale delle truppe aveva registrato un profondo miglioramento e tra l'altro esse avevano visto arrivare, oltre a ingenti quantitativi di munizioni e materiale per la costruzione di ponti, un gran numero di nuove armi: carri armati \"Kangaroo\" per il trasporto anfibio di uomini, mezzi da sbarco cingolati (i cosiddetti \"Fantails\"), carri armati Sherman e Churchill muniti di cannoni di grosso calibro, carri lanciafiamme e \"tank-dozers\", ossia carri adibiti al recupero dei blindati danneggiati.\nDa parte tedesca, in gennaio Kesselring rientr\u00f2 in Italia dopo un periodo di convalescenza, ma in marzo se ne and\u00f2 definitivamente per sostituire von Rundstedt sul fronte occidentale venendo rimpiazzato da von Veitinghoff, mentre il comando della 10\u00aa armata tedesca (comprendente cinque divisioni paracadutiste e le quattro divisioni del LXXVI corpo corazzato) fu affidato al generale Traugott Herr. Joachim Lemelsen, comandante della 14\u00aa armata dal febbraio 1945, sorvegliava la parte occidentale - la pi\u00f9 ampia in quanto includeva il settore di Bologna - con le quattro divisioni del LI Corpo da montagna (nel tratto verso Genova) e tre divisioni del XIV Corpo corazzato nel settore di Bologna. Solo tre divisioni furono messe in riserva in quanto due erano appostate alle spalle del fianco adriatico e due nei pressi di Genova per sventare eventuali tentativi di invasione anfibi alle spalle del fronte.\nDalla parte alleata l'ala destra del 15\u00ba gruppo d'armate di Mark Clark, schierata di fronte alla 10\u00aa armata tedesca, era formata dall'armata di McCreery comprendente il V corpo britannico (quattro divisioni) il II corpo polacco (due divisioni di fanteria, una divisione e una brigata corazzate), il XIII corpo britannico (che in realt\u00e0 non era che la 10\u00aa divisione indiana) il X corpo britannico (composto da due gruppi di combattimenti italiani, dalla Brigata Ebraica e dai \"Lovat Scouts\"), mentre la 6\u00aa divisione corazzata costituiva la riserva. Ad ovest la 5\u00aa armata, ora comandata da Truscott, comprendeva il II corpo (quattro divisioni) e il IV corpo (tre divisioni), ambedue statunitensi, e in riserva aveva due divisioni corazzate, la 1\u00aa statunitense e la 6\u00aa sudafricana.\nLa situazione strategica.\nL'obiettivo strategico principale per gli Alleati era di travolgere e annientare le forze tedesche prima che queste potessero mettersi in salvo al di l\u00e0 del Po. Il miglior modo per risolvere il problema sarebbe stato quello di lanciare in profondit\u00e0 le forze corazzate dell'8\u00aa armata nel tratto pianeggiante di circa 50\u00a0km compreso tra il basso Reno e il Po (a gennaio l'8\u00aa armata aveva approfittato di un breve periodo di bel tempo per raggiungere il Senio, fiume che sbocca nel Reno nei pressi della sua foce nell'Adriatico).\nSi sperava che l'azione avrebbe consentito ai britannici di impadronirsi della zona Bastia-Argenta appena a ovest della valli di Comacchio, dove l'8\u00aa armata avrebbe potuto aprirsi un varco verso la pianura; la 5\u00aa armata avrebbe invece attaccato qualche giorno dopo verso nord in direzione Bologna. Il duplice attacco avrebbe dovuto tagliare le direttrici di ritirata dei tedeschi e intrappolarli.\nLa data d'inizio dell'offensiva primaverile fu fissata per il 9 aprile 1945 e venne coordinata con le azioni sul fronte nord-occidentale, dove gli Alleati stavano compiendo progressi nell'ambito dell'invasione della Germania.\nNel frattempo, quattro giorni prima, i nippoamericani del 442\u00ba reggimento di fanteria (\"442nd Infantry Regiment\") tornati dal fronte provenzale e ora inquadrati nella 92\u00aa divisione attaccarono e conquistarono monte Folgorito, Carchio e Canala. Il 442\u00b0 era un reggimento composto esclusivamente da fanti nippoamericani (o Nisei), che risulter\u00e0 essere il corpo con il maggior numero di decorazioni dell'intero scenario bellico della Gotica. In poche settimane essi superarono le postazioni difensive tedesche, arroccate sulle Apuane, che da mesi gli afroamericani della 92\u00aa divisione non avevano saputo scuotere e battere in maniera n\u00e9 costante n\u00e9 efficace.\nL'attacco alleato.\nGli Alleati coordinarono quindi un piano complesso (operazione Roast) che avrebbe impegnato entrambe le armate contemporaneamente. Le operazioni dell'8\u00aa armata erano ben studiate: simulando preparativi in vista di uno sbarco a nord della foce del Po, gli Alleati si sforzarono di attirare l'attenzione delle forze di von Vietinghoff in quella direzione. Per rafforzare l'impressione, il 1\u00ba aprile la II brigata commando e la XXIV Guards Brigade occuparono la lingua sabbiosa che separa le valli di Comacchio dal mare, e pochi giorni dopo uomini dello Special Boat Service si insediarono sugli isolotti sabbiosi della zona.\nL'attacco principale sarebbe stato sferrato, al di l\u00e0 del Senio, dal V corpo britannico e dal II corpo polacco. Il primo doveva sfondare in una zona alquanto lontana dal mare, in modo da cogliere i tedeschi di sorpresa; da qui una parte avrebbe ripiegato a destra investendo il fianco del corridoio Bastia-Argenta (o \"varco di Argenta\") appena a ovest delle valli di Comacchio, mentre l'altra parte sarebbe avanzata in direzione nord-ovest per portarsi alle spalle di Bologna e interrompere le vie di comunicazione che dalla citt\u00e0 si diramavano verso nord.\nI polacchi dovevano avanzare lungo la Strada statale 9 Via Emilia puntando direttamente su Bologna, mentre sull'ala destra la 56\u00aa divisione avrebbe dovuto assaltare il varco di Argenta cercando un attacco frontale e una manovra di aggiramento attraverso le valli di Comacchio.\nL'ala sinistra nel frattempo avrebbe attaccato verso nord con il X e XIII corpo, al di l\u00e0 del monte Battaglia, finch\u00e9 la sua direttrice di avanzata non avrebbe incontrato le forze polacche e statunitensi; a quel punto al XIII corpo si sarebbe affiancata la 6\u00aa divisione corazzata sudafricana per sfruttare il successo in profondit\u00e0.\nDopo le operazioni preliminari dei commando che attirarono le forze tedesche nel settore costiero, nel pomeriggio del 9 aprile circa 800 bombardieri pesanti e 1000 fra bombardieri medi e cacciabombardieri scatenarono sulle posizioni tedesche un massiccio aereo; nello stesso momento 1500 cannoni diedero il via a una serie di cinque concentrazioni di tiro della durata di quarantadue minuti ciascuna con intervalli di dieci minuti tra l'una e l'altra.\nAl crepuscolo, mentre le forze aeree tattiche tenevano impegnati i tedeschi, la fanteria dell'8\u00aa armata inizi\u00f2 ad avanzare con il V corpo britannico del generale Keightley sul fianco destro e con il II corpo polacco del generale Anders nel settore di Imola, riuscendo a stabilire delle teste di ponte oltre il Senio rispettivamente nel settore di Lugo e di San Severo-Felisio, mentre sul fianco sinistro dell'armata il XIII corpo britannico di Hawksworth con i bersaglieri del gruppo di combattimento \"Legnano\", i fanti del gruppo di combattimento \"Friuli\" e i paracadutisti del gruppo di combattimento \"Folgore\" lanci\u00f2 a sua volta nella notte del 10 un'offensiva oltre il Senio in direzione della valle del Santerno.\nTra il 10 e l'11 aprile la 92\u00aa divisione statunitense entr\u00f2 a Massa e a Carrara, mentre continuava con forza l'azione dell'8\u00aa armata britannica sul fianco orientale dello schieramento alleato. L'attacco in forze colse di sorpresa la 10\u00aa armata del generale Herr che si aspettava un'offensiva al centro e sul fianco destro del suo schieramento.\nIl 12 aprile il V corpo attravers\u00f2 il Santerno (dopo che questo fu raggiunto il giorno prima dal II corpo polacco), e nonostante i tedeschi avessero ripreso a battersi con coraggio il 14, prima che i genieri tedeschi ne completassero la demolizione, cadde il ponte di Bastia; solo il 18 aprile tuttavia i britannici riuscirono a portarsi al di l\u00e0 del varco di Argenta, mentre sforzi ancor pi\u00f9 duri furono compiuti dai polacchi impegnati contro la 1\u00aa divisione paracadutisti tedesca.\nL'attacco della 5\u00aa armata (operazione Craftsman) ebbe inizio il 15 aprile dopo un rinvio di 24 ore causato dalle condizioni meteo non favorevoli. Oltre 2.000 bombardieri sganciarono sulle linee tedesche 2300 tonnellate di bombe (un record per la campagna d'Italia) in un micidiale attacco coordinato con una massiccia concentrazione di fuoco d'artiglieria; quindi scatt\u00f2 l'attacco del II corpo in direzione Bologna a est della Statale 64, con la partecipazione del gruppo di combattimento \"Legnano\".\nPer altri due giorni i tedeschi della 14\u00aa armata resistettero con grande energia, e fu solo il 17 che, sfondando il fronte nemico, la 10\u00aa divisione da montagna pot\u00e9 lanciarsi sulla via Emilia, conquistando Rocca di Roffeno e Tol\u00e8; nel mentre la 1\u00aa divisione corazzata statunitense entr\u00f2 a Vergato, la 6\u00aa sudafricana prese monte Sole, Caprara e Abelle e la 92\u00aa punt\u00f2 su Sarzana.\nIl 18 la 10\u00aa divisione da montagna raggiunse monte Sulmonte-San Chierlo catturando circa 3000 uomini del XIV corpo corazzato tedesco, mentre sul fianco destro dello schieramento alleato l'armata britannica con il V corpo riusc\u00ec a entrare ad Argenta con l'aiuto del gruppo di combattimento \"Cremona\". I brasiliani della FEB sfondarono il settore tedesco nella zona di Montese seguendo i progressi dei vicini statunitensi della 10\u00aa divisione da montagna.\nIl crollo delle forze tedesche.\nNel giro di due giorni la situazione per i tedeschi precipit\u00f2: il 19 aprile il fronte tedesco stava crollando sotto i colpi degli americani che erano nei sobborghi di Bologna mentre le loro avanguardie corazzate erano gi\u00e0 in marcia verso il Po. Quasi tutte le forze di Vietinghoff erano state impegnate in prima linea, ed egli aveva a disposizione ben poche riserve per contrastare le penetrazioni alleate. Al generale tedesco fu ormai preclusa ogni possibilit\u00e0 di stabilizzare il fronte o di districare le sue forze; l'unica speranza di salvarle risiedeva nella ritirata.\nMa Hitler aveva gi\u00e0 respinto le proposte del generale Herr per una difesa elastica, mediante ripiegamenti tattici da ciascun fiume al successivo, in modo tale da frustrare l'offensiva dell'8\u00aa armata e rallentarla consentendo ai tedeschi una ritirata ordinata.\nGi\u00e0 il 14 aprile, prima che gli statunitensi iniziassero l'offensiva, Vietinghoff chiese di essere autorizzato a ritirarsi sul Po prima che fosse troppo tardi. Il suo appello fu respinto, ma il 20 aprile si assunse personalmente la responsabilit\u00e0 di ordinare la ritirata.\nCon la Linea Gotica ormai rotta e i tedeschi in ritirata da tutto il fronte, il 21 aprile Bologna, gi\u00e0 insorta e sgombrata dai tedeschi, vide l'arrivo dei reparti polacchi e del gruppo \"Legnano\" dei bersaglieri della \"Friuli\".\nCon due rapide mosse aggiranti, le tre divisioni corazzate alleate avevano tagliato fuori e accerchiato quasi tutte le forze tedesche; sebbene molti di questi fossero riusciti a mettersi in salvo attraversando a nuoto il Po, non erano in grado di organizzarsi su una nuova linea difensiva.\nIl 22 i britannici entrarono a Ferrara mentre il IV corpo statunitense raggiunse il Panaro e quindi Modena; il giorno successivo sempre gli statunitensi riuscirono a superare il Po.\nIl 24 aprile, mentre la 92\u00aa divisione ricevette l'ordine di avanzare verso Genova, il IV corpo statunitense era ormai nei pressi dell'aeroporto di Villafranca vicino a Verona; nel frattempo Reggio Emilia fu liberata dalla 34\u00aa divisione statunitense e i britannici riuscirono a loro volta a stabilire alcune teste di ponte oltre il Po.\nIl 27 i britannici attraversarono l'Adige e scavalcarono le postazioni difensive che coprivano Venezia e Padova, mentre gli afro-americani della 92\u00aa divisione raggiunsero Genova. Procedendo con ancor maggior rapidit\u00e0 gli statunitensi avevano occupato Verona gi\u00e0 il giorno prima.\nIl giorno precedente l'entrata degli americani a Verona, cio\u00e8 il 25 aprile, ebbe luogo l'insurrezione generale delle forze partigiane, che cominciarono ad attaccare ovunque i tedeschi. Tutti i passi alpini furono bloccati entro il 28 aprile, giorno in cui Mussolini e Claretta Petacci, in fuga verso il confine svizzero insieme ad alcuni gerarchi del regime, furono arrestati, sommariamente processati e giustiziati secondo le decisioni del CLNAI presso il lago di Como.\nLe truppe tedesche si stavano ormai arrendendo in massa, e dopo il 25 aprile l'inseguimento alleato incontr\u00f2 ovunque una resistenza pressoch\u00e9 nulla. Il 29 i neozelandesi raggiunsero Venezia e il 2 maggio Trieste, dove il principale motivo di preoccupazione si rivel\u00f2 la presenza non dei tedeschi bens\u00ec degli jugoslavi.\nLa resa tedesca.\nNegoziati dietro le quinte per una resa erano cominciati gi\u00e0 in febbraio in Svizzera tra il generale Karl Wolff, il capo delle SS in Italia, e Allen W. Dulles, capo dell'Office of Strategic Services (OSS) statunitense, inizialmente tramite la mediazione dell'ambasciata svizzera e poi, dopo la liberazione del capo della Resistenza italiana Ferruccio Parri il 3 marzo come segno di buona volont\u00e0 da parte tedesca, con colloqui diretti a quattrocchi. Lo scopo era quello di negoziare la resa separata delle forze tedesche nel nord Italia e il trapasso dei poteri dalla RSI alle forze degli Alleati. Wolff e Dulles si incontrarono l'8 marzo a Zurigo per discuterne i termini. Il 19 marzo Wolff vide ad Ascona il generale statunitense Lyman Lemnitzer e il parigrado britannico Terence Airey, il tutto all'insaputa di Hitler e Mussolini ma con un tacito accordo di Heinrich Himmler. Gli scopi erano diversi: gli anglo-americani intendevano accelerare la vittoria in Italia per poter concentrare le forze in Germania e eventualmente nei Balcani; i tedeschi speravano di poter contrattare un salvacondotto verso la Germania che evitasse vendette finita la guerra e, nell'eventualit\u00e0 che questa fosse continuata, per potersi unire alle loro forze militari intente a fronteggiare l'avanzata dell'Armata Rossa.\nWolff fu probabilmente spinto a tale decisione dalla speranza di poter partecipare a un ipotetico cambio di alleanze in funzione anticomunista, allineandosi con le potenze occidentali, e per evitare ulteriori danni materiali in Italia. Il generale Wolff era una figura molto importante, in quanto oltre a controllare la politica delle SS in Italia era responsabile delle regioni dietro il fronte e l'unico in grado di sventare l'idea di Hitler di fare delle Alpi una specie di ridotto nel quale tentare un'ultima resistenza.\nA rallentare e intralciare i colloqui contribuirono da parte tedesca la nomina di Vietinghoff a comandante in capo in Italia al posto di Kesselring, e il reciproco atteggiamento di sospetto e cautela che accompagnava simili negoziati. Inoltre questi negoziati, di cui i sovietici furono informati ma a cui non furono invitati a partecipare, innescarono un'accesa polemica personale tra i Tre Grandi: si verific\u00f2 un aspro scontro epistolare tra Stalin e Roosevelt, con il dittatore sovietico che accus\u00f2 gli alleati occidentali di negoziare alle spalle dell'Unione Sovietica e di favorire le manovre tedesche per dividere le tre grandi potenze. Roosevelt replic\u00f2 negando queste circostanze e accusando gli informatori di Stalin di \"mistificazioni\". Dopo questi scontri, nella prima settimana di aprile la dirigenza di Washington fren\u00f2 le iniziative di Dulles.\nAll'inizio di aprile anche l'attivit\u00e0 di Wolff fu \"congelata\" da Himmler. Fu cos\u00ec che sebbene dall'8 aprile Vietinghoff stesse prendendo in considerazione l'idea di una resa, non fu possibile raggiungere un risultato concreto in tempo per rendere superflua l'offensiva di primavera degli Alleati. In un incontro del 23 aprile Wolff e Vietinghoff decisero di comune accordo di ignorare gli ordini di Hitler per una prosecuzione della resistenza, e di negoziare una resa. Entro il 25 Wolff aveva ordinato alle SS di non ostacolare i partigiani nelle loro operazioni, mentre lo stesso maresciallo Graziani manifestava il desiderio che le forze fasciste italiane si arrendessero.\nL'armistizio.\nAlle 14:00 del 29 aprile a Caserta il colonnello Schweinitz e il suo aiutante Wenner, in rappresentanza del generale Vietinghoff, sottoscrissero il documento che stabil\u00ec la resa incondizionata delle forze tedesche in Italia. I tedeschi firmarono il documento che prevedeva l'entrata in vigore della resa alle ore 13:00 (ora di Greenwich, le 14:00 in Italia) del 2 maggio 1945. Nonostante un intervento in extremis di Kesselring, la resa entr\u00f2 in vigore alla data prevista, sei giorni prima della resa tedesca sul fronte occidentale, predisposta attraverso lo stesso canale segreto (quello tra Wolff e Dulles).\nSebbene gli Alleati avessero in mano la situazione militare che gli avrebbe assicurato la vittoria, questo canale spian\u00f2 la strada ad una pi\u00f9 rapida fine della guerra in Italia, risparmiando cos\u00ec innumerevoli vite umane e devastazioni materiali.\nLa Gotica oggi.\nLa Linea Gotica segn\u00f2 profondamente le terre e gli abitanti della provincia di Pesaro-Urbino, della Romagna, dell'Emilia e della Toscana, dove rimangono i resti di trincee e fortificazioni, ancor visitabili sebbene abbandonati da tempo.\nNumerosi oggi sono i musei, i percorsi itineranti e i cimiteri di guerra visitabili nei luoghi e nelle citt\u00e0 che furono teatro della battaglia per la Linea Gotica. Si possono visitare decine di musei grandi e piccoli, come il \"Museo storico della Linea Gotica\" a Casinina di Auditore vicino a Pesaro, il \"Centro internazionale documentazione Linea Gotica\" e il \"Parco tematico e Museo dell'aviazione\" a Rimini, il Museo della guerra di Castel del Rio, il Museo della Seconda Guerra Mondiale a Scarperia oltre che numerosi cimiteri militari (vedi elenco) o il monumento di Monte Pulito, dedicato all'omonima battaglia; visite guidate sono possibili anche a Borgo a Mozzano (LU) nella sezione di Linea Gotica che attraversava la valle del Serchio.\nMoltissimi sono poi i siti, sparpagliati lungo il vecchio tracciato della linea, in cui si possono ritrovare i resti delle fortificazioni difensive approntate dai tedeschi su tutto il fronte e memoriali di entrambi gli eserciti, partendo da Massa fino all'Adriatico. Primo caposaldo visitabile \u00e8 la batteria Dante De Lutti situata sul promontorio di Punta Bianca che domina la foce del Magra, che martell\u00f2 le avanguardie alleate in avanzata lungo la costa toscana; proseguendo sono numerosi i sentieri che portano alle postazioni tedesche, come quelle di monte Folgorito(Localit\u00e0 Strettoia) e Monte Altissimo sulle Apuane, oppure come le fortificazioni sul passo della Futa, di Montefiorito, di monte Belvedere e Monte Pulito.\nInoltre sono visitabili anche i siti e i percorsi dedicati a due stragi di civili compiute dai tedeschi nel periodo dell'attacco alla Gotica: la strage di Marzabotto e quella di Sant'Anna di Stazzema, dove nei rispettivi paesi \u00e8 possibile visitare i luoghi degli eccidi."}
{"id": "470096", "revid": "400694", "url": "https://it.wikipedia.org/wiki?curid=470096", "title": "Dominio (Star Trek)", "text": "Nell'universo fantascientifico di \"Star Trek\", il Dominio \u00e8 un impero del Quadrante Gamma della galassia con cui la Federazione \u00e8 stata in guerra (la Guerra del Dominio, nella serie \"Star Trek - Deep Space Nine\").\nStruttura.\nIl potere nel Dominio risiede nelle mani dei Fondatori, una razza di mutaforma (loro preferiscono la parola \"cambianti\") che esercita un controllo sia sul popolo dei Vorta che su quello dei Jem'Hadar. I Vorta sono i burocrati del Dominio, mentre i Jem'Hadar costituiscono la forza bellica, e sono stati creati geneticamente con un enzima mancante nel sangue, in modo tale da essere tenuti sotto controllo con la somministrazione di una droga sintetica, il Ketracel Bianco, senza la quale soffrono e muoiono. Entrambe le razze sono state ottenute dai fondatori per mezzo dell'ingegneria genetica e sono programmate per considerare questi ultimi come divinit\u00e0.\nNella sua lunga storia il Dominio ha conquistato praticamente tutto il quadrante Gamma. I popoli conquistati ricevono ordini dai Vorta i quali li ricevono dai Fondatori (questi ultimi per\u00f2 preferiscono non mostrarsi, tanto che molti li considerano un mito).\nIl Dominio appare sul finire della seconda stagione nell'episodio \"I Jem'Hadar\" della serie \"Star Trek: Deep Space Nine\" e si presenta come una minaccia per tutto quello che viene definito il Quadrante Alfa.\nDurante la guerra il Dominio si unir\u00e0 in alleanza con i Cardassiani, un'altra razza dell'universo di Star Trek, presente sul quadrante Alfa, da sempre in attrito con la Federazione Unita dei Pianeti.\nStoria del Dominio.\nIl Dominio fu fondato diverse migliaia di anni prima dei fatti di \"Star Trek: Deep Space Nine\" dai Fondatori, che stanchi di essere perseguitati dai \"solidi\" (cos\u00ec i mutaforma chiamano le razze non cambianti) decisero che l'unico modo per sopravvivere ai solidi era quello di dominarli. Dotati di un innato senso dell'ordine e della razionalit\u00e0, i mutaforma crearono geneticamente i Jem'Hadar per farne i soldati del dominio ed inoltre fecero evolvere geneticamente la razza dei Vorta, in origine simile ai lemuri, sino a farne dei capaci e subdoli burocrati al servizio del loro impero.\nI Fondatori si stabilirono sul loro pianeta natale fusi assieme nel Grande Legame.\nDopo migliaia di anni il Dominio prese il controllo di quasi tutto il quadrante Gamma, finch\u00e9 la scoperta del tunnel spaziale tra i quadranti Alfa e Gamma non li fece giungere nel quadrante Alfa, dove finirono per scontrarsi con la Federazione Unita dei Pianeti.\nLa guerra che ne deriv\u00f2 fini per coinvolgere tutto il quadrante Alfa e, dopo alterne vicende, fu vinta dalla Federazione e dai suoi alleati Klingon e Romulani.\nIl Dominio sub\u00ec la prima sconfitta della sua storia millenaria e venne ricacciato nel quadrante gamma."}
{"id": "470102", "revid": "767487", "url": "https://it.wikipedia.org/wiki?curid=470102", "title": "Ludovico Rusconi Sassi", "text": "Biografia e opere principali.\nAccolto nel 1702 all'Accademia di San Luca, Ludovico Rusconi Sassi lavor\u00f2 inizialmente per il cardinale Pietro Ottoboni, nipote di papa Alessandro VIII, progettando un tabernacolo in via del Pellegrino a Roma. Di seguito disegn\u00f2 la cappella Odescalchi nella Basilica dei Santi Apostoli (1719-1722) e la cappella Paolucci a San Marcello al Corso (1723-1724).\nGli anni successivi furono segnati da lavori pi\u00f9 impegnativi, come la cupola e il presbiterio di San Salvatore in Lauro e il progetto di San Giuseppe alla Lungara (1730-1734; il secondo \u00e8 palesemente ispirato al San Carlino di Borromini) e il modello per la facciata di San Giovanni in Laterano, con cui Rusconi Sassi partecip\u00f2 al concorso del 1732, vinto poi dall'agido progetto neopalladiano del fiorentino Alessandro Galilei, che ebbe la meglio anche su Nicola Salvi, Luigi Vanvitelli e Ferdinando Fuga per la preferenza del conterraneo papa Clemente XII.\nNella generale tendenza verso il classicismo, derivata dall'accademismo di Carlo Fontana, Ludovico Rusconi Sassi propose invece un'elegante ed originale \"revival\" dello stile borrominiano; le sue architetture si articolano su linee curve e sono spesso caratterizzate dall'alternanza di forme concave e convesse."}
{"id": "470106", "revid": "35813", "url": "https://it.wikipedia.org/wiki?curid=470106", "title": "Giovanni Battista Pamphili", "text": ""}
{"id": "470125", "revid": "184755", "url": "https://it.wikipedia.org/wiki?curid=470125", "title": "Quadrello (freccia)", "text": "Quadrello o \"quadrella\" \u00e8 un termine tecnico attribuito ad un particolare tipo di freccia per balestra, il pi\u00f9 comune per quest'arma, caratterizzata dalla punta a sezione quadra (dal latino \"quadrus\" - \"un quadrato\") che favoriva una maggiore penetrazione nel metallo delle armature. Questo proiettile era noto per la sua pericolosit\u00e0, dato che le ferite provocate non erano facilmente rimarginabili. I quadrelli erano costruiti generalmente con l'asta in legno e la punta rinforzata in metallo, oppure totalmente in metallo. \nLe balestre moderne utilizzano frecce corte con impennatura, simili a quelle usate negli archi moderni ma di maggiore spessore."}
{"id": "470132", "revid": "35813", "url": "https://it.wikipedia.org/wiki?curid=470132", "title": "Camillo Borghese", "text": ""}
{"id": "470133", "revid": "767487", "url": "https://it.wikipedia.org/wiki?curid=470133", "title": "Jan Bruegel il Giovane", "text": "Appartenente ad una famiglia di famosi artisti, era figlio di Jan Brueghel il Vecchio, nipote di Pieter Bruegel il Vecchio e padre di Abraham Brueghel.\nFormatosi presso il padre, Jan si rec\u00f2 ancora giovane a Milano per incontrare Federico Borromeo, mecenate del genitore. Dopo un viaggio in Italia che lo port\u00f2 a Roma, Napoli e Palermo (in Sicilia fu in compagnia dell'amico Antoon van Dyck), Jan torn\u00f2 ad Anversa nel 1625, da dove lavor\u00f2 per numerosi committenti prestigiosi, come la corte di Parigi.\nNel 1650 si rec\u00f2 anche in Francia in una data imprecisata del sesto decennio del XVII secolo.\nI suoi dipinti ricordano molto lo stile miniaturistico del padre; come lui, spesso lavor\u00f2 in collaborazione con altri artisti, tra cui il celebre Pieter Paul Rubens."}
{"id": "470136", "revid": "1927338", "url": "https://it.wikipedia.org/wiki?curid=470136", "title": "Partito della Sinistra Democratica (Turchia)", "text": "Il Partito della Sinistra Democratica (\"Demokratik Sol Parti\", DSP) \u00e8 un partito politico turco.\nIl DSP \u00e8 un partito socialdemocratico, fondato nel 1985 da Rah\u015fan Ecevit, moglie di B\u00fclent Ecevit, gi\u00e0 leader del Partito Popolare Repubblicano (CHP) e primo ministro, che era stato bandito dalla vita politica dopo il colpo di Stato dei militari del 1980. \nNel 1987, dopo un referendum, Bulent Ecevit ritorn\u00f2 alla vita politica e sostitu\u00ec la moglie alla guida del partito. Ci\u00f2 nonostante, alle elezioni politiche dello stesso anno, il DSP non ottenne seggi in Parlamento perch\u00e9 non riusc\u00ec a superare l'altissima soglia di sbarramento, il 10%. Nel 1988, Necdet Karababa fu eletto leader, ma Ecevit, l'anno successivo, ritorn\u00f2 portavoce. \nAlle politiche 1991, il DSP riusc\u00ec di poco a superare lo sbarramento e, con il 10,75% dei voti, ottenne 7 seggi. \nNel 1995, il DSP, pur eleggendo ben 76 parlamentari, rimase un partito d'opposizione. Inizi\u00f2, per\u00f2, una crisi interna al partito che port\u00f2 alla fuoriuscita di Karababa e di alcuni deputati. Nel 1997, in alleanza con il Partito della Madrepatria, Ecevit fu eletto primo ministro. Nel 1998, Ecevit venne rieletto primo ministro, ma di un governo di minoranza, che port\u00f2 il paese alle elezioni del 1999. \nAlle elezioni politiche del 1999, il DSP, grazie all'estradizione del leader curdo \u00d6calan dall'Italia, ottenne il 22,2% dei voti e 136 seggi su 550. Ecevit fu nuovamente eletto primo ministro. Nel 2001, il partito visse serie divisioni interne, acuite, nel 2002, dalle serie condizioni di salute del premier Ecevit. Alcuni membri del partito diedero, infatti, vita al Partito della Nuova Turchia, poi confluito, nel 2004, nel Partito Popolare Repubblicano (CHP). \nAlle elezioni del 2002, il DSP sub\u00ec un vero e proprio tracollo, ottenendo appena l'1,1% dei voti, non compensato dal risultato di Nuova Turchia che ottenne anch'essa l'1,2% dei voti. Ecevit, nel 2003, pass\u00f2 le redini del partito a Zeki Sezer, eletto ufficialmente leader nel 2004. Il DSP, nonostante il deludente risultato elettorale, dal 2005 cont\u00f2 in parlamento 4 deputati, grazie all'adesione di alcuni indipendenti e di alcuni fuoriusciti dal partito kemalista CHP. \nAlle politiche del 2007 il DSP ha presentato liste insieme al CHP, eleggendo 13 deputati e collocandosi all'opposizione."}
{"id": "470146", "revid": "35813", "url": "https://it.wikipedia.org/wiki?curid=470146", "title": "Ippolito Aldobrandini", "text": ""}
{"id": "470147", "revid": "1013865", "url": "https://it.wikipedia.org/wiki?curid=470147", "title": "Attard", "text": "Attard (in maltese \u0126'Attard, in italiano storico anche \"Casal Attard\") \u00e8 un villaggio situato al centro dell'isola di Malta, con una popolazione di 10.651 abitanti. Assieme a Balzan e Lia fa parte dei cosiddetti \"Tre Villaggi\". Attard \u00e8 rinomata per i suoi giardini e per i suoi agrumeti, come testimonia il suo motto: \"Florigera rosis halo\" in latino: \"Profumo l'aria con i miei fiori\".\nAttard copre un'area di circa sette chilometri quadrati, comprendendo a nord, verso Medina e Musta, l'area conosciuta come Ta' Qali; pi\u00f9 in basso, verso il centro del villaggio, si trova l'area di \"Ta' l-Idward\" unita a \"Misra\u0127 Kola\". A sud di questa si trova il quartiere di Sant'Antonio, che prende il nome dal palazzo e dai giardini omonimi, simboli di Attard.\nStoria.\nIl nome \"Attard\" si pensa che derivi dal cognome del proprietario terriero della zona.\nNella cittadina sono stati ritrovati dei resti che testimoniano insediamenti dell'epoca preistorica che risalgono al 3000 a.C.\nNella zona chiamata \"Tax-Xarolla\" sono state ritrovate alcune catacombe. Negli anni '30 vi sono stati altri ritrovamenti di tombe puniche e romane.\nAttard \u00e8 diventata parrocchia nel 1575. La parrocchia dedicata all'Assunzione della Vergine Maria inizi\u00f2 ad essere utilizzata dalla prima met\u00e0 del XVII secolo.\nNumerose famiglie facoltose hanno costruito qui le proprie residenze estive nei primi anni del XX secolo. Oggi Attard \u00e8 ancora caratterizzato dalle grandi ville e dai rigogliosi giardini.\nAttard \u00e8 il luogo di nascita dell'architetto Tommaso Dingli, conosciuto per il suo lavoro all'acquedotto di Wignacourt, alla Porta Reale di La Valletta e a numerose chiese, delle quali solo la parrocchia rimane inalterata.\nLuoghi d'interesse.\nIl monumento pi\u00f9 imponente \u00e8 il \"Palazzo di Sant'Antonio\", costruito dal Gran Maestro Antoine de Paule nel tardo XVI secolo. Attualmente il palazzo \u00e8 adibito a residenza del Presidente di Malta ed \u00e8 utilizzato per le funzioni di stato. I giardini, aperti al pubblico, sono un capolavoro barocco e un'oasi di verde e di tranquillit\u00e0. Il villaggio vanta numerosi gioielli architettonici, ma il pi\u00f9 splendente \u00e8 la chiesa parrocchiale di Santa Maria del 1616. Quest'opera \u00e8 considerata il pi\u00f9 bel monumento rinascimentale delle isole. Nei pressi di Attard si trovano il villaggio di artigiani di \"Ta' Qali\", sorto sul vecchio campo di aviazione di epoca bellica, e lo Stadio Nazionale."}
{"id": "470148", "revid": "29244", "url": "https://it.wikipedia.org/wiki?curid=470148", "title": "H'Attard", "text": ""}
{"id": "470153", "revid": "298055", "url": "https://it.wikipedia.org/wiki?curid=470153", "title": "Bombarda Sterro", "text": ""}
{"id": "470158", "revid": "107935912", "url": "https://it.wikipedia.org/wiki?curid=470158", "title": "Abraham Brueghel", "text": "Biografia.\nAppartenente alla celebre dinastia dei Brueghel (era figlio di Jan il Giovane e nipote di Jan Brueghel dei Velluti; il suo bisnonno era il celebre Pieter Bruegel il Vecchio), Abraham Brueghel trascorse, al contrario dei suoi famigliari, quasi tutta la vita in Italia, dove giunse nel 1649.\nAbraham dipinse quasi solo composizioni di fiori; la sua prima commissione importante fu quella per il nobile messinese Antonio Ruffo, un raffinatissimo collezionista che fu il primo italiano a richiedere un'opera di Rembrandt.\nDi seguito Brueghel soggiorn\u00f2 a Roma, dove si spos\u00f2 con un'italiana e ritrasse soprattutto fiori e nature morte in dipinti richiestissimi dai collezionisti, completati da figure umane dipinte da artisti quali Giacinto Brandi, Maratta, Baciccio, Nicola Vaccaro e altri. Nel 1670 fu accolto nell'Accademia di San Luca.\nNegli ultimi anni la vita di Abraham si divise tra lunghi soggiorni a Roma e a Napoli, dove, a detta delle fonti coeve, si era guadagnato il soprannome di \"Brueghel il fracassoso\".\nAlla Galleria dell'Accademia (Napoli) si conserva la una tela, dal titolo \"Pomona\" o \"Estate\" (dimensioni 76x102 cm, inventario 714) che nel vecchio inventario era attribuita a \"Scuola Napoletana\" e che risulta dal 1971 assegnata a Brueghel, con la collaborazione di \"ignoto autore romano\"."}
{"id": "470159", "revid": "1577172", "url": "https://it.wikipedia.org/wiki?curid=470159", "title": "Sagra dei Osei (Sacile)", "text": "La sagra dei Osei (sagra degli uccelli) \u00e8 una fiera che si svolge annualmente a Sacile il primo weekend di settembre, incentrata sull'esposizione e sul mercato di uccelli da canto. Nel 2022 raggiunger\u00e0 la 749\u00aa edizione, figurando tra le pi\u00f9 antiche sagre popolari in Italia. La Sagra dei Osei \u00e8 la manifestazione ornitologica pi\u00f9 antica d'Europa.\nStoria.\nOrigini medievali.\nLa manifestazione affonda le sue radici nell'antico \"mercato di San Lorenzo\" di origine popolare: il 10 agosto gli abitanti delle campagne e dei paesi circostanti si riunivano nello spazio antistante le mura della citt\u00e0, ove prendeva vita un mercato spontaneo incentrato sulla compravendita di uccelli da canto e da richiamo. L'importanza assunta dal commercio di tali esemplari \u00e8 probabilmente riconducibile al loro utilizzo nell'ambito dell'uccellagione, pratica allora diffusa anche a livello popolare, e che riprendeva in concomitanza con la fine dell'estate e l'avvio dell'autunno.\nI primi atti scritti riguardanti l'evento risalgono al 2 agosto 1274: uno scritto nel memoriale dell'allora patriarca di Aquileia Raimondo della Torre riporta che la comunit\u00e0 di Sacile chiese che le venisse concesso di spostare il mercato entro le mura cittadine. La concessione venne elargita, e a partire dal medesimo anno il fulcro della manifestazione divenne la piazza della citt\u00e0.\nFurono probabilmente di carattere principalmente economico le ragioni di questa richiesta, poich\u00e9 con tale provvedimento le istituzioni sacilesi guadagnarono il diritto di applicare dei dazi sulle merci che venivano vendute. I patriarchi che seguirono dettero pi\u00f9 volte conferma ufficiale di tale prerogativa dell'amministrazione cittadina.\nNel corso degli anni la manifestazione si ampli\u00f2, assumendo i connotati di una vera e propria fiera della durata di pi\u00f9 giorni, in cui non si commerciavano soltanto uccelli da richiamo e canto ma anche animali da cortile (pollame, conigli, suini, bovini ecc.) e merci di vario genere.\nTempi moderni.\nIl particolare tema della sagra le consent\u00ec di sopravvivere attraverso i secoli sino all'Ottocento, ritornando in questo periodo a focalizzarsi sul mercato di uccelli da richiamo e strumenti e articoli per l'uccellagione.\nNel 1907 un comitato cittadino, presieduto dall'allora Onorevole Luigi Gasparotto, volle a dare un'organizzazione a quello che era il tradizionale mercato estivo sacilese, con l'intento di pubblicizzare l'evento al di fuori dell'usuale territorio circostante. Nell'agosto di quello stesso anno un articolo apparso su \"La Domenica del Corriere\" a firma di Arnaldo Fraccaroli diede per la prima volta una risonanza nazionale all'evento (\"Delirio di mille armonie sovrapposte, diseguali e fantastiche [...]\"). Alla fiera fu anche dedicata una tavola della \"Domenica del Corriere\" nel 1908 realizzata da Achille Beltrame.\nNel 1909 il mercato e l'esposizione degli uccelli e delle attrezzature vennero disciplinati da un regolamento specifico, dando il via a quella che \u00e8 progressivamente diventata la forma definitiva della manifestazione, che si \u00e8 progressivamente specializzata nel settore ornitologico.\nNel tempo questa fiera ha avuto diverse denominazioni: Fiera-Mercato di san Lorenzo, Mercato uccelli, Esposizione mercato, Fiera degli uccelli, Sagra degli uccelli.\nIl titolo di \"sagra dei Osei\" appare per la prima volta su \"La Patria del Friuli\" dell'11 agosto 1926.\nDal 1957 la sagra dei Osei \u00e8 iscritta nel calendario nazionale delle mostre ed esposizioni quale \u201cEsposizione nazionale degli uccelli\u201d.\nDal 2007 \u00e8 divenuta \u2018'Fiera nazionale specializzata'\u2019.\nAttualmente l'organizzazione della sagra \u00e8 competenza della \"Pro Sacile\", la locale Pro loco.\nNegli ultimi anni vi sono state diverse manifestazioni di protesta da parte delle associazioni animaliste contro i metodi di detenzione degli uccelli.\nEventi.\nI momenti salienti della moderna edizione della sagra sono la gara di bel canto, in cui si ascoltano le voci degli uccelli, e la gara di chioccolo che ha luogo all'alba dell'ultimo giorno di fiera.\nA partire dal 1973 l'organizzazione della manifestazione bandisce un concorso internazionale per la realizzazione del manifesto promozionale e celebrativo, a cui partecipano i maggiori grafici e disegnatori del momento. Il manifesto della Sagra dei Osei ha in tal modo assunto il significato di \"elemento di identit\u00e0 e unit\u00e0 storica\" ed \u00e8 divenuto oggetto di collezionismo.\nLa fiera \u00e8 ben nota in tutta Europa agli esperti del settore: particolarmente rinomata \u00e8 l'esposizione di esemplari da canto, e le competizioni canore che hanno luogo nel corso dei vari giorni della manifestazione."}
{"id": "470160", "revid": "1522738", "url": "https://it.wikipedia.org/wiki?curid=470160", "title": "Partito della Felicit\u00e0", "text": "Il Partito della Felicit\u00e0 (\"Saadet Partisi\", SP) \u00e8 un partito politico turco.\nSP \u00e8 un partito conservatore islamista fondato nel 2001 da Necmettin Erbakan, il leader storico dell'islamismo politico in Turchia. \u00c8 l'unico partito del panorama politico turco ad essere apertamente favorevole al superamento della scelta laicista imposta alla Turchia da Atat\u00fcrk e dai militari. Sp \u00e8, del resto, erede diretto del Partito della Virt\u00f9, islamista, obbligato allo scioglimento nel 2001, dopo che una sentenza della Corte Costituzionale lo dichiarava incostituzionale per le sue posizioni filo-islamiche.\nSP, alle politiche del 2002, ha ottenuto appena il 2,5% dei voti, insufficienti a superare l'altissima soglia di sbarramento, il 10%. Il partito ha comunque una notevole struttura organizzativa diffusa sul territorio e, spesso, svolge pi\u00f9 una funzione sociale che politica. Grazie a questo suo radicamento territoriale, SP ha ottenuto, alle amministrative del 2004, il 4,1% dei voti. Il magro risultato del 2002 era, del resto, stato determinato dall'affermazione del Partito per la Giustizia e lo Sviluppo, anch'esso filo-islamico, anche se pi\u00f9 moderato."}
{"id": "470161", "revid": "599013", "url": "https://it.wikipedia.org/wiki?curid=470161", "title": "Carmelo Pittera", "text": "Carriera.\nHa iniziato come allenatore della Brumi Catania nel 1972. Dopo il cambio di denominazione in Paoletti, nel 1977-78 vinse lo scudetto: era la prima affermazione di una squadra siciliana in un campionato italiano.\nIl 6 giugno 1978 esord\u00ec nel mondiale come commissario tecnico della nazionale. Port\u00f2 con s\u00e9 Toni Alessandro, Massimo Concetti, Fabrizio Nassi, Nello Greco, Antonio Scilipoti e Carlo Cirota, tutti scudettati con la Paoletti, che furono fondamentali nel cammino azzurro: la squadra vinse la semifinale contro la pi\u00f9 quotata nazionale cubana e poi perse la finale contro l'Unione Sovietica, raggiungendo comunque, all'epoca, il migliore risultato nella storia della pallavolo italiana.\nDal 1982 divenne direttore tecnico della nazionale, fino al 30 settembre 1988, guidando anche gli allenatori Nino Cuco, Silvano Prandi, Alexander Skiba e Michelangelo Lo Bianco. Ha diretto 197 gare della nazionale (meglio di lui solo Julio Velasco) partecipando anche alle Olimpiadi Mosca 1980, Los Angeles 1984 e Seul 1988 e ad alcuni mondiali.\nRitornato ad allenare nel campionato italiano, nel quinquennio 1986-1991 siede sulla panchina della Olio Venturi Spoleto traghettandola dalla Serie B al debutto in A1. La stagione successiva sieder\u00e0 sulla panchina dell'Ingram Citt\u00e0 di Castello, retrocedendo alla fine della stagione in Serie A2. Nel 1992-93 allener\u00e0 le giovanili della Scaini Catania. Nel 1993 arriva sulla panchina dell'Ignis Padova, con cui vince la Coppa CEV nel 1993-94; viene esonerato nel gennaio 1995, prima della fine del campionato, dopo 10 sconfitte consecutive. Nello stesso anno va ad allenare la nazionale egiziana, .\nNell'annata 1997-1998 torna in Italia per allenare la Medinex Reggio Calabria, squadra femminile di Serie A1. Nel campionato 2000-2001 va a Castiglione del Lago, che porta in Serie A2; la squadra cambier\u00e0 poi nome in Perugia Volley. Nella stagione 2002-2003 \u00e8 alla guida della nazionale qatariota, affiancato dal secondo allenatore Gaetano Reale. Contemporaneamente diventa docente nel corso di laurea in Scienze motorie dell'universit\u00e0 Tor Vergata di Roma, e poi selezionatore dell'Under-14 femminile e dell'Under-15 maschile del comitato provinciale della FIPAV di Gorizia.\nNel 2007 diventa allenatore della nazionale dei Veterans con la quale dal 7 al 13 ottobre ha partecipato a Loutraki, in Grecia, ai Primi Campionati Europei Veterani, vincendoli."}
{"id": "470162", "revid": "16066", "url": "https://it.wikipedia.org/wiki?curid=470162", "title": "Punk-a-billy", "text": ""}
{"id": "470171", "revid": "123205058", "url": "https://it.wikipedia.org/wiki?curid=470171", "title": "Primorski dnevnik", "text": "Il Primorski dnevnik (letteralmente \"Quotidiano del Litorale\") \u00e8 un giornale pubblicato a Trieste in lingua della minoranza slovena del Friuli-Venezia Giulia.\nStoria.\nErede del \"Partizanski dnevnik\", unico quotidiano partigiano stampato nell'Europa occupata, che inizi\u00f2 le pubblicazioni il 26 novembre 1943 e che dal 2 maggio 1945 si era trasferito nella Trieste appena liberata dall'occupazione nazifascista. Il primo numero usc\u00ec il 13 maggio 1945, diretto da Jo\u017ee Koren.\nNel primo periodo l'impostazione del giornale conserv\u00f2 l'impostazione partigiana del suo predecessore, politicamente su posizioni di sinistra e in politica estera legato alla Jugoslavia, per poi gradatamente aprirsi a una gestione pluralistica, aperta a tutte le componenti della comunit\u00e0 slovena in Italia. Il giornale affonda le sue radici nel giornale \"Edinost\" di Trieste, fondato nel 1876 e diventato quotidiano nel 1894 fino alla sua soppressione nel 1928 operata dal fascismo.\nAlla fine degli anni '90 la grave crisi che colp\u00ec l'economia della comunit\u00e0 slovena in Italia rischi\u00f2 di portare alla chiusura del giornale; in seguito all'appello per il suo salvataggio venne costituita la Cooperativa Primorski Dnevnik alla quale aderirono migliaia di soci consentendo l'acquisto della testata ed il mantenimento delle pubblicazioni regolari.\nStruttura attuale.\nIl giornale dispone di una redazione a Trieste e una a Gorizia, mentre a Cividale del Friuli e a Klagenfurt sono presenti degli uffici di corrispondenza. \u00c8 diretto da Igor Devetak ed esce dal marted\u00ec alla domenica. \u00c8 uno dei tre membri italiani (gli altri sono gli altoatesini \"Dolomiten\" e \"Neue S\u00fcdtiroler Tageszeitung\") dell'associazione dei quotidiani in lingua minoritaria e regionale (MIDAS).\nFondi statali.\nDa alcune parti il giornale \u00e8 stato pi\u00f9 volte criticato per le forti sovvenzioni statali di cui disporrebbe a fronte di una scarsissima diffusione, da altre invece viene lamentata la limitatezza di dette sovvenzioni . I fondi che lo Stato Italiano mette a disposizione del \"Primorski dnevnik\" si aggirano sui 3 milioni di euro (2,6 milioni di euro nel 2018), parte derivanti da sovvenzioni all'editoria e parte da fondi per giornali di partito."}
{"id": "470172", "revid": "345405", "url": "https://it.wikipedia.org/wiki?curid=470172", "title": "Mustela putorius", "text": "La puzzola (\"Mustela putorius\", ) \u00e8 un mammifero carnivoro della famiglia dei Mustelidi.\nCon lo stesso nome vengono a volte designate le specie appartenenti al genere \"Mephitis\" e \"Ictonyx\", il cui nome comune corretto \u00e8 invece \"moffette\" per le prime e \"zorille\" per le seconde, con cui la puzzola \u00e8 solo lontanamente imparentata, ma con cui condivide la caratteristica capacit\u00e0 di secernere una sostanza maleodorante da apposite ghiandole sottocaudali: la specie condivide invece un legame assai pi\u00f9 diretto con le altre specie di mustelidi come il visone europeo (\"Mustela lutreola\"), con cui si ibrida facilmente.\nDistribuzione.\nCon sei sottospecie riconosciute (\"Mustela putorius anglia\", \"Mustela putorius aureola\", \"Mustela putorius caledoniae\", \"Mustela putorius mosquensis\", \"Mustela putorius putorius\", \"Mustela putorius rotschildi\"). Invece le sottospecie \"eversmanii\" e \"furo\" vengono attualmente considerate specie a s\u00e9 stanti col nome di \"Mustela eversmanii\" e \"Mustela furo\". La puzzola europea \u00e8 diffusa in tutta l'Europa, a nord fino alla Svezia meridionale e alla Finlandia meridionale: manca invece sul versante adriatico della Croazia e in Grecia, mentre la si trova, seppure sia ivi assai rara, in Gran Bretagna. Nel XIX secolo la specie \u00e8 stata inoltre introdotta in Nuova Zelanda, dove si \u00e8 ambientata con successo a scapito della fauna locale.In Italia la sottospecie nominale \u00e8 diffusa, sia pure in maniera piuttosto discontinua, in tutta la penisola, mentre manca completamente sul territorio insulare.\nUna caratteristica notevole della puzzola \u00e8 la grande variet\u00e0 di \"habitat\" in cui pu\u00f2 prosperare: infatti la si trova dalle coste marine fin sulle montagne e vive altrettanto a suo agio tra le dune sabbiose o sulle rupi a picco sul mare, cos\u00ec come nelle praterie o nelle gole boscose. Tuttavia predilige le aree umide, come le rive di fiumi e pozze o comunque zone in prossimit\u00e0 di fonti d'acqua.\nDescrizione.\nMisura fino a 60\u00a0cm di lunghezza, di cui fino a 20\u00a0cm spettano alla coda, per un peso che pu\u00f2 superare il chilo e mezzo: tuttavia questi valori massimi si riferiscono esclusivamente a esemplari di sesso maschile, in quanto in questa specie i maschi sono molto pi\u00f9 grandi delle femmine, arrivando a pesare il doppio di esse e a misurare fino a un terzo in pi\u00f9.\nAspetto.\nIl corpo ha forma cilindrica ed \u00e8 allungato e affusolato, in contrasto con le zampe corte e tozze: quando l'animale corre, compie ampie falcate piegandosi come un bruco, acquistando una velocit\u00e0 del tutto inaspettata. La testa \u00e8 massiccia e arrotondata, con una caratteristica conformazione mandibolare, quasi sigillata al resto del cranio che conferisce all'animale una presa eccezionale durante il morso.\nIl pelo, rado e setoloso d'estate e folto e sericeo d'inverno, \u00e8 di colore bruno scuro sul dorso, con tendenza a scurirsi man mano che si va verso la zona ventrale, che, cos\u00ec come le zampe e la coda, tende al colore nero: \u00e8 presente inoltre un folto sottopelo di color crema, la cui presenza \u00e8 particolarmente evidente sui fianchi dell'animale. La testa, anch'essa nera, presenta dei disegni bianchi o di color crema su orecchie, muso e guance che vanno a formare una curiosa mascherina attorno agli occhi.\nBiologia.\nLa puzzola ha abitudini prettamente notturne e solitarie: durante il giorno cercano rifugio in una cavit\u00e0 tranquilla, che pu\u00f2 essere rappresentata sia da un anfratto naturale fra le rocce sia dalla tana abbandonata di una volpe o di un coniglio o da cui il legittimo proprietario viene scacciato in malo modo o ucciso. Nelle aree antropizzate le puzzole utilizzano anche le cataste di legname o le abitazioni come rifugi diurni.Al calare delle tenebre l'animale esce in cerca di cibo, muovendosi velocemente sulle corte zampe che durante la deambulazione vengono mosse a mo' di planata: la puzzola si muove prevalentemente sul terreno, in quanto \u00e8 assai meno atta di altri mustelidi, in primo luogo la faina e la martora, all'arrampicata e al movimento fra le fronde.A causa delle sue abitudini spiccatamente solitarie, la puzzola \u00e8 assai poco comunicativa e per la maggior parte del tempo resta in silenzio: tuttavia \u00e8 in grado di emettere brevi guaiti o squittii, invece l'animale eccitato o spaventato emette dalle ghiandole sottocaudali il caratteristico liquido maleodorante per il quale l'animale \u00e8 tanto conosciuto. Tale liquido non ha scopo difensivo come spesso si \u00e8 pensato, quanto piuttosto una funzione territoriale, in quanto le puzzole prese in cattivit\u00e0 non emanano quasi del tutto l'odore molesto. Oltre che col suo odore, le puzzole sono solite lasciare in segno di avvertimento per altri esemplari le proprie feci lungo i tragitti che il padrone di casa \u00e8 solito percorrere, avendo cura di depositare i suoi escrementi in luoghi strategici.\nAlimentazione.\nSi tratta di animali prettamente carnivori: si nutrono principalmente di ratti, topi e conigli, uccelli e loro uova, rane, lucertole e serpenti. La puzzola individua la preda grazie allo sviluppatissimo olfatto: una volta raggiunta, l'animale azzanna la malcapitata vittima al collo, serrando le mascelle in modo cos\u00ec tenace che \u00e8 possibile sollevare l'animale in aria assieme alla sua preda senza che esso allenti la presa. In tal modo le puzzole hanno ragione anche di animali di dimensioni assai maggiori, come i grossi conigli. Le puzzole usano trasportare prede di piccole dimensioni afferrandole a met\u00e0 dorso, pi\u00f9 o meno come fanno i cani da caccia quando riportano la selvaggina.Quando il cibo scarseggia, la puzzola pu\u00f2 ripiegare sugli invertebrati e addirittura cominciare a nutrirsi di bacche e frutti: tuttavia essa \u00e8 assai meno atta dei suoi parenti Canidi e Ursidi a digerire tali tipi di cibo e perci\u00f2 se ne nutre solo in casi eccezionali. Del tutto infondata \u00e8 la credenza secondo cui la puzzola sia immune al veleno delle vipere, che \u00e8 solita cacciare.\nRiproduzione.\nLa stagione degli amori cade durante l'inverno: i maschi, che spesso lottano fra loro per conquistarsi il diritto di accoppiarsi con la femmina, durante la copula afferrano coi denti la nuca delle femmine, scuotendole con veemenza.La femmina \u00e8 in grado di ritardare per varie settimane l'impianto dell'ovulo fecondato sulle pareti uterine: per questo motivo, anche se l'accoppiamento avviene in inverno, i cuccioli nascono solitamente in aprile-maggio. La gestazione dura circa sei settimane, al cui termine la femmina d\u00e0 alla luce una cucciolata comprendente dai tre agli otto cuccioli, ciechi, sordi e ricoperti da una rada pelliccia biancastra, mentre la pelle \u00e8 di colore rosato: in prossimit\u00e0 del parto, essa comincia a foderare il nido con erba secca e pelo per renderlo pi\u00f9 confortevole. I cuccioli vengono svezzati attorno al mese d'et\u00e0: tuttavia la femmina continua ad accudirli sino al raggiungimento della taglia adulta (attorno al terzo mese) anche se i cuccioli non possono dirsi sessualmente maturi prima dei sei mesi di vita.La femmina \u00e8 solita partorire una sola volta all'anno: tuttavia se la nidiata non sopravvive, pu\u00f2 andare nuovamente in estro per rimpiazzarla."}
{"id": "470178", "revid": "115951917", "url": "https://it.wikipedia.org/wiki?curid=470178", "title": "Condizionamento (termotecnica)", "text": "Il condizionamento \u00e8 l'operazione con cui rende meno caldo alla percezione umana un ambiente chiuso, modificandovi artificialmente i parametri di umidit\u00e0 relativa, temperatura e velocit\u00e0 dell'aria.\nDescrizione.\nGli scopi del condizionamento ambientale sono diversi:\nPer raggiungere questi obiettivi, \u00e8 necessario progettare l'impianto, conoscendo i valori stagionali di umidit\u00e0 relativa e temperatura esterni al locale, i volumi da climatizzare ed i dettagli tecnici utili al dimensionamento impiantistico.\nIn un impianto di climatizzazione domestico l'unit\u00e0 frigorifera, costituita essenzialmente da un compressore frigorifero e da un condensatore ad aria, viene solitamente installata all'esterno (tipicamente su un balcone). Un foro nella muratura consente il collegamento idraulico ed elettrico, che prosegue all'interno di canalette appositamente create all'interno dei muri dell'alloggio. Nei locali interni, (spesso in punti strategici, come salotto e camere da letto), sono posizionati uno o pi\u00f9 split, ovvero i dispositivi refrigeranti, all'interno dei quali avviene l'evaporazione del fluido frigorigeno, che ricevendo i comandi dell'utenza (spesso tramite un comodo telecomando), aspirano l'aria interna rilasciandola trattata, che possiede le caratteristiche termo-igrometriche desiderate.\nIn ambienti caldo-umidi, l'impianto provvede a raffrescare l'aria ed a deumidificarla, producendo aria secca ed acqua. L'acqua scartata viene convogliata in tubazioni idrauliche ed espulsa nella rete, ma pu\u00f2 anche essere raccolta in un vaso e riutilizzata per irrigazione.\nDi solito si riuniscono pi\u00f9 unit\u00e0 interne con un'unica unit\u00e0 esterna, in modo da abbattere notevolmente i costi.\nSul mercato vi sono inoltre molti condizionatori senza unit\u00e0 esterna per migliorare l'estetica dei palazzi storici."}
{"id": "470179", "revid": "1305772", "url": "https://it.wikipedia.org/wiki?curid=470179", "title": "Uomo ragno (disambigua)", "text": ""}
{"id": "470180", "revid": "38120", "url": "https://it.wikipedia.org/wiki?curid=470180", "title": "Uomo-ragno", "text": ""}
{"id": "470187", "revid": "1982", "url": "https://it.wikipedia.org/wiki?curid=470187", "title": "Crisomelidi", "text": ""}
{"id": "470199", "revid": "125753652", "url": "https://it.wikipedia.org/wiki?curid=470199", "title": "Energia mareomotrice", "text": "Lenergia mareomotrice \u00e8 l'energia ricavata dagli spostamenti d'acqua causati dalle maree. Rappresenta una fonte di energia alternativa e rinnovabile.\nDescrizione.\nLa marea, il ritmico innalzamento e abbassamento del livello del mare provocato dall'azione gravitazionale della Luna e del Sole, di solito ha un'altezza (dislivello tra l'alta marea e la bassa marea) inferiore al metro, ma in alcune zone, il dislivello pu\u00f2 raggiungere valori elevati, importanti per lo sfruttamento e la produzione di energia, ad oggi prevalentemente elettrica. In alcune zone del pianeta, per esempio, si registrano maree anche con 20 m di altezza.\nGi\u00e0 nell'antichit\u00e0 si cerc\u00f2 di sfruttare questo tipo di energia, mediante la costruzione di \"mulini a marea\",l'acqua veniva raccolta, durante il flusso, in un piccolo bacino, che veniva in seguito chiuso con una paratia. Al momento del deflusso l'acqua veniva convogliata attraverso un canale verso una ruota che muoveva una macina.\nTipi di impianto.\nOggi esistono diversi metodi di sfruttamento dell'energia delle maree: ma le azioni sono molto simili. \nQuest'ultimo sembra dare i migliori risultati, nell'effettivo impiego. Il problema pi\u00f9 importante allo sviluppo di tale tecnologia resta comunque lo sfasamento tra massima ampiezza di marea disponibile (la cui cadenza \u00e8 prevedibile sulla base delle fasi lunari e solari) e domanda di energia nelle ore di punta. Infatti nei giorni di insufficienza nell'afflusso d'acqua la produzione di elettricit\u00e0 cesserebbe. In Francia nei pressi di Saint-Malo esiste un grosso impianto di questo genere.\nMeccanismo.\nIn una tipica centrale ad energia mareomotrice l'acqua affluisce e defluisce in un vasto bacino, passando attraverso una serie di tunnel nei quali, acquistando velocit\u00e0, fa girare delle turbine collegate a generatori.\nDurante la bassa marea l'acqua del bacino defluisce verso il mare aperto, mettendo nuovamente in rotazione la turbina.\nQuando il livello del mare ricomincia a salire e l'onda di marea \u00e8 sufficientemente alta, si fa fluire l'acqua del mare nel bacino e la turbina si mette nuovamente in rotazione.\nPer ottenere la produzione di energia sia con marea crescente che calante, si utilizzano particolari turbine reversibili cio\u00e8 che funzionano con entrambe le direzioni del flusso.\nStoria.\nCentrale di Saint-Malo.\nIn Francia, alla foce del fiume Rance, tra Saint-Malo e Dinard, tra il 1961 e il 1966 \u00e8 stata costruita una centrale che sfrutta la marea che da quelle parti raggiunge 13,5 m di dislivello.\nLa portata raggiunge 18.000 metri cubi di acqua al secondo e la potenza erogabile raggiunge i 240 MW.\nCon questa produzione, ogni anno la centrale copre il 3 % del fabbisogno elettrico della Bretagna francese.\nLa centrale comprende una diga in pietrame, 6 chiuse di entrata e uscita per vuotare e riempire rapidamente la foce e 24 turbine a bulbo, sviluppate appositamente.\nLimiti applicativi.\nI limiti principali di queste centrali sono:\nBibliografia.\n\"Questo testo proviene in parte o integralmente dalla relativa scheda del sito \"novambiente.it \" rilasciata sotto licenza Creative Commons CC-BY-3.0\""}
{"id": "470200", "revid": "1573940", "url": "https://it.wikipedia.org/wiki?curid=470200", "title": "Chrysomelidae", "text": "I Crisomelidi (Chrysomelidae ) sono una famiglia di insetti dell'ordine dei Coleotteri, comprendente circa trentacinquemila specie.\nDescrizione.\nGeneralmente sono vivacemente colorati, con il corpo liscio e le antenne relativamente corte. La parte pi\u00f9 colorata sono, senza dubbio, le elitre, la cui colorazione varia a seconda della specie. Lunghezza da pochi millimetri fino a 3 centimetri.\nBiologia.\nSono insetti prevalentemente fitofagi, sia durante lo stadio larvale che da adulti: le larve prediligono le foglie o altri tessuti vegetali ricchi in clorofilla; gli adulti si nutrono anche di fiori, germogli e polline. Sono note anche larve che si nutrono di radici (rizofaghe), larve galligene e larve fillominatrici. Le larve di alcune specie di Clytrini (p.es. \"Lachnaia italica\"), sono mirmecofile e si nutrono di uova e cadaveri di formiche oltre che di detriti presenti nei formicai.\nFamosa \u00e8 la dorifora della patata (\"Leptinotarsa decemlineata\") dannosa per le patate, e non solo, e diffusa in buona parte del mondo.\nDistribuzione e habitat.\nSono diffusi su tutto il globo.\nTassonomia.\nLa famiglia Chrysomelidae comprende le seguenti sottofamiglie e trib\u00f9:"}
{"id": "470201", "revid": "59975", "url": "https://it.wikipedia.org/wiki?curid=470201", "title": "Ska revival", "text": ""}
{"id": "470205", "revid": "1982", "url": "https://it.wikipedia.org/wiki?curid=470205", "title": "Energia delle maree", "text": ""}
{"id": "470208", "revid": "1884099", "url": "https://it.wikipedia.org/wiki?curid=470208", "title": "Roccia madre", "text": "Il termine roccia madre \u00e8 applicato in geologia (in particolare, nella geologia degli idrocarburi), alle rocce e ai sedimenti che costituiscono l'origine degli idrocarburi (solidi e liquidi). \nSi tratta di rocce caratterizzate da abbondanza di materia organica, derivata dall'accumulo di resti di organismi viventi in condizioni di scarsa ossigenazione. In queste condizioni, la materia organica non viene ossidata e pu\u00f2 essere seppellita con il graduale accumulo dei sedimenti, dando origine ad una massa amorfa definita cherogene. Con l'aumentare della profondit\u00e0 di seppellimento, l'aumento della temperatura (oltre la soglia dei 100 \u00b0C), provoca la progressiva \"rottura\" (cracking) dei legami molecolari del cherogene, che si trasforma in composti pi\u00f9 semplici: gli idrocarburi. \nDal kerogene con l'aumento della temperatura si originano in successione gli idrocarburi solidi (bitume), liquidi (petrolio), e infine gassosi (con molecola sempre pi\u00f9 semplice, fino al metano)."}
{"id": "470212", "revid": "729019", "url": "https://it.wikipedia.org/wiki?curid=470212", "title": "Saab 32 Lansen", "text": "Il Saab 32 Lansen (Lancia) \u00e8 ricordato come il primo aereo da caccia multiruolo ognitempo svedese degli anni cinquanta, realizzato in varie versioni capaci di ricoprire un vasto ventaglio di ruoli operativi.\nStoria.\nSviluppo.\nLa necessit\u00e0 di un nuovo aereo d'attacco ognitempo, manifestata dalla Svenska Flygvapnet, fu alla base della nascita del progetto del Lansen, avviato gi\u00e0 alla fine degli anni quaranta.\nIl progetto iniziale prevedeva che il nuovo velivolo fosse motorizzato con due turboreattori de Havilland, gi\u00e0 prodotti su licenza dalla Svenska Flygmotor (azienda poi confluita nella Volvo Aero).\nLo sviluppo del turboreattore Dovern di produzione nazionale, ad opera della STAL (Svenska Turbinfabriks AB Ljungstr\u00f6m), lasci\u00f2 intravedere la possibilit\u00e0 di abbassare il costo finale del velivolo. Il progetto originale venne quindi abbandonato ed il nuovo velivolo ridisegnato intorno al Dovern. I ritardi nello sviluppo del motore (la cui realizzazione non venne portata a termine) determinarono un nuovo cambiamento progettuale ed il Lansen venne alla luce equipaggiato con il turboreattore Rolls-Royce Avon (anche in questo caso la licenza produttiva venne acquisita dalla Svenska Flygmotor).\nIl prototipo del Lansen, designato A 32, venne portato in volo, molto rapidamente rispetto all'inizio dei lavori, il 3 novembre del 1952. Il velivolo fu anche il primo aereo svedese a superare il muro del suono.\nLe consegne iniziarono nel 1955 e, poich\u00e9 il Lansen diede prova di estrema versatilit\u00e0, seguirono immediatamente le versioni destinate all'intercettazione ed alla ricognizione.\nImpiego operativo.\nLa carriera del Lansen \u00e8 iniziata in compiti d'attacco ognitempo, ed il velivolo si mostr\u00f2 capace di essere impiegato persino come vettore di missili antinave (nello specifico, poteva montare lo RB 04 prodotto dalla stessa Saab).\nLa versione di maggior produzione fu quella da caccia che equipaggi\u00f2 i reparti di prima linea, pur essendo solo una soluzione ad interim per il ruolo della difesa aerea in attesa della maturazione del Draken, fino al 1973.\nIl modello rimasto pi\u00f9 a lungo in servizio nelle forze di difesa svedesi, fu la piattaforma ECM J 32E, rimasta in servizio addirittura fino agli anni novanta grazie all'aggiornamento degli equipaggiamenti.\nMalgrado non abbia avuto successo all'estero e che, forse proprio per questo, tra tutti i jet svedesi di prima linea sia probabilmente il meno conosciuto, il Lansen ha ricoperto un ruolo fondamentale tra i tardi anni cinquanta e il decennio successivo. Nei compiti d'attacco antinave non ha avuto un vero sostituto, fino all'entrata in servizio del Saab 37 Viggen decollato come prototipo nel 1967.\nDescrizione tecnica.\nMonoplano biposto (con i due uomini d'equipaggio disposti in tandem) dotato di carrello del tipo triciclo anteriore.\nL'ala aveva un angolo di 35\u00b0 e, come gi\u00e0 nel caso del Saab 29 Tunnan, la sua configurazione venne testata sull'addestratore Safir. Adottava un profilo laminare ed aveva corda molto larga.\nEsteriormente il Lansen somigliava molto all'F-80 Shooting Star (o meglio ancora al Lockheed F-94 Starfire), sia pure con pesi e dimensioni maggiorati.\nIl sistema d'arma era sofisticato grazie ad un radar Ericsson, computer di tiro Saab BT9 e la predisposizione per un missile antinave, lo RB 04, arma talmente valida da essere rimasta in linea fino al 1979. L'armamento basico era costituito invece da quattro cannoni da 30\u00a0mm."}
{"id": "470218", "revid": "1149807", "url": "https://it.wikipedia.org/wiki?curid=470218", "title": "N\u0101ga", "text": "I n\u0101ga (, \"serpente\") sono un'antica razza di uomini-serpente presente nella religione e nella mitologia vedica e induista.\nIl pugnale damascato usato per confermare i sultani del Brunei era il \"Kris Si Naga\" (pugnale del cobra) il cui solo possesso garantiva la possibilit\u00e0 di richiedere il trono.\nCaratteristiche.\nI \"n\u0101ga\" sono esseri semidivini che possono assumere una forma sia totalmente umana che totalmente serpentina; potenzialmente pericolosi, rappresentano perlopi\u00f9 una presenza benefica per l'uomo. Vivono in un regno sotterraneo detto \"Naga-Loka\" (o \"P\u0101t\u0101la\"), pieno di sontuosi palazzi riccamente decorati con gemme preziose. Il dio Brahm\u0101, creatore di questi semidei, decise di relegarli sottoterra quando divennero troppo numerosi, ordinando loro di mordere solo i malvagi e i moribondi. I \"n\u0101ga\" vengono associati ad elementi acquatici e fanno da guardiani ai tesori. Le donne-serpente, dette \"nagini\" (o \"nagi\"), sono principesse dotate di straordinaria bellezza, tanto che le dinastie Manpur, Pallavas e Funan si dicono discendenti dall'unione tra un umano e una nagini.\nI \"n\u0101ga\" sono anche considerati spiriti della natura, e in virt\u00f9 del loro legame con l'acqua portano la pioggia, e quindi fertilit\u00e0, ma anche disastri come inondazioni e alluvioni; si dice che gli ingressi alle loro citt\u00e0 sotterranee siano nascosti sul fondo di pozzi, laghi e fiumi profondi. Secondo alcune leggende, diventano pericolosi quando gli esseri umani danneggiano l'ambiente o mancano loro di rispetto. Custodiscono anche l'elisir di lunga vita: una leggenda narra che, quando gli dei stavano distribuendo la vita tra le creature, i \"n\u0101ga\" riuscirono a rubarne una coppa; gli dei la recuperarono, ma versarono parte del suo contenuto in terra; i \"n\u0101ga\" lo leccarono dal terreno e cos\u00ec si tagliarono la lingua, che da allora \u00e8 biforcuta.\nLa loro popolarit\u00e0 \u00e8 particolarmente intensa nel Sud dell'India, dove si crede che donino fertilit\u00e0 ai loro fedeli. Alcune leggende ind\u00f9 li vedono come servi di Varu\u1e47a, dio vedico delle tempeste, e si dividono in Manasa, Mucilinda, Shesha, e Vasuki. I \"n\u0101ga\" sono discendenti di Ka\u015byapa e Kadru e nemici giurati dei garu\u1e0da, una razza divina di aquile.\nIn Cambogia.\nSecondo una leggenda cambogiana, i \"n\u0101ga\" sono una razza di rettili in possesso di un grande regno nella regione dell'Oceano Pacifico; una loro principessa spos\u00f2 il primo re dell'Antica Cambogia, dando origine al popolo cambogiano. I \"n\u0101ga\" con sette teste rappresentati nei templi cambogiani, come ad Angkor Wat, rappresentano le sette razze della societ\u00e0 dei \"n\u0101ga\", che hanno una mitica/simbolica associazione con i sette colori dell'arcobaleno. Inoltre, i \"n\u0101ga\" cambogiani possiedono dei simbolismi numerologici per altri numeri delle loro teste: numeri dispari a rappresentare l'energia maschile, l'infinito, l'eternit\u00e0, e l'immortalit\u00e0; numeri pari per la femminilit\u00e0, la fisicit\u00e0, la mortalit\u00e0, la temporaneit\u00e0 e la Terra.\nLeggende simili a quelle cambogiane sono diffuse presso gli \"adivasi\" del Sud dell'India e gli aborigeni dell'Australia; in queste versioni, i \"n\u0101ga\" abitavano un grande continente nell'Oceano Pacifico (conosciuto come \"Mu\") che poi s'inabiss\u00f2, e i cui resti formerebbero l'Indonesia e l'Australia. Questi \"n\u0101ga\" avrebbero sviluppato una civilt\u00e0 sotterranea e sottomarina estremamente avanzata e possiederebbero poteri sovrumani."}
{"id": "470223", "revid": "729019", "url": "https://it.wikipedia.org/wiki?curid=470223", "title": "Saab 35 Draken", "text": "Il Saab 35 Draken, noto anche come J 35, \u00e8 un aereo da caccia svedese da superiorit\u00e0 aerea e attacco al suolo, il primo aereo scandinavo capace di raggiungere Mach 2. Molto innovativo nella sua struttura aerodinamica, ha prestato servizio per circa 40 anni ricoprendo praticamente tutti i ruoli possibili per una macchina tattica.\nLo sviluppo.\nL'avanzata idea di un caccia intercettore capace di velocit\u00e0 supersoniche, venne concretizzata gi\u00e0 nel 1949 in una nuova specifica emessa dalla Flygvapnet (Aeronautica militare svedese) relativa ad un intercettore capace di Mach 1,4 e strumentazione ognitempo. L'ufficio tecnico della Saab, diretto dall'ingegner Erik Bratt, lavor\u00f2 su una struttura alare che risult\u00f2 particolarmente innovativa.\nLa forma migliore per l'ala di un velivolo supersonico \u00e8 quella a delta, ma dal momento che questa ha anche vari inconvenienti alle basse velocit\u00e0, venne escogitata una variante chiamata \"a doppio delta\", con uno speciale raccordo tra le prese d'aria e il bordo d'attacco dell'ala stessa.\nIl velivolo era talmente originale che per studiarne le concrete possibilit\u00e0 venne costruito una sorta di \"mini-Draken\", conosciuto come Saab 210, che era una macchina in scala 7:10 rispetto al caccia previsto, ed era motorizzato da un turbogetto da 475 chili di spinta. L'aereo vol\u00f2 nel 1952. L'anno dopo venne emesso un ordine per tre prototipi del Saab J 35, e il primo di essi decoll\u00f2 per la prima volta nel 1955. Il caccia raggiunse effettivamente Mach 1,4, ma ben presto le esigenze di una maggiore velocit\u00e0 resero necessario adottare un motore pi\u00f9 potente, e i primi esemplari del J 35A da Mach 1,8 entrarono in linea nel 1961.\nTecnica.\nAnalizzare quest'aereo al meglio richiede la descrizione del modello definitivo, la versione F. Questo velivolo aveva la struttura tipica del progetto, un'ala a doppio delta con un leggero angolo a freccia nelle semiali esterne. Il bordo d'uscita era totalmente occupato da due coppie di alettoni-ipersostentatori. Nella parte bassa della fusoliera posteriore erano sistemati gli aerofreni, molto piccoli.\nIl caccia disponeva di un motore RM-6C, versione su licenza dell'RM-146 Avon inglese. Esso garantiva una spinta \"a secco\" di 5.765 chili (che diventavano 7.830 con postbruciatore). Le prese d'aria erano sul bordo d'entrata delle ali. La dotazione di carburante era di circa 2.860 litri, oltre a un massimo di quattro serbatoi esterni da 525 litri.\nIl carrello d'atterraggio ha una particolarit\u00e0: rappresenta un misto di triciclo anteriore e posteriore, come si vede dall'assetto cabrato che tiene il muso del Draken a terra; ci\u00f2 \u00e8 dovuto al quarto elemento, il ruotino di coda, che \u00e8 stato aggiunto per aumentare la sicurezza dell'aereo all'atterraggio, caso davvero unico per un jet \"convenzionale\" come questo.\nIl muso racchiudeva il radar PS-1, che a suo tempo era uno dei migliori e pi\u00f9 potenti radar disponibili, nonostante le minuscole dimensioni della prua della macchina. Il sensore all'infrarosso, sistemato sotto le ali, era uno Hughes LM-1. Era disponibile il datalink per il sistema di difesa aerea STRIL 60, assolutamente necessario per sfruttare al meglio le capacit\u00e0 dell'aereo, inserito in un network informatico vero e proprio.\nIl Draken era dotato di un cannone alla radice dell'ala destra. L'armamento si basava su varie combinazioni di equipaggiamenti in ben 11 punti d'aggancio sotto la grande ala e la fusoliera. I missili Aim-26B erano la versione migliorata degli AIM-4, molto pi\u00f9 affidabili. Il modello AIM-26 \u00e8 nato come vettore di armi nucleari aria-aria, ma ne \u00e8 entrata in servizio una derivazione convenzionale, anche esportata in alcuni paesi, sia pure senza particolare successo.\nImpiego.\nIl Draken era nelle sue ultime versioni un potente strumento bellico. La maneggevolezza era molto buona, grazie alla struttura alare molto elaborata ed antesignana del delta-canard, al ridotto carico alare ed all'assenza di vizi di volo particolari.\nIl combattimento aereo vedeva un deciso vantaggio nel radar PS-1, uno dei migliori della categoria, e che tra i caccia leggeri \u00e8 stato superato praticamente giusto da quelli della nuova generazione, come l'APG-66. \u00c8 impressionante che il muso, tanto piccolo ed appuntito, lo contenesse, ed assieme vi era pure un IRST di prima generazione, probabilmente simile a quello montato sui F-4B Phantom.\nL'aereo non aveva per\u00f2 una grande accelerazione, perdeva facilmente energia nelle manovre e la velocit\u00e0 di salita appariva inferiore a quella della maggior parte dei suoi contemporanei, nonostante la potenza del motore fosse certamente la pi\u00f9 elevata disponibile per un monoposto dell'epoca. Il fatto \u00e8 che anche il peso era molto elevato.\nIn missione d'attacco, il J 35 poteva volare con insospettabile stabilit\u00e0 per una macchina a delta, persino in voli veloci a bassa quota. Aveva la possibilit\u00e0 di trasportare 1.000\u00a0kg di bombe a 720\u00a0km di distanza, una prestazione di tutto rispetto, sia pure ottenuta con un profilo misto di volo, \"Hi-Lo-Hi\" (avvicinamento ed allontanamento ad alta quota, avvicinamento finale, attacco e disimpegno a bassa). Visto che tale valore \u00e8 il doppio di quello del MiG-21, pur dotato della stessa capacit\u00e0 di carburante e di un motore meno potente, ci si pu\u00f2 chiedere come ci\u00f2 sia possibile. La risposta in larga misura va cercata nella capacit\u00e0 di trasportare esternamente due serbatoi da 1.270 litri. Il sistema di navigazione inerziale permetteva inoltre la straordinaria prestazione di un errore di appena 300 metri dopo un volo di un'ora e mezzo.\nNell'atterraggio il Draken era avvantaggiato dalla sua velocit\u00e0 di stallo che, complice un carico alare tra i 160 e i 350\u00a0kg/m\u00b2, era di appena 210\u00a0km/h. Questo spiega come fosse possibile atterrare in 450-600 metri a seconda delle situazioni. Il Draken aveva quattro aerofreni, ma erano talmente piccoli che non avevano quasi effetto sotto i 300\u00a0km/h, tanto che il pilota li poteva lasciare persino aperti in fase d'atterraggio e non rendersene conto. Inutile dire che la macchina aveva una grande stabilit\u00e0 sulla pista, grazie al carrello a larga carreggiata con ben quattro elementi.\nPaesi utilizzatori.\nAustria.\nIl 21 maggio 1985 l'aeronautica militare austriaca (\u00d6sterreichische Luftstreitkr\u00e4fte) stipul\u00f2 un contratto per l'acquisto di 27 J35D, risiglati J35\u00d6E.\nErano dei J35D con motore Rolls-Royce Avon 300 con compressore Volvo Flygmotor RM6C, capacit\u00e0 di carburante interna aumentata di 600 litri, nuovi radar e sistemi di tiro, tettuccio bombato come quello del J35F, ricevitori radar d'allarme (Radar Warning Receiver, RWR) e lanciatori di chaff e flare.\nA seguito delle limitazioni agli armamenti imposte nel trattato di pace alla fine della seconda guerra mondiale, l'\u00d6sterreichische Luftstreitkr\u00e4fte non poteva avere aerei armati con missili, quindi l'armamento dei Draken austriaci era limitato ai cannoni di bordo.\nL'ordine venne poi ridotto a ventiquattro aerei che vennero consegnati tra il 25 giugno 1987 ed il 18 maggio 1989.\nNel contratto erano compresi motori ed altri ricambi, un simulatore di volo e l'addestramento di piloti e tecnici. I piloti venivano addestrati in Svezia sui Draken biposto SK35C fino alla loro radiazione nel 1997.\nI Draken entrarono in servizio in entrambi i gruppi di volo (Staffel) dello stormo di sorveglianza (Uberwachungsgeschwader), il I Staffel sulla base di Zeltweg ed il II Staffel sulla base di Graz-Thalerof.\nNel 1991 con la guerra civile nell'ex-Jugoslavia iniziarono le violazioni dello spazio aereo austriaco da parte di aerei jugoslavi, e quindi le intercettazioni su allarme (scramble) da parte dei Draken. A seguito di questa nuova situazione, l'\u00d6sterreichische Luftstreitkr\u00e4fte venne autorizzata ad usare missili, per cui i Draken vennero armati con AIM-9P Sidewinder e dotati di nuovi ricevitori radar d'allarme e lanciatori di chaff e flare identici ai pi\u00f9 recenti usati sui Draken svedesi.\nNel 2003 l'\u00d6sterreichische Luftstreitkr\u00e4fte ha scelto come sostituto del Draken l'Eurofighter Typhoon. Il contratto per diciotto aerei \u00e8 stato firmato nell'agosto 2003.\nA causa dell'elevato numero di ore di volo dei Draken e dei tempi di consegna previsti per il Typhoon, era chiaramente necessaria una soluzione provvisoria per sostituire i Draken appena possibile.\nIl nove marzo 2004 venne approvato un accordo con la Svizzera per la fornitura di dodici Northrop F-5E Tiger II in leasing per quattro anni, fino al giugno 2008.Il contratto prevede 5.000 ore di volo e comprende ricambi, attivit\u00e0 di manutenzione eseguita da un'azienda svizzera ed addestramento dei piloti.\nI primi quattro Tiger sono arrivati il sette luglio 2004 alla base di Graz-Thalerof e sono stati assegnati al II Staffel che ha passato i suoi Draken al I Staffel di Zeltweg.Il II Staffel ha iniziato il servizio d'allarme coi Tiger nella primavera del 2005.In seguito anche il I Staffel \u00e8 stato riequipaggiato coi Tiger, gli ultimi Draken sono stati radiati a fine 2005.\nFinlandia.\nNel 1972 l'aeronautica militare finlandese (Suomen ilmavoimat) ricevette sette J35B in leasing dalla Svezia, denominati J35BS.\nA partire dal 1974 vennero prodotti dalla Valmet su licenza dodici J35F denominati J35S.\nNel 1976 vennero acquistati i J35BS ed inoltre ventiquattro J35F, risiglati J35FS, e cinque biposto SK35C risiglati SK35CS. Il contratto comprendeva anche l'acquisto di due simulatori di volo e due cellule per l'addestramento dei tecnici di manutenzione.\nI Draken finlandesi erano armati con missili RB-27 Falcon, versione prodotta su licenza dell'AIM-4 Falcon, e RB-24J Sidewinder, versione prodotta su licenza dell'AIM-9P. Probabilmente erano stati modificati per impiegare anche i K-13 (AA-2 Atoll) di produzione sovietica acquisiti per i MiG-21.\nI Draken erano in servizio in due gruppi di volo, l'HavLLV 11 di base a Rovaniemi, responsabile della difesa aerea del nord della Finlandia, e l'HavLLV 21 di base a Tampere, responsabile della difesa aerea del sudovest. L'HavLLV 31 di base a Kuopio, responsabile della difesa aerea del sudest, era equipaggiato coi MiG-21.\nA partire dal 1995 la Suomen Ilmavoimat ha sostituito entrambi i caccia in servizio con McDonnell Douglas F/A-18 Hornet. Nel febbraio 1995 sono arrivati dagli USA sette biposto F/A-18D, entrati in servizio il sette novembre. La Finavitec, ex-Valmet, ha prodotto su licenza cinquantasette F/A-18C a partire dal 1996.\nPoich\u00e9 le limitazioni agli armamenti imposte nel trattato di pace alla fine della seconda guerra mondiale imponevano un limite di sessanta caccia e privi di capacit\u00e0 di attacco al suolo, la Suomen Ilmavoimat ha acquisito solo armamento aria-aria e risiglato gli Hornet come F-18, i biposto ufficialmente sono solo aerei da addestramento."}
{"id": "470225", "revid": "1718925", "url": "https://it.wikipedia.org/wiki?curid=470225", "title": "Puzzola", "text": "Il termine puzzola pu\u00f2 riferirsi:"}
{"id": "470228", "revid": "287204", "url": "https://it.wikipedia.org/wiki?curid=470228", "title": "Dipartimento di Chuquisaca", "text": "Chuquisaca \u00e8 un dipartimento della Bolivia di 581.347 abitanti, che ha come capoluogo Sucre, la capitale costituzionale del Paese.\nProvince.\nIl dipartimento \u00e8 diviso in 10 province:"}
{"id": "470229", "revid": "729019", "url": "https://it.wikipedia.org/wiki?curid=470229", "title": "Ta' Qali", "text": "Ta' Qali \u00e8 un largo altopiano situato nel centro dell'isola di Malta che d\u00e0 il nome al villaggio omonimo.\nCaratteristiche.\nSu questo largo altopiano si trovano il \"Maltese National Stadium\" (lo Stadio Nazionale), il \"Ta' Qali National Park\" (il Parco nazionale di Ta' Qali) e l'Ortomercato Nazionale, conosciuto come \"Pitkalija\". Quest'area venne utilizzata come zona d'atterraggio durante la Seconda guerra mondiale, in seguito venne trasformata in zona ricreativa. Il Parco Nazionale include anche un anfiteatro.\nTa' Qali \u00e8 impiegata ancora come zona d'atterraggio, ma unicamente da aeromodelli in scala creati dai membri del club di modellismo situato in zona."}
{"id": "470232", "revid": "1785130", "url": "https://it.wikipedia.org/wiki?curid=470232", "title": "Eraclio II di Georgia", "text": "Di rilievo durante il suo regno fu la firma di un trattato con la zarina Caterina II (1783) che pose la Georgia sotto il protettorato della Russia e assicur\u00f2 l'appoggio militare russo contro la pressione esercitata dall'Islam.\nBiografia.\nEraclio era il figlio di Teimuraz II, re di Cartalia (nella Georgia dell'est), e della sua seconda moglie, Tamar di Cartalia, figlia di Vakhtang VI. La sua infanzia coincise con l'occupazione della Cachezia da parte degli ottomani (1732-1735) e, successivamente, da Nadir Shah. Teimuraz si schier\u00f2 con i persiani e ricopr\u00ec la carica di governatore di Cartalia.\nDal 1737 al 1739, Eraclio comand\u00f2 una forza ausiliaria georgiana durante la spedizione in India e raggiunse il grado di comandante. \nNel 1744 Theimuraz divent\u00f2 sovrano di Cartalia e concesse il suo trono di Telavi al suo figlio unico Principe (Batonishvili) Eraclio. Sia il padre che il figlio si allearono per combattere gli occupanti Persiani e difendere i confini dalle incursioni permanenti dei Caucasiani del Nord.\nNel 1762, Teimuraz II mor\u00ec durante una missione diplomatica alla corte di San Pietroburgo, e Eraclio gli succedette come re di Cartalia, unendo cos\u00ec la Georgia orientale per la prima volta in tre secoli con capitale a Tbilisi.\nFece significative riforme riguardanti la modernizzazione dell'esercito, l'amministrazione, l'educazione e l'economia e limit\u00f2 i poteri dell'aristocrazia feudale. Il suo canzoniere preferito fu il trovatore armeno Saiath Nova. Costitu\u00ec una temporanea egemonia del Cartalia-Cachezia nella Transcaucasia dell'est. Tent\u00f2 di unificare tutti i regni e principati della Georgia ma riusc\u00ec a organizzare solo una fiacca alleanza politica e militare nel 1790. \nLa politica estera di Eraclio era fortemente pro-Europea e cerc\u00f2 di allearsi con vari governi europei contro la Persia e la Turchia, ma non ottenne aiuto. Nel 1770 si alle\u00f2 con la zarina Caterina II nel contesto della quinta guerra russo-turca, infliggendo una dura sconfitta all'esercito ottomano nella battaglia di Aspindza. Infine firm\u00f2 il Trattato di Georgievsk con la Russia nel 1783. Il trattato port\u00f2 a un intervento diretto del nuovo alleato con la campagna di Persia del 1796, in risposta all'invasione persiana della Georgia dell'anno precedente.\nEraclio II mor\u00ec il 1\u00ba gennaio 1798 a Telavi e fu sepolto nella cattedrale di Svetitskhoveli a Mtskheta.\nMatrimoni.\nPrimo matrimonio.\nNel 1740 spos\u00f2 la principessa Ketevan Orbeliani (? - 1750), figlia di Vakhtang Orbeliani. Ebbero due figli:\nSecondo matrimonio.\nNel 1745 spos\u00f2 la principessa Anna Abashidze (1730 - 7 dicembre 1749). Ebbero due figli:\nTerzo matrimonio.\nNel 1750 spos\u00f2 Darejan Dadiani (20 luglio 1734 - 8 novembre 1808). Ebbero ventitr\u00e9 figli:"}
{"id": "470235", "revid": "119888927", "url": "https://it.wikipedia.org/wiki?curid=470235", "title": "Parco regionale naturale dei Monti Lucretili", "text": "Il parco naturale regionale dei Monti Lucretili \u00e8 un'area naturale protetta della regione Lazio istituita nel 1989.\nTerritorio.\nIl Parco regionale, in parte ancora incontaminato, si trova sulla dorsale calcarea del pre-appennino laziale, si estende per 18.000 ettari e il suo nucleo principale \u00e8 costituito dai Monti Lucretili.\nLe vette pi\u00f9 alte, Monte Pellecchia (1368 m) e Monte Gennaro (1271 m), si stagliano ben visibili a N-E di Roma.\nComuni.\nIl territorio del parco comprende 13 comuni che appartengono a due province (Roma e Rieti) e tre Comunit\u00e0 Montane (XI, X e XX).\nDi seguito i Comuni che appartengono al parco:\nAmbiente.\nFlora.\nNonostante la vicinanza della Capitale (30\u00a0km), il Parco conserva ancora molte superfici boscate tra cui spiccano splendide faggete.Presenti specie vegetali rare come lo storace (\"Styrax officinalis\" - simbolo del Parco) e l\u2019\"Iris sabina\".\nFauna.\nPer quanto riguarda la fauna da notare il \u201critorno\u201d del lupo e dell'orso e la nidificazione di una coppia di aquila reale sulle pendici del Monte Pellecchia.\nPunti di interesse.\nLe importanti testimonianze storico-archeologiche del passato, la presenza di 13 Comuni con i loro caratteristici centri storici, la possibilit\u00e0 di acquistare prodotti locali di pregio come l'olio extravergine di oliva e il pernottamento in alberghi e pensioni e anche in aziende agrituristiche o \"bed&amp;breakfast\", contribuiscono a rendere molto interessante e varia la visita al Parco.\nStrutture ricettive.\nInformazioni sul Parco si possono ottenere presso i Centri Visita presenti in ogni Comune dell'area protetta.\nNell'area protetta si possono effettuare escursioni di varia difficolt\u00e0 e trekking, grazie alla segnalazione sul terreno, a norma CAI, di 53 sentieri per oltre 230\u00a0km di percorsi."}
{"id": "470237", "revid": "1543377", "url": "https://it.wikipedia.org/wiki?curid=470237", "title": "Dipartimento di Boyac\u00e1", "text": "Il dipartimento di Boyac\u00e1 \u00e8 uno dei 32 dipartimenti della Colombia.\nIl capoluogo del dipartimento \u00e8 Tunja.\nGeografia fisica.\nIl dipartimento di Boyac\u00e1 confina a nord con i dipartimenti di Norte de Santander e Santander, ad est con i dipartimenti di Arauca e Casanare, a sud con quelli di Meta e Cundinamarca, ad ovest con quelli di Cundinamarca e Antioquia.\nIl territorio \u00e8 prevalentemente montagnoso interessato dai rilievi della Cordillera Oriental. Tra le valli principali vi \u00e8 la valle scavata dal fiume Bogot\u00e1 dove \u00e8 situata la capitale Tunja.\nNella sola parte occidentale il territorio diviene pianeggiante digradando verso il fiume Magdalena che segna il confine con il dipartimento di Antioquia.\nStoria.\nIl Boyac\u00e1 \u00e8 uno dei nove stati originari che fondarono gli Stati Uniti di Colombia.\nQui si combatterono alcune delle battaglie decisive della guerra d'indipendenza dell'attuale Colombia contro la Spagna: la battaglia del Pantano de Vargas il 25 luglio 1819 e quella finale e decisiva a Puente de Boyac\u00e1 il 7 agosto 1819.\nSuddivisione amministrativa.\nEx province.\nIl dipartimento era diviso in 13 province: Centro, Norte, Occidente, Oriente, Guti\u00e9rrez, La Libertad, Lengup\u00e1, M\u00e1rquez, Neira, Ricaurte, Sugamuxi, Tundama e Valderrama.\nCon la riforma costituzionale del 1991 le province sono state abolite e vengono mantenute a scopo puramente statistico, senza alcun'autonomia amministrativa.\nComuni.\nIl dipartimento di Boyac\u00e1 si compone di 123 comuni:"}
{"id": "470238", "revid": "10929", "url": "https://it.wikipedia.org/wiki?curid=470238", "title": "Andrei Andrievic Vlassov", "text": ""}
{"id": "470239", "revid": "2208340", "url": "https://it.wikipedia.org/wiki?curid=470239", "title": "Prefettura di Fukui", "text": " \u00e8 una prefettura giapponese di 778.943 abitanti (2017), con capoluogo a Fukui. Si trova nella regione di Chubu, sull'isola di Honsh\u016b.\nGeografia fisica.\nLa prefettura si affaccia a ovest sul Mar del Giappone. Il territorio interno \u00e8 prevalentemente montuoso, eccezion fatta per qualche pianura che si estende a est.\nStoria.\nLa prefettura di Fukui \u00e8 stata creata nel 1871 dall'unione delle due vecchie provincia Wakasa e Echizen.\nDurante il periodo Edo il \"daimy\u014d\" della regione fu soprannominato Matsudaira ed era un discendente di Tokugawa Ieyasu.\nPopolazione e citt\u00e0.\nVista la morfologia del territorio l'uomo si \u00e8 insediato soprattutto nelle pianure orientali dove ci sono le principali citt\u00e0."}
{"id": "470240", "revid": "84184", "url": "https://it.wikipedia.org/wiki?curid=470240", "title": "Vlasov", "text": ""}
{"id": "470241", "revid": "10929", "url": "https://it.wikipedia.org/wiki?curid=470241", "title": "Andrej Vlasov", "text": ""}
{"id": "470242", "revid": "1048993", "url": "https://it.wikipedia.org/wiki?curid=470242", "title": "Ratatouille (film)", "text": "Ratatouille \u00e8 un film d'animazione del 2007 scritto e diretto da Brad Bird e Jan Pinkava (quest'ultimo in veste di co-regista). Prodotto dai Pixar Animation Studios e distribuito dalla Buena Vista International (\"The Walt Disney Company\").\nIl film, co-diretto da Jan Pinkava (autore del soggetto originale), \u00e8 l'8\u00b0 lungometraggio realizzato in CGI dalla Pixar e, come si evince anche dai titoli di coda, \u00e8 stato dedicato all'animatore canadese Dan Lee, il creatore del personaggio principale di \"Alla ricerca di Nemo\".\nAcclamato sia dalla critica che dal pubblico, \u00e8 stato candidato a numerosi premi Oscar 2008, ottenendo quello per il miglior film d'animazione (su 5 candidature), il Golden Globe e il BAFTA nella stessa categoria. Per Bird si tratta del secondo Oscar dopo \"Gli Incredibili - Una \"normale\" famiglia di supereroi\" del 2005.\nTrama.\nR\u00e9my \u00e8 un piccolo topo con una grande passione, la cucina, e un grande sogno, diventare un cuoco. Vive poco lontano da Parigi, nella soffitta di una casa di campagna abitata da un'anziana ma agguerrita signora, ed ha un fratello di nome \u00c9mile e un padre di nome Django, che \u00e8 il capo della grande colonia di ratti che abita la casa.\nR\u00e9my, contrariamente ai suoi simili, possiede un olfatto e un gusto molto sviluppati e raffinati, che lo portano a rifiutarsi di mangiare spazzatura come fanno i suoi simili, a voler sempre cercare cibo umano sperimentando nuovi sapori, come gli umani sono soliti fare in cucina, e a camminare su due zampe, senza poggiare quelle anteriori che usa per mangiare. A causa di questo, R\u00e9my viene scelto come \"esaminatore olfattivo\" per la colonia: ogni volta che un topo porta qualcosa che intende mangiare, R\u00e9my lo annusa e dice se il cibo \u00e8 commestibile o meno. Tale compito gli \u00e8 stato assegnato dopo aver salvato la vita al padre, che stava per mangiare un torsolo di mela infetto da veleno per topi, di cui R\u00e9my aveva fiutato l'odore. L'idolo del piccolo topo \u00e8 il famoso chef francese Auguste Gusteau, il cui motto era \"Chiunque pu\u00f2 cucinare\", titolo del suo libro che ha ispirato R\u00e9my (il quale, tra l'altro, \u00e8 anche l'unico dei topi della sua colonia a saper leggere la lingua umana). Dopo una pesante stroncatura da parte del severissimo critico gastronomico Anton Ego, per\u00f2, il ristorante di Gusteau aveva perso una delle sue cinque stelle. Poco tempo dopo Gusteau, depresso, era morto, e per questo motivo, secondo l'usanza, al ristorante era stata sottratta un'altra stella.\nUn giorno, la colonia di cui R\u00e9my fa parte viene scoperta dalla vecchia signora, la quale inizia a sparare con il fucile ai topi, costringendoli a fuggire lungo un affluente artificiale della Senna. Nella confusione della fuga, R\u00e9my rimane indietro per salvare il libro di Gusteau e si distacca dal gruppo, perdendosi nelle fogne di Parigi e finendo intrappolato in una cascata. Ritrovatosi bagnato, solo e affamato, inizia a sfogliare il libro di Gusteau e gli sembra che un'illustrazione che raffigura lo chef gli parli, rassicurandolo; il topo quindi risale le tubature finch\u00e9 non arriva in un appartamento dove si sta tenendo un rinfresco. L\u00ec trova del pane e sta per mangiarlo quando gli appare il fantasma di Gusteau, il quale prima lo sgrida dicendogli di non rubare cibo ma di cucinarlo, essendo un cuoco e non un ladro, poi lo conduce sui tetti di Parigi fino al suo ristorante, governato da quello che era il vice di Gusteau, un odioso e dispotico affarista di nome Nino Skinner.\nMentre R\u00e9my osserva i cuochi al lavoro, arriva Alfredo Linguini, un giovane di origini italiane, figlio di una vecchia fidanzata di Gusteau, che cerca un posto di lavoro e viene assunto come sguattero. Linguini \u00e8 maldestro e incapace perfino di pulire il pavimento: durante il lavoro, urta e fa cadere una pentola di zuppa che finisce sul pavimento. Per non farsi scoprire, riempie nuovamente d'acqua la pentola e versa all'interno spezie e verdure a caso, ottenendo un intruglio orribile. In quel momento R\u00e9my cade dalla finestra sul tetto, finendo nella cucina; cercando di scappare di nascosto, passa davanti alla pentola della zuppa e, sentendone l'odore ripugnante, non resiste alla tentazione di modificarla, quindi si lava le mani ed inizia ad inserire gli ingredienti che ritiene opportuni per migliorare l'odore e il sapore.\nLinguini scopre R\u00e9my e lo imprigiona sotto uno scolapasta, ma viene a sua volta visto da Skinner con il mestolo in mano e sta per essere licenziato in tronco con l'accusa di aver cercato di cucinare, cosa inammissibile per uno sguattero. La zuppa nel frattempo \u00e8 stata servita in sala a Solene LeClaire, una famosa critica gastronomica, che rimane piacevolmente sorpresa, chiede di complimentarsi con lo chef e il giorno dopo scrive una recensione positiva sul locale. I cuochi credono che sia stato Linguini a cucinare la zuppa e per questo Skinner gli ordina di tornare il giorno dopo per prepararla di nuovo, stavolta sotto la sua supervisione.\nR\u00e9my per\u00f2 viene scoperto e catturato. L'esecuzione \u00e8 affidata a Linguini, che porta il topo sulla Senna per annegarlo. Prima dell'esecuzione, Linguini si accorge che il ratto \u00e8 in grado di capire le sue parole (vedendolo annuire) e i due decidono di collaborare per ricreare il piatto, cosa che Linguini da solo non riuscirebbe mai a fare, mentre R\u00e9my dice di ricordare che ingredienti aveva usato. Inizialmente i due sono in difficolt\u00e0, poich\u00e9 R\u00e9my non riesce a trovare il modo di dare le indicazioni a Linguini senza essere visto, ma in seguito scoprono che il ragazzo muove gli arti in modo sincrono come reazione involontaria quando il topo gli tira certi ciuffi di capelli, come una marionetta. Il piatto viene preparato, risultando uguale all'originale, quindi Skinner, colpito, affida l'incarico di seguire Linguini in cucina a Colette Tatou, unica cuoca donna del ristorante, molto dura e spesso autoritaria, ma in fondo di buon cuore. R\u00e9my intanto incontra nuovamente suo fratello, suo padre e la sua colonia, che si sono trovati un nuovo rifugio nelle fogne e lo festeggiano, contenti di averlo ritrovato.\nSkinner tuttavia \u00e8 invidioso e, oltretutto, ha l'impressione di aver visto pi\u00f9 volte Linguini insieme a un topo, pur non essendo mai riuscito ad accertarsene. Durante una serata in cui i clienti del ristorante dicono di voler provare qualcosa di nuovo che sia preparato da Linguini, Skinner prova a screditare il ragazzo incaricandolo di preparare le animelle di vitello alla Gusteau, l'unico piatto del famoso cuoco che non aveva mai avuto successo in quanto veramente disgustoso. Il piatto per\u00f2 viene modificato da R\u00e9my con una nuova salsa all'ultimo momento, nonostante l'opposizione dell'arrabbiata Colette, e riscuote un notevole successo: lo chef, incredulo, inizia a sospettare qualcosa. Skinner quindi invita il ragazzo nel suo ufficio, con la scusa di voler brindare al successo del suo piatto, e cerca di fargli vuotare il sacco facendolo ubriacare con del vino e ponendogli domande indirette sui ratti, ma Linguini riesce a non tradirsi.\nUn giorno Skinner legge per la prima volta la lettera di raccomandazione della madre di Linguini e, dopo alcune indagini, scopre che Linguini \u00e8 figlio proprio di Gusteau. Inorridito, il capocuoco capisce che lo sguattero dovrebbe diventare il padrone del ristorante e cerca di correre ai ripari contattando il suo avvocato, ma R\u00e9my se ne accorge e gli porta via la lettera del testamento. Il giovane riesce cos\u00ec a prendere legittimamente possesso del locale del padre e ad assumere la carica di chef, licenziando Skinner.\nLa delizia dei piatti preparati con l'abilit\u00e0 di R\u00e9my e la prestanza del nuovo capo del ristorante fanno riacquistare una stella al locale. Anton Ego, perplesso ed innervosito in quanto non capisce come mai il ristorante abbia ricominciato ad avere successo nonostante lui lo avesse recensito per l'ultima volta anni prima in modo molto negativo, decide di testarlo. Con la sua fama e ricchezza, Linguini comincia per\u00f2 a trascurare R\u00e9my, attribuendo i meriti solamente a s\u00e9 stesso ed a Colette, e a un certo punto litiga con il topo dicendogli che non \u00e8 la sua marionetta. Per ripicca R\u00e9my, stufo dell'atteggiamento dell'amico, manda tutta la colonia nella dispensa del ristorante a procurarsi del cibo, dopo l'orario di chiusura; Linguini, che era tornato per fare pace con R\u00e9my, li scopre e, arrabbiato, caccia via il topo.\nIl giorno dell'arrivo di Ego, Linguini non riesce a cucinare i piatti e, dopo essersi riconciliato con R\u00e9my, ritornato nel frattempo, confessa a tutti che l'artefice di tutti quei piatti non era lui ma un topo: tutti i collaboratori se ne vanno inorriditi, compresa Colette. In aiuto di R\u00e9my sopraggiunge suo padre Django, rimasto colpito dal coraggio del figlio e di Linguini, che porta con s\u00e9 tutti i topi della colonia: R\u00e9my li suddivide in gruppi, ognuno dei quali si lava bene e viene incaricato di svolgere una determinata attivit\u00e0 di cucina, mentre Linguini si occupa di servire ai tavoli. Colette, vedendo in una libreria il libro di Gusteau e ricordandosi che egli sosteneva che chiunque possa cucinare, cambia idea e decide di ritornare al ristorante per aiutare R\u00e9my e gli altri topi. Quest'ultimo decide di far assaporare ad Ego una rielaborazione della ratatouille, piatto originariamente povero; il critico apprezza notevolmente il piatto, il quale gli fa tornare in mente i ricordi della sua infanzia, quando gli accadde che, rientrato a casa molto triste dopo essere caduto dalla bicicletta, mangi\u00f2 la ratatouille preparata dalla madre e riacquist\u00f2 il buonumore.\nDopo essere rimasto deliziato, il critico desidera fortemente parlare con lo chef. A quel punto Linguini e Colette decidono di dirgli la verit\u00e0, presentando il topo chef al critico gastronomico dopo avergli fatto attendere che il locale si svuotasse. Inizialmente Ego pensa ad uno scherzo, ma quando realizza che \u00e8 tutto vero se ne va dal ristorante con atteggiamento austero ed enigmatico; il giorno dopo sui giornali esce una sua recensione lusinghiera sul locale, che riconquista le cinque stelle, in cui definisce R\u00e9my \"il miglior chef di tutta la Francia\".\nSkinner, per vendicarsi, aveva denunciato alle autorit\u00e0 sanitarie la presenza di topi in cucina, ma lui e l'ispettore sanitario erano stati legati, imbavagliati e rinchiusi nella cella frigorifera del ristorante dai ratti. In seguito, dopo la recensione positiva di Ego, consapevoli di non poterli sequestrare per sempre, Linguini, Colette, R\u00e9my e il resto dei topi li liberano, ed ovviamente i due fanno in modo che il ristorante venga chiuso. Tuttavia, in questo modo, Skinner stesso diviene definitivamente disoccupato ed Ego, avendo perso credibilit\u00e0 come critico, decide di lasciare tale professione. R\u00e9my, Linguini e Colette non si perdono d'animo e decidono di mettersi in proprio aprendo il locale \"La Ratatouille\", piccolo ma molto frequentato bistrot, dove la gente mangia in sala mentre la colonia dei topi vive nella soffitta e mangia in un piccolo ristorante realizzato apposta per loro. L'ex critico Ego decide di investire assieme a Linguini e R\u00e9my su diverse gamme di prodotti culinari e diventa un assiduo frequentatore del ristorante, dove il topo ha finalmente realizzato il suo sogno di essere uno chef.\nProduzione.\nJan Pinkava fu il primo regista incaricato sin dal 2001 di dirigere il film che ne cre\u00f2 lo stile originale, i personaggi e la sceneggiatura di base. Avendo perso fiducia nello sviluppo della storia di Pinkava, la direzione della Pixar lo sostitu\u00ec con Bird nel 2005. Bird riscrisse la storia con un netto cambio di enfasi, mettendo in secondo piano Gusteau e dando ruoli maggiori a Skinner e Colette, cambiando inoltre l'aspetto dei ratti in modo da essere meno antropomorfi.\nPer migliorare la loro conoscenza della cucina durante la produzione di \"Ratatouille\", il regista Brad Bird e il produttore Brad Lewis hanno passato molte ore a frequentare corsi di cucina nel ristorante \"French Laundry\" di Thomas Keller, colui che ha inventato la ricetta della ratatouille presentata nel film. Gli animatori del film hanno realizzato al computer circa 270 piatti diversi, ciascuno dei quali \u00e8 stato realmente preparato in una vera cucina.\nA Parigi, i programmatori hanno scattato pi\u00f9 di 4500 fotografie da utilizzare come riferimento per ricreare tutte le ambientazioni.\nColonna sonora.\nIl 26 giugno 2007 (il 12 ottobre in Italia) \u00e8 stata pubblicata la colonna sonora del film intitolata \" Ratatouille\", composta da Michael Giacchino e prodotta dalla Walt Disney.\nAi Premi Oscar 2008 \u00e8 stata candidata per il premio di migliore colonna sonora.\nDistribuzione.\nIl film \u00e8 uscito nelle sale statunitensi il 30 giugno 2007 e nelle sale italiane il 18 ottobre 2007.\nEdizioni home video.\nNegli Stati Uniti d'America il film d'animazione \u00e8 stato messo in commercio in DVD il 6 novembre 2007. Lo stesso giorno \u00e8 stata resa disponibile anche la versione del film ad alta definizione Blu-ray Disc. Nel mercato italiano il film \u00e8 stato messo in vendita con gli stessi formati il 13 febbraio 2008.\nAccoglienza.\nIncassi.\nIl film d'animazione si \u00e8 rivelato un enorme successo incassando a livello internazionale ben 623.722.818 $, di cui ben 206.445.654 $ solo negli USA. Il film della Pixar ha battuto e superato negli incassi internazionali il film \"300\" di Zack Snyder e il film d'animazione dei \"Simpson\", e nei primi tre giorni di programmazione nelle sale americane ha incassato ben 47.027.395 $.\nAnche in Italia ha avuto un buon risultato alla prima settimana di programmazione incassando circa 5.095.865 \u20ac, rimanendo in vetta al box office anche nella seconda (9.760.686 \u20ac) e nella terza settimana (14.082.082 \u20ac). Nella quarta settimana di programmazione il film scende dal primo al terzo posto nel box office italiano arrivando all'incasso di 15.646.868 \u20ac. L'Incasso totale di \"Ratatouille\" in Italia \u00e8 di circa 17.448.893 \u20ac.\n\"Ratatouille\" \u00e8 classificato al sesto posto nella classifica dei film pi\u00f9 visti nel 2007.\nCritica.\nIl film ha ricevuto ampi consensi dalla critica per la sceneggiatura, l'animazione, le interpretazioni vocali e la colonna sonora. \"Ratatouille\" \u00e8 stato votato nel 2016 fra i 100 migliori film del XXI secolo tramite un sondaggio della BBC. La rivista \"Empire\" ha collocato R\u00e9my al 41\u00ba posto della sua lista dei 50 migliori personaggi dei cartoni animati della storia.\nSu Rotten Tomatoes il film ha un indice di gradimento del 96% con una valutazione media di 8,4/10 basata su 250 recensioni. Il consenso del sito recita: \u00abDal ritmo incalzante e straordinariamente animato, \"Ratatouille\" aggiunge al canone della Pixar un'altra entrata piacevolmente divertente - e un eroe piuttosto improbabile\u00bb. Metacritic ha calcolato un punteggio di 96 su 100 sulla base di 37 recensioni, il pi\u00f9 alto di qualsiasi film Pixar e il ventunesimo film con la valutazione pi\u00f9 alta sul sito.\nA. O. Scott del \"New York Times\" ha definito \"Ratatouille\" \u00abun'opera d'arte popolare quasi impeccabile, nonch\u00e9 uno dei ritratti pi\u00f9 convincenti di un artista mai impegnato nel cinema\u00bb; facendo eco al personaggio di Anton Ego nel film, ha concluso la sua recensione con un semplice \u00abgrazie\u00bb ai creatori del film. Andrea Gronvall del \"Chicago Reader\" ha dato al film una recensione positiva, scrivendo che \u00abla seconda collaborazione di Brad Bird con la Pixar \u00e8 pi\u00f9 ambiziosa e meditativa del suo premio Oscar \"Gli Incredibili\"\u00bb. Justin Chang di \"Variety\" ha commentato positivamente il film: \u00abI maestri chef della Pixar hanno mescolato tutti gli ingredienti giusti - abbondante arguzia verbale e visiva, geniale tempismo slapstick, una zuppa di raffinatezza gallica - per produrre una miscela calda e irresistibile\u00bb. Michael Phillips del \"Chicago Tribune\" ha assegnato al film quattro stelle su quattro: \u00abIl film pu\u00f2 essere animato e in gran parte occupato dai topi, ma il suo battito \u00e8 gratificantemente umano. E non hai mai visto un film animato al computer con questo tipo di eleganza visiva e dettagli\u00bb. Rene Rodriguez del \"Miami Herald\" ha assegnato al film tre stelle su quattro, affermando che \u00ab\"Ratatouille\" \u00e8 l'immagine pi\u00f9 semplice e stereotipata mai realizzata dai Pixar Animation Studios, ma \u00e8 anche tra le pi\u00f9 incantevoli e toccanti\u00bb. Peter Hartlaub del \"San Francisco Chronicle\" ha dato al film quattro stelle su quattro, scrivendo che \u00ab\"Ratatouille\" non \u00e8 mai travolgente, anche se \u00e8 pieno di azione, romanticismo, contenuti storici, drammi familiari e affermazioni serie sulla creazione di arte\u00bb. Roger Ebert del \"Chicago Sun-Times\" ha assegnato al film quattro stelle su quattro, lodandolo fortemente: \u00abMolti film d'animazione hanno ispirato i sequel, ma \"Ratatouille\" di Brad Bird \u00e8 il primo che me ne ha fatto veramente desiderare uno\u00bb. Joe Morgenstern del \"Wall Street Journal\" ha dato al film una recensione positiva: \u00abI personaggi sono irresistibili, l'animazione \u00e8 sorprendente e il film, una versione fantasy di una rapsodia gastronomica, sostiene un livello di gioiosa invenzione che non \u00e8 stato visto in intrattenimento per la famiglia dai tempi de \"Gli Incredibili\"\u00bb. Miriam Di Nunzio del \"Chicago Sun-Times\" ha dato al film tre stelle e mezzo su quattro, cos\u00ec motivando: \u00ab\"Ratatouille\" ti far\u00e0 chiedere perch\u00e9 l'animazione debba nascondersi dietro il mantello di \"\u00e8 per i bambini, ma piacer\u00e0 anche agli adulti\". Questo \u00e8 per mamma e pap\u00e0, e s\u00ec, piacer\u00e0 anche ai bambini\u00bb.\nAltri media.\nDal film \u00e8 stato ricavato un cortometraggio intitolato \"Il tuo amico topo\". Lo si pu\u00f2 trovare tra i contenuti extra del DVD del film. Come si apprende dalle parole di R\u00e9my ed \u00c9mile in questo corto, i protagonisti di \"Ratatouille\" sono ratti norvegesi.\nVideogiochi.\nDal film \u00e8 stato tratto anche un omonimo videogioco uscito nel 2007.\nR\u00e9my appare nel videogioco di ruolo del 2019 \"Kingdom Hearts III\" (sviluppato da Square Enix). In questo gioco viene chiamato il Piccolo Chef (il soprannome datogli da Linguini)."}
{"id": "470244", "revid": "2128848", "url": "https://it.wikipedia.org/wiki?curid=470244", "title": "Eraclio (poema francese)", "text": "Eraclio (o anche \"\u00c9racles\") \u00e8 un poema francese, composto verso il 1155 da Gautier d'Arras e dedicato a Tebaldo V, conte di Blois.\nTema.\nIl poema, ispirato da racconti orientali, segue anche alcune tradizioni storiche relative a Eraclio e Atenaide, figlia di Teodosio il Giovane, ha per protagonista Eraclio, figlio di un senatore romano, che, privato di tutte le sue ricchezze, viene venduto come schiavo e diviene favorito dell'imperatore, grazie ai suoi meriti eccezionali.\nAlla fine del poema Eraclio trionfa su Cosroe II, re dei Persiani, gli strappa la vera croce e regna glorioso su Costantinopoli come imperatore romano Eraclio I."}
{"id": "470245", "revid": "54354", "url": "https://it.wikipedia.org/wiki?curid=470245", "title": "Corpo dei Bersaglieri", "text": ""}
{"id": "470247", "revid": "1543377", "url": "https://it.wikipedia.org/wiki?curid=470247", "title": "Shannen Doherty", "text": "\u00c8 famosa per aver interpretato i ruoli di Brenda Walsh in \"Beverly Hills 90210\" e di Prue Halliwell nella serie televisiva \"Streghe\".\nBiografia.\nFiglia di un bancario, John Thomas, e di una proprietaria di un salone di bellezza, Rose, Shannen ha un fratello pi\u00f9 grande di quattro anni, Tom. Il primo ruolo importante lo ottiene nel 1982, quando viene ingaggiata per interpretare Jenny Wilder nello sceneggiato \"La casa nella prateria\".\nDopo essere apparsa come guest star in molte fiction anni ottanta, tra le quali \"Magnum, P.I.\", \"21 Jump Street\" e \"Airwolf\", dal 1986 al 1988 interpreta il ruolo di Kris Witherspoon nella serie \"Our house\".\nNel 1982, dopo essere apparsa nel film di Ron Howard \"Night Shift - Turno di notte\", e dopo aver prestato la voce a Teresa nel cartone animato \"Brisby e il segreto di NIMH\", ottiene un ruolo secondario nella commedia con Sarah Jessica Parker \"Girls Just Want to Have Fun\". Nel 1989 partecipa al film \"Schegge di follia\", con Winona Ryder. I suoi maggiori successi li deve al produttore Aaron Spelling.\nDopo avere interpretato Brenda Walsh nella serie tv \"Beverly Hills 90210\", Shannen impersona Prue Halliwell nella serie tv \"Streghe\". Shannen si present\u00f2 al provino insieme a Holly Marie Combs, sperando di ottenere il ruolo di Piper, ma alla fine l'esito fu inverso. Nel 2001 lasci\u00f2 la serie, dopo tre stagioni. Nel 1994 esce il film \"Sesso bendato\", film che riceve critiche negative. Il regista Kevin Smith la rilancia l'anno successivo nel film \"Generazione X\".\nNel 2001 gira insieme a Julian McMahon il film tv \"Another Day\", mentre nel 2002 \u00e8 ancora il regista Kevin Smith a rilanciarla nel cinema con il film \"Jay &amp; Silent Bob... Fermate Hollywood!\". Nel 2003 e 2004 presenta il reality show \"Scare Tactics\" sulla rete statunitense \"Sci Fi Channel\". \u00c8 stata una dei protagonisti della serie TV \"North Shore\", un ritorno alle sue radici di attrice da soap opera. Nel 2005 partecipa alla serie comica per la tv \"Love, Inc.\", ma lascia lo show pochi mesi prima del debutto.\nShannen Doherty \u00e8 citata nella puntata de \"I Simpson\" \"Homer alla berlina\", nel film \"Shriek - Hai impegni per venerd\u00ec 17?\", in due episodi della serie televisiva \"So NoTORIous\" e in una puntata di \"Will &amp; Grace\".\nNel 2006 \u00e8 stata la conduttrice del reality show \"Breaking Up with Shannen Doherty - Un'amica come Shannen\". Il reality, durato 13 puntate, vedeva fidanzati in crisi decidere del loro futuro sentimentale. \u00c8 tornata a vestire i panni di Brenda Walsh nella prima stagione del telefilm \"90210\", seguito del vecchio telefilm \"Beverly Hills 90210\", in onda sul canale statunitense The CW dal 2 settembre 2008. \nNel 2010, in coppia col ballerino Mark Ballas, \u00e8 stata una delle concorrenti della decima edizione di \"Dancing with the Stars\", avendo dichiarato di parteciparvi per accontentare il padre, malato di cuore. Si \u00e8 classificata ultima, eliminata dal televoto dopo due puntate. Nell'autunno 2010 pubblica la sua autobiografia \"Badass: A Hard-Earned Guide to Living Life With Style and (the Right) Attitude\". \nNel 2015 \u00e8 stato trasmesso un reality on the road dal titolo \"Off the Map with Shannen &amp; Holly\", in cui la Doherty si \u00e8 ricongiunta all'ex collega e migliore amica Holly Marie Combs.\nVita privata.\nNel 1993, in pigiama e con pochissimi invitati, l'attrice si \u00e8 sposata nella propria abitazione con Ashley Hamilton, che dopo sei mesi lascer\u00e0. Nel 2002, Shannen si \u00e8 sposata con Rick Salomon, ma dopo un anno interrompe la relazione.\nIl 16 ottobre 2011 si \u00e8 sposata con il fidanzato Kurt Iswarienko, fotografo, a Los Angeles. La cerimonia \u00e8 stata ripresa dalle telecamere di WEtv con l'intenzione di produrre un reality che avrebbe raccontato, passo dopo passo, i preparativi del matrimonio.\nNell'agosto 2015 ha dichiarato di avere un cancro al seno, diagnosticato nel marzo dello stesso anno; dagli anni ottanta \u00e8 inoltre affetta dalla malattia di Crohn, una grave infiammazione intestinale cronica.\nNel 2017 annuncia di essere guarita dal cancro, ma l\u2019anno successivo comunica di doversi operare di nuovo. Il 4 febbraio 2020, durante un\u2019intervista al programma \"Good Morning America\", annuncia il ritorno del cancro al seno, oramai al quarto stadio. \nImpegno per la protezione degli animali e dell'ambiente.\nShannen Doherty, vegetariana, ha condotto una campagna per vietare il consumo di carne di cani e gatti e si oppone all'uso della vera pelliccia e pelle di coccodrillo nell'industria della moda. Pubblica regolarmente informazioni sull'adozione di animali domestici sulla sua pagina Instagram. Nel 2017 ha organizzato un gal\u00e0 di beneficenza, il cui ricavato \u00e8 andato in soccorso degli animali.\nImpegno per l'organizzazione per la protezione della vita marina Sea Shepherd.\nShannen Doherty sostiene attivamente l'organizzazione per la protezione della vita marina Sea Shepherd. Nel marzo 2014, ha navigato con Holly Marie Combs e la Sea Shepherd Crew per attirare l'attenzione sugli effetti di una nuova legge australiana che consente di uccidere grandi squali. Nell'agosto 2014, ha sfidato il fondatore di Sea Shepherd Paul Watson e l'equipaggio di Sea Shepherd all'Ice Bucket Challenge, attirando l'attenzione sull'organizzazione della conservazione marina. Nell'ottobre 2014, Doherty ha partecipato all'operazione \"Infinite Patience\" come parte di Sea Shepherd Crew \"Cove Guardians\". Lo scopo della campagna era attirare l'attenzione sull'uccisione di delfini a Taiji, in Giappone. Nel video girato durante la campagna, ha chiesto, piangendo di evitare i delfinari.\nDoherty \u00e8 apparsa pi\u00f9 volte in pubblico con la merce di Sea Shepherd e per il suo quarantatreesimo compleanno ha invitato i suoi fan a donare a Sea Shepherd invece di fare regali a lei durante i prossimi eventi.\nProcedimenti giudiziari.\nNel 1994, appena uscita da \"Beverly Hills 90210,\" la banca le ha sequestrato gran parte dello stipendio per riparare agli assegni non coperti che aveva firmato nei mesi precedenti, per una somma pari a 32.000 dollari. Nel 1996 fu costretta a tenere un corso di autocontrollo Nel 1999, dopo essere stata fermata in stato di ebbrezza, venne obbligata a tenere un corso nelle scuole, spiegando ai giovani di Los Angeles il pericolo dell'alcol.\nPremi e riconoscimenti.\nNella sua carriera si \u00e8 aggiudicata numerose nomination:\nDoppiatrici italiane.\nNelle versioni in italiano dei suoi film, Shannen Doherty \u00e8 stata doppiata da:\nCome doppiatrice \u00e8 sostituita da:\nNel quinto episodio della seconda stagione di \"Streghe\" dal titolo \"Prue cambia sesso\", Shannen Doherty \u00e8 doppiata da Corrado Conforti quando \u00e8 truccata da uomo."}
{"id": "470248", "revid": "174925", "url": "https://it.wikipedia.org/wiki?curid=470248", "title": "Biomolecola", "text": "Una biomolecola \u00e8 un composto chimico che riveste un ruolo importante negli esseri viventi. Le biomolecole sono composte essenzialmente da carbonio (infatti si parla di scheletro carbonioso) e idrogeno, cui sono spesso associati azoto, ossigeno, fosforo e zolfo. A volte possono essere incorporati anche altri elementi.\nLe biomolecole possono essere generalmente di due tipi:\nTipi di biomolecole.\nTra le piccole molecole figurano:\nTra i monomeri costituenti le macromolecole biologiche:\nLe principali biomolecole polimeriche sono:\nNucleosidi e nucleotidi.\nI \"nucleosidi\" sono molecole formate dall'attacco di una base azotata ad un anello di ribosio. Esempio di nucleosidi sono la citidina, l'uridina, l'adenosina, la guanosina, la timidina e l'inosina.\nI nucleosidi possono essere fosforilati da chinasi specifiche, a produrre i nucleotidi, che risultano essere i veri \"mattoni\" per la costituzione del DNA e dell'RNA.\nSaccaridi.\nI monosaccaridi sono nella forma di zuccheri semplici. I disaccaridi sono composti da due monosaccaridi legati tra loro. Sia i monosaccaridi che i disaccaridi sono dolci, solubili in acqua e cristallini. Tra i monosaccaridi rivestono particolare importanza biologica il ribosio e il deossiribosio (zuccheri pentosi), il glucosio, il fruttosio e il galattosio (zuccheri esosi). Disaccaridi di importanza biologica sono il saccarosio, il maltosio (o trealosio), il lattosio.\nI polisaccaridi sono monosaccaridi polimerizzati, dal sapore non dolce. Si tratta, generalmente, di molecole molto ampie, con strutture spesso ramificate. Non sono solubili in acqua e non formano cristalli. Ne sono esempio l'amido, la cellulosa, il glicogeno. Polisaccaridi pi\u00f9 brevi, fino a 15 monomeri, sono spesso identificati come oligosaccaridi\nLipidi.\nI lipidi sono in sostanza \"esteri degli acidi grassi\" e sono i costituenti principali delle membrane biologiche. Un'altra funzione biologicamente significativa \u00e8 quella di riserva energetica (tipica, ad esempio, dei trigliceridi). La maggior parte delle molecole lipidiche sono composte da una regione polare o idrofila e di una o pi\u00f9 estremit\u00e0 idrofobiche. Per questo motivo, i lipidi sono molecole anfipatiche. L'acido grasso pu\u00f2 essere composto di una catena a legame singolo di atomi di carbonio, nel cui caso la catena \u00e8 detta satura. Se sono presenti doppi legami carbonio-carbonio, la catena \u00e8 invece detta insatura. La lunghezza delle catene \u00e8 solitamente compresa tra i 14 e i 24 atomi di carbonio.\nI lipidi presenti nelle membrane biologiche sono di tre tipi, a seconda del tipo di testa idrofila:\nAmminoacidi.\nGli amminoacidi sono molecole che contengono un gruppo funzionale sia amminico che carbossilico. Oltre ad essi, ogni amminoacido contiene un ulteriore gruppo, detto \"catena laterale\" che ne conferisce tutte le specifiche caratteristiche fisico-chimiche.\nGli amminoacidi sono i \"mattoni\" che costituiscono lunghe catene di polimeri. Tali catene sono dette oligopeptidi se formate da 2-20 amminoacidi. Se contano 20-100 amminoacidi, sono dette peptidi. Catene con pi\u00f9 di 100 amminoacidi sono dette proteine o polipeptidi. La struttura delle proteine pu\u00f2 avere diversi ruoli e funzionalit\u00e0 all'interno dell'organismo.\nEsistono ventidue amminoacidi che vengono utilizzati dalla cellula per produrre le proteine di cui necessita attraverso un codice genetico ampiamente conservato nelle specie viventi. Oltre a questi, esistono oltre 500 amminoacidi rilevanti dal punto di vista biologico: tra questi la carnitina utilizzata nel trasporto dei lipidi nella cellula, l'ornitina, il GABA e la taurina. Se in una proteina si osservano amminoacidi differenti da questi ventidue, essi sono frutto di una modificazione post traduzionale. I due amminoacidi oltre ai venti standard che possono essere incorporati nelle proteine di certi organismi durante la traduzione sono:\nStruttura delle proteine.\nLa struttura primaria di una proteina \u00e8 essenzialmente il filamento lineare contenente tutti gli amminoacidi della proteina. Nel costituire la struttura secondaria, il filamento si ripiega in alcuni tipi di conformazione locale (tra cui l'alfa elica o il foglietto \u03b2). La struttura terziaria consiste nella struttura tridimensionale della proteina. La struttura quaternaria riguarda infine aggregati di pi\u00f9 proteine (come ad esempio avviene per l'emoglobina, composta di quattro subunit\u00e0).\nMetalloproteine.\nUna metalloproteina \u00e8 una proteina contenente un cofattore metallico. Pu\u00f2 trattarsi di uno ione isolato o di un gruppo non-proteico pi\u00f9 ampio (spesso detto gruppo prostetico), come avviene per le porfirine in proteine come la mioglobina. In altri casi il metallo pu\u00f2 trovarsi tra la catena laterale di un amminoacido ed uno ione non metallico: ad esempio molte proteine sono dotate di \"clusters\" ferro-zolfo.\nOrmoni.\nGli ormoni sono molecole segnale secrete dalle ghiandole del sistema endocrino nel circolo sanguigno. Svolgono una gran quantit\u00e0 di ruoli in varie localizzazioni dell'organismo, contribuendo alla regolazione delle vie metaboliche delle cellule bersaglio.\nDal punto di vista strutturale, gli ormoni possono essere di tre tipi: i pi\u00f9 importanti sono:\nVitamine.\nLe vitamine sono un gruppo di molecole accomunate dal fatto di essere fondamentali per l'organismo ma non sintetizzabili da esso. Per questo motivo, occorre assumere le vitamine attraverso la dieta. Le vitamine, infatti, sono spesso presenti in tracce in determinati alimenti."}
{"id": "470250", "revid": "339392", "url": "https://it.wikipedia.org/wiki?curid=470250", "title": "Arance", "text": ""}
{"id": "470253", "revid": "21880", "url": "https://it.wikipedia.org/wiki?curid=470253", "title": "Limoni", "text": ""}
{"id": "470254", "revid": "71155", "url": "https://it.wikipedia.org/wiki?curid=470254", "title": "Mandarini", "text": ""}
{"id": "470255", "revid": "3411053", "url": "https://it.wikipedia.org/wiki?curid=470255", "title": "Spine", "text": ""}
{"id": "470256", "revid": "28920113", "url": "https://it.wikipedia.org/wiki?curid=470256", "title": "Assonometria generica", "text": ""}
{"id": "470258", "revid": "13388", "url": "https://it.wikipedia.org/wiki?curid=470258", "title": "Cedri", "text": ""}
{"id": "470259", "revid": "287204", "url": "https://it.wikipedia.org/wiki?curid=470259", "title": "Sebastien Erard", "text": ""}
{"id": "470260", "revid": "287204", "url": "https://it.wikipedia.org/wiki?curid=470260", "title": "Quadrante Delta", "text": ""}
{"id": "470261", "revid": "1408685", "url": "https://it.wikipedia.org/wiki?curid=470261", "title": "Dipartimenti della Bolivia", "text": "I dipartimenti della Bolivia (in spagnolo: \"departamentos\") costituiscono la suddivisione territoriale di primo livello del Paese e sono pari a 9; ciascuno di essi si suddivide a sua volta in province."}
{"id": "470262", "revid": "287204", "url": "https://it.wikipedia.org/wiki?curid=470262", "title": "Quadrante Gamma", "text": ""}
{"id": "470266", "revid": "154893", "url": "https://it.wikipedia.org/wiki?curid=470266", "title": "Quadrante Beta", "text": ""}
{"id": "470271", "revid": "3411193", "url": "https://it.wikipedia.org/wiki?curid=470271", "title": "Mustaf\u00e0 Kemal Pasci\u00e0", "text": ""}
{"id": "470280", "revid": "287204", "url": "https://it.wikipedia.org/wiki?curid=470280", "title": "Varu\u1e47a", "text": "Varu\u1e47a (\u0935\u0930\u0941\u0923, sanscrito vedico \"V\u00e1ru\u1e47a\") \u00e8 una delle pi\u00f9 antiche e importanti divinit\u00e0 vediche. Corrisponde all'avestico \" Ahura Mazd\u0101\". Nei \"Veda\", \u00e8 il garante dell'Ordine cosmico (\"\u1e5ata\"), \"Asura\" del cielo, della pioggia e dei fenomeni celesti, ma anche della Legge e del mondo sotterraneo. \u00c8 quindi il pi\u00f9 importante \"Asura\" nel \"\u1e5agveda\", e sovrano degli \"Aditya\". Successivamente fu considerato re dei \"n\u0101ga\".\nNome.\nCome teonimo, \"Varu\u1e47a\" ha radici nei popoli indoeuropei. Conserva dei collegamenti con la cultura dei Mitanni dove, nella iscrizione di Bo\u011fazk\u00f6y risalente al XV secolo a.C., compare il nome del dio \"Uruvannassil\". Ambedue sembrerebbero collegati al greco antico \"Ouranos\".\nLa parola \"Varuna\" sembra derivare dalla radice proto-indoeuropea \"*wer-\" o \"*wel-\", che significa \"coprire\" (vedi anche \"vala\", \"vrtra\").\nSono state suggerite parentele con altri nomi di divinit\u00e0 indoeuropee, ma le connessioni sono incerte: in particolare Urano, dio del cielo nella mitologia greca, Perun, la principale divinit\u00e0 dei pantheon slavi, \"V\u00f6rnir\", gigante della mitologia norrena (da \"*verunyos\"?), il dio della mitologia slava \"Veles\", e \"velnias\", che in lituano significa \"diavolo\". Molte di queste associazioni sono state contestate dai linguisti, soprattutto la connessione con Urano.\nVaruna corrisponde a Poseidone nella mitologia greca o Nettuno nella mitologia romana, e il pianeta Nettuno \u00e8 chiamato Varuna nell'astrologia hindu.\nIl nome del dio ha dato origine al nome proprio indiano Varun.\nNei Veda.\nVaru\u1e47a sembra essere una replica del pi\u00f9 antico deva-asura del cielo, Dyaus. Ma nelle sue prime espressioni \u00e8 il deva-asura del cielo notturno dove le stelle e la luna rappresentano i suoi occhi. Egli giudica il comportamento umano, punendo i malvagi. Varu\u1e47a \u00e8 l'unica divinit\u00e0 dei \"Veda\" che osserva un comportamento severo ed etico. I suoi occhi sono denominati \"spa\u015ba\" che significa \"guardare\" ma anche \"spiare\". Nei medesimi testi egli \u00e8 spesso indicato come \"samr\u0101j\" (sovrano) epiteto usato solo raramente per Indra. Nella solenne cerimonia del \"varu\u1e47apragh\u0101sa\", i partecipanti erano tenuti a confessare i loro peccati al sacerdote officiante.\nCome capo degli Aditya, Varuna ha aspetti di una divinit\u00e0 solare; come il pi\u00f9 importante Asura, per\u00f2, \u00e8 pi\u00f9 legato a problemi morali e sociali che alla deificazione della natura. Insieme a Mitra \u2014 originariamente personificazione del giuramento \u2014 \u00e8 maestro di \"rta\", supremo custode dell'ordine e dio della legge; Varuna e Mitra sono spesso fusi in \"Mitra-Varuna\" (uno dvandva). Varuna \u00e8 anche legato a Indra nel \"Rigveda\", e fuso in \"Indra-Varuna\".\nCome dio del cielo, Varuna corrisponde a, o regna su, la met\u00e0 oscura del cielo \u2014 o \"oceano celeste\" (Ras\u0101), da cui il legame con acqua e pioggia \u2014 o il lato oscuro del Sole, che viaggia da Ovest a Est durante la notte. Lo Atharvaveda descrive Varuna come onnisciente, e punitore dei bugiardi: le stelle sono i suoi mille occhi, che osservano l'uomo.\nNel \"Rigveda\", Indra, capo dei deva, \u00e8 sei volte pi\u00f9 presente di Varuna, che pure \u00e8 nominato 341 volte; questo pu\u00f2 indurre in errore sulla reale importanza di Varuna nell'antica societ\u00e0 vedica, ma \u00e8 dovuto alla concentrazione del \"Rigveda\" sui rituali a base di fuoco e \"soma\", entrambi strettamente associati a Indra; Varuna con la sua onniscienza e onnipotenza nelle questioni umane ha invece tutti i tratti di una divinit\u00e0 dominante.\nEpoche successive.\nVaruna divenne poi dio dell'oceano e dei fiumi, oltre che custode delle anime degli annegati; in quanto tale, Varuna \u00e8 anche un dio degli Inferi, re dei n\u0101ga, e pu\u00f2 garantire l'immortalit\u00e0. \u00c8 anche uno dei Lokap\u0101la (\u0932\u094b\u0915\u092a\u093e\u0932), come Guardiano dell'Ovest.\nL'arte pi\u00f9 tarda rappresenta Varuna come divinit\u00e0 lunare, come un uomo pallido con un'armatura d'oro e un cappio o un laccio di pelle di serpente, a cavallo del mostro marino \"Makara\"."}
{"id": "470281", "revid": "1013865", "url": "https://it.wikipedia.org/wiki?curid=470281", "title": "Dipartimento di Cochabamba", "text": "Cochabamba \u00e8 un dipartimento della Bolivia di 1.758.143 abitanti, che ha come capoluogo Cochabamba.\nGeografia antropica.\nSuddivisioni amministrative.\nIl dipartimento \u00e8 a sua volta diviso in 16 province:"}
{"id": "470287", "revid": "198277", "url": "https://it.wikipedia.org/wiki?curid=470287", "title": "Carlo Parola", "text": "Biografia.\nRimasto orfano di padre all'et\u00e0 di sette anni, all'indomani si trasfer\u00ec con la madre a Cuneo dove inizi\u00f2 a giocare a pallone. Torn\u00f2 quindi nella nat\u00eca Torino dove, contemporaneamente all'attivit\u00e0 nella Juventus, \u00abai tempi in cui anche giocare a calcio in Serie A veniva considerato un divertimento\u00bb, lavor\u00f2 come operaio in FIAT.\nFuori dal campo, con il collega Pietro Rava mise in piedi un'azienda per la produzione di palloni da calcio; inoltre nel 1948 comparve, insieme ad altri calciatori, nel film \"11 uomini e un pallone\" diretto da Giorgio Simonelli, nella parte di se stesso.\nMor\u00ec settantottenne, dopo una lunga malattia e in povert\u00e0, lasciando la moglie e un figlio; venne inumato nel cimitero Parco di Torino.\nCaratteristiche tecniche.\nGiocatore.\nEmerso come centravanti, negli anni alla l'allenatore Felice Borel, grande seguace del \"sistema\" inglese, lo dirott\u00f2 a centromediano con compiti a met\u00e0 tra quelli di uno stopper e un libero \u2013 marcatura dell'attaccante avversario e, una volta riconquistato il pallone, impostazione della ripartenza \u2013, facendone di fatto l'erede in maglia bianconera di Luis Monti. Nonostante l'iniziale ritrosia di Parola verso questo cambiamento, la nuova posizione in campo e le conseguenti prestazioni gli daranno risalto a livello internazionale.\nLa sua notoriet\u00e0 \u00e8 dovuta soprattutto a un caratteristico gesto tecnico, la rovesciata, che il giocatore fu il primo a utilizzare con frequenza nel calcio italiano. La pi\u00f9 famosa \"rovesciata di Parola\" nacque il 15 gennaio 1950, all'80' di -Juventus, cos\u00ec rappresentata dalle parole di Corrado Banchi, giornalista freelance, autore di una memorabile fotografia:\nQuella rovesciata \u00e8 stata pubblicata in oltre 200 milioni di copie con didascalie in greco e cirillico, arabo e giapponese, ed \u00e8 puntualmente riproposta ogni anno sugli album \"Calciatori\" delle figurine Panini.\nCarriera.\nGiocatore.\nSi dedic\u00f2 al calcio dopo un breve periodo da ciclista. Esord\u00ec diciottenne in Serie A con la , club di cui diverr\u00e0 una \"bandiera\", alla fine degli anni 1930, proveniente dal Dopolavoro FIAT; il giornalista e scrittore Giovanni Arpino lo ribattezz\u00f2 ben presto \"Nuccio Gauloises\" per via del suo unico vizio, un pacchetto giornaliero di sigarette. vinse una Coppa Italia (1941-1942) e due scudetti (1949-1950 e 1951-1952), collezionando in tutto 334 presenze. Nel 1954 fu ceduto alla , squadra con cui chiuse la carriera calcistica dopo aver disputato sette partite.\nPer dieci volte indoss\u00f2 la maglia della Nazionale. Fu il solo italiano che a Glasgow, il 10 maggio 1947, prese parte alla sfida tra e Resto d'Europa, organizzata per l'adesione delle Federazioni dell'isola alla FIFA; malgrado la pesante sconfitta (1-6) e un suo autogol, la prestazione di Parola piacque ai club britannici che, senza esito, tentarono di offrirgli un ingaggio.\nAllenatore.\nUna volta conclusa l'attivit\u00e0 agonistica, intraprese immediatamente la carriera da tecnico facendo da vice a Luigi Ferrero sulla panchina della nel campionato 1955-1956. Successivamente ebbe un'esperienza triennale come tecnico dell', portando nella stagione 1957-1958 la compagine marchigiana a raggiungere la promozione in Serie C.\nNel 1959 fece un primo ritorno alla dove rimase per le successive tre stagioni, allenando la squadra affiancato, come direttore tecnico, dapprima da Renato Cesarini, poi da Gunnar Gren e infine da J\u00falius Korostelev. Quest'esperienza sulla panchina bianconera, molto positiva nel biennio iniziale grazie alla vittoria di due scudetti e due Coppe Italia \u2013 con il \"double\" nazionale del 1959-1960, il primo nella storia del club \u2013, si concluse temporaneamente alla fine della stagione 1960-1961 per alcune incompensioni con la dirigenza, da cui Parola venne tuttavia richiamato pochi mesi dopo, all'inizio del campionato 1961-1962, dopo l'improvvisa partenza di Gren. La terza e ultima annata fu tuttavia fallimentare, chiusa dai torinesi al dodicesimo posto della classifica, il loro peggior risultato mai conseguito sul campo: il declino della squadra, orfana di Giampiero Boniperti ritiratosi l'anno precedente, minata dai guai fisici di John Charles e dai pessimi rapporti tra l'asso rimasto, Omar S\u00edvori, e Parola stesso, ritenuto troppo permissivo e di poco polso, furono considerati tra le cause del cattivo rendimento.\nNel 1962 pass\u00f2 ad allenare il , al posto della coppia Ferrero-Andreoli, vincendo il girone di Serie C e conquistando la promozione in cadetteria. Quindi seguirono le panchine di , , , quest'ultima in qualit\u00e0 di preparatore, e , ottenendo con i gaudenziani nella stagione 1969-1970 una nuova promozione dalla Serie C e venendo premiato con il Seminatore d'oro quale miglior tecnico di quel campionato; riusc\u00ec poi a mantenere i piemontesi in Serie B per un quadriennio contrassegnato da risultati che la compagine non otterr\u00e0 pi\u00f9 per decenni. A Novara scoprir\u00e0 e valorizzer\u00e0, tra gli altri, due giocatori destinati a laurearsi di l\u00ec a breve campioni d'Italia, il portiere Felice Pulici e il centrocampista Renato Zaccarelli.\nNel 1974 rientr\u00f2 per la seconda e ultima volta alla Juventus, chiamato dall'ex compagno di squadra Boniperti, diventato nel frattempo presidente della societ\u00e0. Sostitu\u00ec \u010cestm\u00edr Vycp\u00e1lek e, al comando di una squadra collaudata e in ascesa, rivinse subito lo scudetto. Rimase un'altra stagione in bianconero, iniziata in testa e terminata al secondo posto a seguito di contrasti all'interno dello spogliatoio, specialmente tra Fabio Capello e Pietro Anastasi e il gruppo capeggiato da Giuseppe Furino e Roberto Bettega, che Parola non riusc\u00ec a sedare; la sconfitta, corrispondente all'unico titolo italiano conseguito dal dopo la tragedia di Superga, convinse Boniperti al cambio in panchina, a fine stagione, con Giovanni Trapattoni. Per alcuni anni fece ancora l'osservatore per il club bianconero."}
{"id": "470290", "revid": "110157", "url": "https://it.wikipedia.org/wiki?curid=470290", "title": "Metodo sintotermico", "text": "Con metodo sintotermico si intende un metodo di regolazione naturale delle nascite basato sull'osservazione combinata di muco cervicale e temperatura basale al risveglio. Viene presa in considerazione anche l'autoesame della cervice e altri fattori/sintomi di fertilit\u00e0; il tutto va elaborato secondo un metodo statistico, che consente di definire predittivamente il periodo fertile della donna, in cui essa deve astenersi dai rapporti sessuali o, viceversa, cercare di averli per poter agevolare la fecondazione.\nSecondo uno studio della sezione di endocrinologia ginecologica dell'Universit\u00e0 di Heidelberg, pubblicato dal periodico scientifico Human Reproduction e che ha preso in esame 900 donne per un totale di 17.638 cicli, il metodo sintotermico ha un indice di Pearl di 0,43 (contro un indice di 0,3 della pillola ormonale). Questo si traduce in una gravidanza ogni 3250 cicli mestruali.\nSecondo gli autori dello studio, l'efficacia del metodo sintotermico nell'impedire gravidanze indesiderate \u00e8 comparabile a quella dei contraccettivi orali.\nPer ottenere questo tasso d'affidabilit\u00e0 le donne che desiderano utilizzarlo devono apprenderlo da insegnanti qualificate e astenersi dai rapporti durante i giorni individuati come potenzialmente fertili."}
{"id": "470291", "revid": "1772671", "url": "https://it.wikipedia.org/wiki?curid=470291", "title": "Panthera tigris sumatrae", "text": "La tigre di Sumatra (Panthera tigris sumatrae) \u00e8 una sottospecie di tigre che vive sull'isola indonesiana di Sumatra. La popolazione selvatica \u00e8 stimata tra i 400 e i 500 animali, i quali vivono soprattutto nei parchi nazionali dell'isola. Recenti analisi genetiche hanno rivelato la presenza di marcatori genetici unici, caratteristica indicante che quest'animale si sta evolvendo in una specie separata, sempre che non si estingua. Questo ha portato a suggerire che la tigre di Sumatra dovrebbe avere una maggiore priorit\u00e0 di conservazione rispetto ad ogni altra sottospecie. La distruzione dell'habitat \u00e8 la minaccia principale per la popolazione di tigri esistente (distruzione che continua perfino negli apparentemente protetti parchi nazionali), ma tra il 1998 e il 2000 si scopr\u00ec che erano state uccise 66 tigri - quasi il 20% della popolazione totale.\nAlcuni autori ritengono che la tigre di Sumatra sia inclusa nella sottospecie \"Panthera tigris sondaica\".\nCaratteristiche fisiche.\nPocock descrisse per la prima volta la tigre di Sumatra sulla base di numerosi teschi, pellaggi e strisce, che sono distinte dalle tigri del Bengala e di Giava. \u00c8 pi\u00f9 scuro nel colore della pelliccia e ha strisce pi\u00f9 larghe rispetto alla tigre di Giava. Le strisce tendono a dissolversi in punti vicino alle loro estremit\u00e0, e sul retro, i fianchi e le zampe posteriori sono linee di piccole macchie scure tra strisce regolari. La frequenza delle strisce \u00e8 superiore rispetto ad altre sottospecie. I maschi hanno una sporgenza prominente, che \u00e8 particolarmente marcata nella tigre di Sumatra.\nLa tigre di Sumatra \u00e8 la pi\u00f9 piccola tra tutte le sottospecie di tigri ancora esistenti. I maschi di tigre di Sumatra misurano in media 237\u00a0cm di lunghezza dalla testa alla coda e pesano circa 120\u00a0kg. Le femmine misurano in media 220\u00a0cm di lunghezza e pesano circa 92\u00a0kg. Le sue strisce sono pi\u00f9 strette di quelle delle altre sottospecie di tigri e, soprattutto i maschi, presentano un aspetto pi\u00f9 barbuto e crinito. Le sue piccole dimensioni la rendono in grado di muoversi pi\u00f9 facilmente attraverso la giungla. Tra le sue dita \u00e8 presente una membrana che, quando \u00e8 distesa, rende le tigri di Sumatra delle nuotatrici molto veloci. Si sa che trascinano in acqua le loro prede ungulate, soprattutto se queste sono lente nuotatrici.\nHabitat e sforzi di conservazione.\nLa tigre di Sumatra vive solamente a Sumatra, una grande isola dell'Indonesia occidentale. \u00c8 diffusa ovunque, dalle foreste di pianura a quelle di montagna, e si trova anche in molte aree non protette. Solamente 400 esemplari vivono nelle riserve e nei parchi nazionali e le restanti sono diffuse in aree che stanno andando perse a causa dell'agricoltura. Le riserve non sono sicure, poich\u00e9, nonostante gli sforzi di conservazione, molte tigri vengono uccise dai bracconieri ogni anno.\nNel 2007, il Ministero delle Foreste indonesiano ed il Safari Park hanno stabilito una cooperazione con l'Australia Zoo per la conservazione delle tigri di Sumatra e di altre specie minacciate. L'accordo di cooperazione \u00e8 stato siglato dall'invio di una lettera riguardo ad un \u00abprogramma di conservazione per la tigre di Sumatra e per altre specie minacciate e la fondazione di uno zoo che abbia relazioni con il parco safari di Taman e l'Australia Zoo\u00bb all'ufficio del Ministero delle Foreste indonesiano, il 31 luglio 2007.\nI programmi che verranno portati avanti comprendono un progetto per preservare le tigri di Sumatra ed altre specie minacciate in natura, degli sforzi per ridurre i conflitti tra tigri e uomini ed un progetto per riabilitare delle tigri di Sumatra da reintrodurre nel loro ambiente naturale.\nDieta.\nIl cibo di una tigre dipende da dove essa vive e dalla disponibilit\u00e0 delle prede. Questi animali possiedono dei sensi dell'udito e della vista molto acuti, che rendono le tigri cacciatrici molto efficienti. Sono animali solitari e cacciano di notte, avvicinandosi lentamente e pazientemente alla preda prima di attaccarla da dietro o dai lati. Si nutrono di qualunque cosa riescano a catturare, di solito cinghiali, tapiri e cervi, ma catturano talvolta perfino pollame e pesci. Anche gli orangutan possono costituire una facile preda, ma dal momento che trascorrono sul suolo solamente una minima parte di tempo, le tigri riescono a catturarne uno molto raramente.\nRiproduzione.\nLe tigri possono riprodursi in qualsiasi periodo dell'anno, sebbene si accoppino generalmente durante l'inverno o la primavera, e il periodo di gestazione \u00e8 di circa 103 giorni. Normalmente danno alla luce 2 o 3 piccoli, ma possono averne fino a 6. I piccoli nascono con gli occhi chiusi e ognuno pesa approssimativamente 1,36\u00a0kg. I loro occhi si aprono solitamente a partire dal decimo giorno di vita, sebbene in alcuni zoo sono stati registrati dei cuccioli che avevano gli occhi aperti gi\u00e0 alla nascita. Durante le prime otto settimane consumano soltanto latte, ma dopo possono anche provare a nutrirsi di cibi pi\u00f9 solidi, sebbene succhino ancora per 5 o 6 mesi. I piccoli lasciano la tana per la prima volta all'et\u00e0 di 2 settimane ed iniziano ad imparare a cacciare a 6 mesi. Sono in grado di cacciare completamente da soli a 18 mesi ed a 2 anni sono pienamente indipendenti. In natura possono vivere per circa 15 anni, ma in cattivit\u00e0 possono raggiungere anche i 20."}
{"id": "470292", "revid": "140509", "url": "https://it.wikipedia.org/wiki?curid=470292", "title": "Loft (disambigua)", "text": ""}
{"id": "470293", "revid": "8911", "url": "https://it.wikipedia.org/wiki?curid=470293", "title": "Metodo Sintotermico", "text": ""}
{"id": "470295", "revid": "1244", "url": "https://it.wikipedia.org/wiki?curid=470295", "title": "Panthera tigris sumatran", "text": ""}
{"id": "470296", "revid": "121505903", "url": "https://it.wikipedia.org/wiki?curid=470296", "title": "Costantana", "text": "La costantana \u00e8 una lega binaria composta di rame (60%) e di nichel (40%) che presenta una resistivit\u00e0 di circa \u03a9\u00b7m.\nIl suo nome \u00e8 collegato alla propriet\u00e0 di mantenere pressoch\u00e9 invariata la propria resistivit\u00e0 al variare della temperatura (che invece normalmente aumenta).\nStoria.\nNel 1887 Edward Weston scopr\u00ec che alcuni metalli possono avere un coefficiente di resistivit\u00e0 negativo, e brevett\u00f2 la sua \"Lega n. 2\", prodotta in Germania, dove venne rinominata \"costantana\". Weston non aveva idea dell'impatto della sua scoperta: nel corso di un secolo ed oltre \u00e8 diventato il materiale pi\u00f9 usato nelle applicazioni elettrotecniche dove \u00e8 richiesta una accurata compensazione delle variazioni di temperatura.\nQualche anno dopo Weston invent\u00f2 un'altra lega con caratteristiche simili: la manganina.\nUtilizzo.\nViene utilizzata in ambito elettrotecnico per la realizzazione di \nIn genere, a basse correnti un filo conduttore riesce a disperdere il calore prodotto mantenendosi pressoch\u00e9 a temperatura ambiente. A correnti alte la temperatura del filo conduttore aumenta sensibilmente."}
{"id": "470299", "revid": "124157428", "url": "https://it.wikipedia.org/wiki?curid=470299", "title": "Kazuo Ishiguro", "text": "Il suo tema dominante \u00e8 la rievocazione di un passato individuale e nazionale, situato negli anni del secondo dopoguerra, in un mondo dove \u00e8 in atto un totale mutamento di costumi, accompagnato dalla perdita dei valori tradizionali. Vincitore del Booker Prize nel 1989 con il romanzo \"Quel che resta del giorno\" (1989), che gli ha dato fama internazionale, e nel 2005 con \"Non lasciarmi\" (2005). \nNel 2017 gli \u00e8 stato conferito il premio Nobel per la letteratura \"perch\u00e9, nei suoi romanzi di grande forza emotiva, ha svelato l\u2019abisso sottostante il nostro illusorio senso di connessione con il mondo\".\nBiografia.\nDi origine giapponese, all'et\u00e0 di sei anni si trasfer\u00ec con la famiglia nel Regno Unito. Il soggiorno, che avrebbe dovuto essere temporaneo, divenne definitivo. Si laure\u00f2 nel 1978 in letteratura e filosofia. Frequenta anche corsi di scrittura creativa, avendo tra gli insegnanti Malcolm Bradbury e A. Carter. Divenne cittadino britannico nel 1982 abbandonando definitivamente la cittadinanza giapponese.\nAttualmente vive a Londra con la moglie scozzese, Lorna MacDougall, assistente sociale, e la loro figlia Naomi, nata nel 1992. Scrive in lingua inglese e si firma col cognome preceduto dal nome. Ha anche modificato la grafia giapponese del suo nome, che era \u77f3\u9ed2 \u4e00\u96c4 (Ishiguro Kazuo), eliminando gli ideogrammi e utilizzando l'alfabeto fonetico katakana come si fa in Giappone per le traslitterazioni di nomi stranieri.\nNel 1986 ha vinto il premio Withbread per il suo secondo romanzo: \"Un artista del mondo fluttuante\". Nel 1989 ha avuto un nuovo prestigioso riconoscimento, il premio Booker, per il suo romanzo \"Quel che resta del giorno\" dal quale \u00e8 stato tratto il film omonimo di James Ivory. Nel 2005 vince il Premio Alex con \"Non lasciarmi\" (\"Never Let Me Go\"). Anche questo romanzo \u00e8 diventato un film omonimo, con la regia di Mark Romanek (2010). Nel 2017 vince il premio Nobel per la letteratura.\nIl suo interesse per la letteratura nasce nei primi anni Sessanta, quando scopre i romanzi di Arthur Conan Doyle, in particolare \"Il mastino dei Baskerville\". Ma \u00e8 la musica a coinvolgerlo di pi\u00f9 durante l\u2019adolescenza. Dai cinque ai dodici anni studia pianoforte, quindi segue le orme dei suoi idoli Dylan e Cohen, incominciando a scrivere canzoni. A vent\u2019anni, la lettura di Dostoevskij e Charlotte Bront\u00eb lo consacra definitivamente alla letteratura. Ishiguro non \u00e8 uno scrittore prolifico per scelta. Come ha rivelato a \u00abDer Spiegel\u00bb nel 2005, \"scrivere velocemente non \u00e8 una sua priorit\u00e0, perch\u00e9 \u00e8 preferibile creare un\u2019opera che si distingue, piuttosto che contribuire alla quantit\u00e0 dei libri pubblicati.\" Deplora inoltre la tendenza dell\u2019educazione contemporanea a reprimere la naturale immaginazione dei bambini a favore di capacit\u00e0 esclusivamente utilitarie finalizzate al mondo del lavoro.\nProduzione letteraria.\nCon Rushdie e Kureishi fa parte del gruppo di scrittori, di origini diverse, che ha dato un sostanziale apporto alla letteratura inglese pi\u00f9 recente, introducendo elementi stilistici delle culture d'origine. La sua attenzione ai particolari e alle atmosfere, sempre descritte con infinita cura, ricorda i grandi romanzieri nipponici classici. \"Con una prosa sorvegliatissima, appresa leggendo Cechov e altri classici europei dell'Ottocento, facendo leva su poeticissime metafore, lo scrittore fissa le speranze e le paure di antieroi quasi sempre incapaci di fare davvero i conti con la realt\u00e0, costretti a sopravvivere aggrappandosi a sbiaditi ricordi. (...) Un'apparente cesura si produce nella produzione tra la fine degli anni novanta e l'inizio del nuovo secolo, quando Ishiguro inizia a esplorare nuovi territori. Il narratore si apre, almeno in apparenza, alla dimensione della favola spesso nera dell'utopia negativa di cui furono maestri Huxley e Orwell, affrontando le scomodissime domande poste dagli inarrestabili progressi dall'ingegneria genetica\".\nUno dei suoi primi romanzi \u00e8 \"Un artista del mondo fluttuante\", che ricostruisce l'ambiente del Giappone nel primissimo dopoguerra. Il titolo originario inglese - \"An Artist of the Floating World\" - \u00e8 assai pi\u00f9 vicino alla tradizione giapponese di quanto sia desumibile dalla traduzione italiana, facendo riferimento a quel \"mondo fluttuante\" cos\u00ec caro a intere generazioni di \"bunjin\" (intellettuali), scrittori e pittori nipponici. Il romanzo \u00e8 un omaggio alla sua cultura d'origine ma anche alla storia della sua famiglia, originaria della citt\u00e0 cos\u00ec duramente provata dalle conseguenze dell'esplosione nucleare. \nIl suo settimo romanzo, \"Il gigante sepolto\" (\"The Buried Giant\"), \u00e8 uscito il 3 marzo 2015, pubblicato negli USA e nel Regno Unito contemporaneamente. Dopo dieci anni di silenzio, Ishiguro scrive un romanzo mitologico, sulle orme di Tolkien, ambientato nella Britannia del V secolo, con orchi, draghi e giganti - e, per la prima volta nelle sue storie, scene cruente di violenza improvvisa e letale: \"Preciso, essenziale, lirico e appena un po' strano, l'idioma del \"Buried Giant\" appare universale come il suo tema... In questa parabola mesmerica di rimembranza, remissione e vendetta, durante una fragile tregua fra Britanni e Sassoni dopo la partenza dei romani, le carneficine sono rare, ma quando avvengono, sono di una calamit\u00e0 straziante.\" Tuttavia l'autore non trasforma la Britannia dei secoli bui in Terra di Mezzo, ma presenta piuttosto un romanzo palesemente storico, in \"una miscela promiscua di influenze e periodi\".\nNel 2021 \u00e8 stato pubblicato presso Faber and Faber il suo ottavo romanzo, intitolato \"Klara and the Sun,\" tradotto in italiano per Einaudi, con il titolo \"Klara e il Sole.\"\nOpere.\nRomanzi.\nTutti i romanzi dell'autore sono tradotti in italiano.\nPremi.\nCon l'eccezione di \"The Buried Giant\", tradotto in tredici lingue, tutti i romanzi e racconti di Ishiguro sono stati candidati a premi letterari rinomati. Significativamente, \"An Artist of the Floating World\", \"When We Were Orphans\" e \"Never Let Me Go\" sono stati finalisti al Booker Prize. In un resoconto trapelato dal rispettivo Comitato di giudici, si \u00e8 saputo che il Comitato era indeciso nell'assegnare il premio del 2005 tra \"Never Let Me Go\" e \"The Sea (Il mare)\" di John Banville, alla fine assegnandolo a quest'ultimo."}
{"id": "470301", "revid": "1318658", "url": "https://it.wikipedia.org/wiki?curid=470301", "title": "Arrondissement di San Giovanni di Moriana", "text": "L\"arrondissement\" di San Giovanni di Moriana \u00e8 un \"arrondissement\" dipartimentale della Francia situato nel dipartimento della Savoia, nella regione Alvernia-Rodano-Alpi.\nCoincide con la regione storica della Moriana.\nStoria.\nFu creato nel 1800, nel dipartimento non pi\u00f9 esistente del \"Monte Bianco\"; nel 1814 fu restituito al Regno di Sardegna, per ritornare alla Francia nel 1860.\nComposizione.\nL\"arrondissement\" \u00e8 composto da 56 comuni raggruppati in 6 cantoni:"}
{"id": "470304", "revid": "125465236", "url": "https://it.wikipedia.org/wiki?curid=470304", "title": "\u0160koda Auto", "text": "La \u0160koda Auto (IPA: , ) \u00e8 una casa automobilistica ceca, fondata nel 1923 a Plze\u0148, quale divisione auto delle Industrie \u0160koda, oggi distaccata e di propriet\u00e0 del gruppo Volkswagen AG.\nStoria.\nGli inizi.\nAl termine della prima guerra mondiale le Industrie \u0160koda, primario gruppo metallurgico dell'Impero austro-ungarico, si trovarono nella nuova dimensione di maggiore industria della neo costituita Repubblica cecoslovacca, con la pressante esigenza di riconvertire buona parte delle proprie produzioni belliche al mercato civile.\nLa divisione \u0160koda Auto per la produzione di automobili di lusso fu ritenuta la soluzione migliore per riconvertire il grande e moderno reparto carrozzerie, impiantato durante il conflitto per l'allestimento degli autocarri militari.\nLa \u0160koda Hispano-Suiza (1923 - 1929).\nA tal scopo, nel 1923, venne firmato un accordo di collaborazione con la Hispano-Suiza per la fornitura di autotelai \"Tipo H6B\", da completare con carrozzeria realizzata dalla \u0160koda e commercializzate con il marchio \u0160koda Hispano-Suiza.\nIl primo esemplare fu consegnato, nel 1926, al premier cecoslovacco Anton\u00edn \u0160vehla, quale auto ufficiale di rappresentanza del primo ministro, al prezzo di 280.000 Corone.\nIl basso numero di ordinativi, fece subito intuire lo scarso successo dell'iniziativa, primariamente dovuto alla grave crisi economica del dopoguerra e all'inadeguato know-how nella costruzione di automobili civili che non permetteva di offrire un prodotto concorrenziale rispetto alla connazionale Praga, produttrice su licenza delle ben pi\u00f9 prestigiose Isotta Fraschini Tipo 8 e Tipo 8A. Inoltre, i costi per la fornitura delle meccaniche non lasciavano adeguati margini commerciali.\nLa produzione \"\u0160koda Hispano-Suiza\" prosegu\u00ec stancamente fino al 1929, realizzando poche decine di esemplari, in maggior parte consegnati a rappresentanti delle istituzioni.\nLa Laurin &amp; Klement \u2013 \u0160koda (1925 - 1928).\nPer ovviare all'handicap la \u0160koda decise di acquisire, nel 1925, il rinomato marchio Laurin &amp; Klement, in quegli anni afflitto da una grave crisi finanziaria.\nLa direzione tecnica venne affidata a V\u00e1clav Laurin e la nuova produzione di automobili, motocicli e biciclette venne posta sul mercato con il marchio Laurin &amp; Klement \u2013 \u0160koda, o L&amp;K - \u0160koda.\nLa gestione \u0160koda permise di continuare la produzione della gamma automobilistica L&amp;K; una decina di modelli con motori di 4 e 6 cilindri, dalla cilindrata compresa tra 1.500 e 5.000 cm\u00b3. Inoltre fu possibile avviare finalmente la costruzione della \"Tipo 110\", il cui varo era stato sospeso \"sine die\" per le difficolt\u00e0 economiche.\nIl rinnovamento attuato dalla \u0160koda nella fabbrica di Mlad\u00e1 Boleslav fu molto radicale e riguard\u00f2 la realizzazione di una moderna linea di montaggio per la costruzione in serie delle vetture e la progettazione di una nuova gamma di motori a 4, 6 e 8 cilindri, destinati ad equipaggiare le serie denominate \"4R\", \"6R\" e \"8R\".\nTuttavia, nonostante le innovazioni, i prodotti \"L&amp;K \u0160koda\" non incontrarono la grande diffusione sperata, anche per la grande concorrenza rappresentata dalla Tatra.\nLa \u0160koda Auto (1928 - ).\nTra le due guerre mondiali (1928 - 1940).\nNel 1928, all'uscita di scena di Laurin, fu abbandonata la costruzione di veicoli a due ruote, cos\u00ec come il marchio \"Laurin &amp; Klement \u2013 \u0160koda\", per assumere definitivamente il marchio \u0160koda.\nNel 1930 l'azienda sfior\u00f2 il tracollo e decise una radicale trasformazione della gamma prodotta, verso vetture che potessero essere accessibili ad una pi\u00f9 larga fascia di utenti. Il reparto tecnico, ampiamente ringiovanito, inizi\u00f2 un febbrile triennio di intenso lavoro progettuale e sperimentale che rappresenta ancor oggi il periodo pi\u00f9 ispirato e fecondo nella storia della \u0160koda.\nFurono ideati e realizzati vari interessanti prototipi di automobili economiche, tra i quali anche il pregevole \"432\" del 1932 che, seguendo i concetti tecnici esposti alcuni mesi prima da Ferdinand Porsche con la \"Type 12\", delineava nella forma e nello schema tecnico una sorta di anticipazione del \"Maggiolino\".\nTra le varie proposte fu scelta una soluzione meno innovativa, ma di grande modernit\u00e0 e di rottura con gli schemi tecnici tradizionale della \"L&amp;K\", destinata a caratterizzare la produzione della casa cecoslovacca nel successivo trentennio. La \u0160koda 420, poi ribattezzata \"Popular\", dal nome della versione pi\u00f9 economica, fu presentata alla fine del 1933 e ottenne un enorme successo che presto gener\u00f2 una \"famiglia\" di vetture derivate in molte versioni e allestimenti. La piccola cilindrata e il basso costo di produzione, dovuto allo schema essenziale, ma robusto, permise di mettere in vendita la vettura ad un prezzo molto accessibile, allargando enormemente la fascia dei possibili clienti. Nel 1935, ad esempio, la versione \"spider\" costava 17.800 Corone, al pari di una motocicletta con sidecar.\nLe vendite della \"Popular\" fecero da traino anche ai residui modelli della tradizione \"L&amp;K - \u0160koda\" rimasti in produzione, come il modello intermedio \"Favorit\" e la lussuosa \"Superb\".\nOltre al continuo rinnovamento della gamma \"Popular\", nel 1935 il reparto tecnico present\u00f2 il pregevole prototipo \"935\"; una lussuosa berlina aerodinamica \"tutto dietro\", simile alla Tatra 77. Pur sviluppato allo stadio definitivo, il prototipo non giunse alla produzione in serie, a causa delle Crisi dei Sudeti che sconvolse la Prima Repubblica cecoslovacca, portando alla formazione della Seconda Repubblica cecoslovacca, del Protettorato di Boemia e Moravia e verso la seconda guerra mondiale, imponendo la riconversione industriale alla produzione bellica.\nIl dopoguerra (1945 - 1948).\nLe confuse vicissitudini politiche che seguirono la fine della guerra, con la nascita della Terza Repubblica cecoslovacca, videro i tentativi di rinascita dell'industria automobilistica cecoslovacca, composta dalle tre maggiori aziende automobilistiche del Paese, \u0160koda, Tatra e Praga. Quest'ultima, nell'impossibilit\u00e0 di riprendere la produzione, chiuse definitivamente i battenti nel 1947.\nAnche gli opifici \u0160koda di Mlad\u00e1 Boleslav erano stati pesantemente colpiti dai bombardamenti Alleati durante il conflitto, ma le maestranze riuscirono a rendere operativa una parte del grande complesso industriale, iniziando nuovamente a produrre automobili, tra mille difficolt\u00e0.\nIn assenza di risorse economiche per la progettazione e sviluppo di nuovi modelli, fu necessario riprendere lo schema \"Popular\" che, nel 1946, diede vita alla \"1101\". Si trattava della vecchia \"Popular\" con una carrozzeria esteticamente ispirata alle berline Packard dei primi anni quaranta.\nIl periodo sovietico (1948 - 1980).\nIl colpo di stato comunista del febbraio 1948 pose la Cecoslovacchia nell'ambito d'influenza sovietico e la \u0160koda fu nazionalizzata. Tuttavia, la situazione di stabilit\u00e0 politica non risolse lo stato di precariet\u00e0 produttiva dell'azienda che per altri 15 anni continu\u00f2 a basarsi su varianti della \"Popular\", come i modelli \"Felicia\" e la \"Octavia\".\nLa svolta produttiva del \"corso sovietico\" avviene nel 1964, con l'ultimazione dei lavori di ricostruzione parziale delle strutture industriali del complesso di Mlad\u00e1 Boleslav. Nel nuovo impianto, capace di sfornare 600 vetture al giorno, viene messa in produzione la \u0160koda 1000 MB per la quale fu rispolverato e ammodernato il concetto \"tutto dietro\", delineato dal prototipo \"432\" del 1932. Tutta la gamma precedente derivata dalla \"Popular\" fu dismessa, ad eccezione della \"Octavia Wagon\" che nei suoi allestimenti commerciali verr\u00e0 prodotta fino ai primi anni settanta.\nIl modello \"1000 MB\" (sigla di Mlad\u00e1 Boleslav), si dimostr\u00f2 subito ben riuscito e in grado di competere con la moderna produzione economica occidentale, all'epoca principalmente composta dai modelli Simca 1000, Renault 8 e Fiat 1100. Inoltre la notevole quantit\u00e0 di vetture prodotte consentiva di avviarne una buona parte all'esportazione, rappresentando una considerevole fonte di approvvigionamento di \"moneta pregiata\" e, soprattutto, di propaganda per il livello tecnologico raggiunto dai prodotti realizzati nei Paesi del COMECON.\nCome per la \"Popular\" anche il modello \"1000 MB\" e i suoi molti derivati, furono a lungo prodotti, ammodernando continuamente l'estetica e affinando le componenti tecniche. A partire dalla prima met\u00e0 degli anni settanta, per\u00f2, il confronto tecnico con i nuovi modelli dell'Europa occidentale si fece insostenibile, comportando un preoccupante calo delle esportazioni. Per alcuni anni la \u0160koda fece fronte al problema barcamenandosi tra il destinare un maggior numero di esemplari verso il mercato interno e l'esportare prodotti con prezzi di vendita molto pi\u00f9 bassi dei modelli occidentali corrispondenti per cilindrata e dimensioni, ma alla fine degli anni settanta le esportazioni crollarono vertiginosamente, creando un forte scompenso nella bilancia commerciale cecoslovacca.\nTra oriente e occidente (1981 - 1991).\nNel 1981, preoccupato dalla riduzione di valuta pregiata, il Governo Cecoslovacco var\u00f2 un piano industriale che prevedeva la realizzazione di un'automobile moderna che consentisse nuovamente forti numeri nelle esportazioni.\nAttraverso la Ostpolitik, portata avanti dal cancelliere della Repubblica Federale Tedesca Willy Brandt negli anni settanta, era iniziato un clima di distensione tra gli Stati europei appartenenti ai due blocchi, ma l'invasione sovietica dell'Afghanistan nel 1979 aveva innescato una \"escalation\" della \"guerra fredda\" che, all'inizio degli anni ottanta, port\u00f2 a indirizzare gli investimenti industriali del Patto di Varsavia su produzioni militari, togliendo fondi ai piani industriali civili.\nLa realizzazione del \"nuovo corso\" ebbe inizio, nel 1984 attraverso la mediazione della Sidamotor di Torino che prese contatti con la carrozzeria Bertone. Rallentato e ostacolato dalle difficolt\u00e0 economiche cecoslovacche, il progetto esecutivo della nuova \"Favorit\" fu definito alla fine del 1986 e realizzato, con la consulenza tecnica della Porsche, nel 1987.\nCompletati i primi 200 esemplari pre-serie all'inizio del 1988, la \"Favorit\" ottiene un successo di vendite notevole, con 21.000 unit\u00e0 prodotte nel 1988 e 80.000 nel 1989. Due anni pi\u00f9 tardi, entra in produzione anche la versione \"station wagon\", la \"Forman\".\nIl gruppo Volkswagen (1991 - ).\nA partire dal 28 marzo 1991, con la ragione sociale \u0160koda a.a.s. (sigla di \"automobilov\u00e1 akciov\u00e1 spole\u010dnost\") inizia la joint venture tecnico-economica con il gruppo Volkswagen, il quale rilever\u00e0 l'intero pacchetto azionario \u0160koda nel 2000, assegnandogli l'attuale ragione sociale \u0160koda Auto a.s..\nNel 1994, dopo aver prodotto il milionesimo esemplare di \"Favorit\", viene presentato il modello \"Felicia\", rivisitazione della \"Favorit\" che presenta alcune modifiche estetiche, miglioramenti delle finiture interne e la possibilit\u00e0 di montare i motori Volkswagen \"1.6\" benzina e \"1.9\" diesel, in aggiunta al motore \"1.3\" benzina prodotto a Mlad\u00e1 Boleslav. Favorito anche dal nuovo corso economico che la fine della transitoria Repubblica Federale Ceca e Slovacca e l'istituzione della Repubblica Ceca aveva portato, la \"Felicia\" ottiene un successo notevole, tanto che si rese necessaria la costruzione di un nuovo stabilimento a Vrchlab\u00ed, nel distretto di Trutnov, per soddisfare tempestivamente la domanda.\nLa \"Octavia\", entrata in produzione nel 1996, rappresenta il primo modello \u0160koda interamente progettato sotto l'egida della Volkswagen.\nNel nuovo millennio nascono nuove vetture, quali la Fabia (che sostituisce la Felicia), la Superb (modello di punta della casa boema, realizzata sulla base della Volkswagen Passat che riscopre il lusso di alcune \u0160koda d'epoca), la Roomster e la Yeti, (un SUV compatto). Del 2011 \u00e8 la piccola della casa, la Citigo, derivata dalla Volkswagen Up! e venduta sul mercato estero a partire dall'estate 2012. Del 2012 un modello del segmento C a tre volumi la Rapid.\nNel 2016, con inizio vendite dal 2017, \u00e8 stato presentato il SUV Kodiaq.\nNel 2018, dopo ricavi record nel 2017 di 16,6 miliardi di euro (con un aumento del 20,8% rispetto al 2016), la societ\u00e0 vive una fase di crescita su tutti i mercati mondiali: a doppia cifra in Francia e in Italia, \u00e8 addirittura il primo marchio \"straniero\" in Germania. E ora pensa a crescere in India e Cina.\nNel 2019 vengono presentati i nuovi modelli Scala e Kamiq: una berlina e un city SUV realizzati sulla stessa piattaforma.\nNel 2020 viene messa in commercio la nuova generazione di Octavia.\nL'attivit\u00e0 sportiva.\nContrariamente alla tradizione Laurin &amp; Klement, la \u0160koda non indirizz\u00f2 l'attivit\u00e0 sportiva della casa verso le corse velocistiche su pista, se non in saltuarie occasioni. Nella specialit\u00e0 si ricorda una monoposto da Formula 3 negli anni settanta e una barchetta su meccanica \"1100 OHV\", costruita dal 1957 al 1960 per piloti privati, che colse numerose vittorie in gare nazionali tedesche, polacche e, ovviamente, cecoslovacche.\nAll'uscita del modello \"Popular\", la cassa di risonanza delle gare fu utilizzata soprattutto per dimostrare la robustezza delle vetture \u0160koda che per l'esile struttura e la piccola cilindrata, venivano messe facilmente in discussione. La \u0160koda fu cos\u00ec portata ad avviare un programma di impegnativi raid, molto in voga e seguiti dal pubblico negli anni trenta, che portarono i modelli \"Popular\" in tutta Europa e nei continenti limitrofi, raggiungendo lo scopo di conferire alle vetture una fama di solidit\u00e0 strutturale e meccanica che ne favor\u00ec fortemente l'esportazione.\nTramontata l'epoca dei raid, a partire dagli anni cinquanta, l'attivit\u00e0 sportiva della \u0160koda inizi\u00f2 a concentrarsi sui rally, ottenendo una lunga serie di ottimi risultati, anche in gare internazionali.\nIl logo della \"freccia alata\".\nPer le prime vetture della \"\u0160koda Auto\", vendute con i marchi \"\u0160koda Hispano-Suiza\" e \"Laurin &amp; Klement \u2013 \u0160koda\" venne adottato un logo formato da una targhetta ellittica con al centro il nome \"Skoda\", perimetralmente adornata da una corona d'alloro.\nIl famoso logo con la \"freccia alata\", tuttavia, era gi\u00e0 esistente. Infatti, nel 1922, la \u0160koda aveva indetto un concorso aperto ai dipendenti per trovare un emblema adatto a caratterizzare le varie produzioni aziendali, con particolare riguardo ai motori aeronautici, la cui produzione era fortemente aumentata dopo che il patto di Versailles aveva inibito la costruzione di aerei alla Repubblica di Weimar.\nTra le 300 proposte consegnate, fu scelta quella che riportava la stilizzazione di un copricapo e di una freccia degli indiani d'America, realizzata da un operaio del quale non si conosce il nome, n\u00e9 la fonte d'ispirazione.\nAlcuni storici suppongono che l'operaio si sia ispirato a un bassorilievo con la testa di un indiano collocato negli uffici della \u0160koda. Altri, pi\u00f9 credibilmente, ipotizzano che si sia ispirato all'arma che contraddistingueva gli aerei della Squadriglia Lafayette, all'epoca divenuta simbolo di libert\u00e0 tra gli indipendentisti dell'Impero austro-ungarico e dell'Impero tedesco.\nIl nuovo logo fu depositato il 15 dicembre 1923, nella versione a \"5 penne\", utilizzata sui motori aeronautici fino al 1926, quando fu sostituita dalla versione a \"3 penne\".\nLa \"freccia alata\", che sarebbe pi\u00f9 corretto definire \"pennuta\", inizi\u00f2 a comparire sui radiatori delle automobili dopo l'abbandono del logo ellittico, probabilmente a partire dal 1932.\nIn seguito alla formazione della \"joint venture\" con il gruppo Volkswagen, il logo fu sottoposto ad un lungo studio grafico per giungere alla conformazione registrata nel 1993 e rimasta invariata fino al 2011, anno in cui venne presentato ufficialmente il nuovo logo.\nImpianti produttivi.\nIndia.\nDal 2001 l'azienda \u00e8 presente sul mercato indiano con una sua filiale diretta, la \"\u0160koda Auto India Private Limited\" e ha iniziato a produrre le auto in complete knock down presso un impianto produttivo sito a Shendra, vicino a Aurangabad nello stato del Maharashtra. Il primo veicolo prodotto fu la Octavia.\nDal 2009 le vetture vengono prodotte presso lo stabilimento Volkswagen situato a Chakan, impianto in grado di produrre 110.000 veicoli all'anno.\nLa filiale indiana \u00e8 quella preposta alla distribuzione dei modelli \u0160koda anche in Sri Lanka, Nepal e Thailandia e ha dichiarato una vendita di oltre 65.000 esemplari nei primi 8 anni di attivit\u00e0"}
{"id": "470309", "revid": "4507", "url": "https://it.wikipedia.org/wiki?curid=470309", "title": "Gian Giorgio Alione", "text": ""}
{"id": "470310", "revid": "4507", "url": "https://it.wikipedia.org/wiki?curid=470310", "title": "Giovanni Giorgio Alione", "text": ""}
{"id": "470311", "revid": "287204", "url": "https://it.wikipedia.org/wiki?curid=470311", "title": "Lokap\u0101la", "text": "I Guardiani dei punti cardinali o Lokap\u0101la (\u0932\u094b\u0915\u092a\u093e\u0932, letteralmente \"guardiani del mondo\"), sono le divinit\u00e0 induiste dei punti cardinali, e corrispondono nel buddhismo ai Quattro Re Celesti (), conosciuti in coreano come Sacheonwang (\uc0ac\ucc9c\uc655), in giapponese , e in tibetano come \"rgyal.chen bzhi\".\nEssi sono:\nAd essi, ma solo nell'induismo, si aggiungono gli altri Re della Rosa dei venti (sanscrito \u0905\u0937\u094d\u091f-\u0926\u093f\u0915\u094d\u092a\u093e\u0932, A\u1e63\u1e6da-Dikp\u0101la):"}
{"id": "470312", "revid": "4507", "url": "https://it.wikipedia.org/wiki?curid=470312", "title": "Giovan Giorgio Allione", "text": ""}
{"id": "470313", "revid": "4507", "url": "https://it.wikipedia.org/wiki?curid=470313", "title": "Gian Giorgio Allione", "text": ""}
{"id": "470314", "revid": "125958930", "url": "https://it.wikipedia.org/wiki?curid=470314", "title": "Ovidio Bompressi", "text": "Negli anni della guerra in Bosnia (1992-1995) fu anche autista di furgone per organizzazioni umanitarie nel paese balcanico.\nLa vicenda Calabresi.\nMilitante di Lotta Continua, nel 1988 fu accusato da Leonardo Marino di aver assassinato sedici anni prima il commissario di Polizia Luigi Calabresi nell'agguato del 17 maggio 1972 a Milano.\nNel suo atto di accusa/autoaccusa Marino indic\u00f2 se stesso come autista dell'auto utilizzata per l'agguato e la fuga, Bompressi come esecutore materiale e Adriano Sofri e Giorgio Pietrostefani quali mandanti. Nel 1999 emerse la presenza di un possibile alibi per Bompressi, che secondo un vigile urbano sarebbe stato in un bar di Massa con altri militanti di LC nel momento in cui si diffuse la notizia dell'uccisione di Calabresi, accolta con esultanza dagli extraparlamentari, quindi troppo lontano dal luogo del crimine in troppo poco tempo, ma i giudici non lo accettarono ritenendo compatibili gli orari.\nI processi, tra appelli, revisioni ed annullamenti, si sono susseguiti tra il 1988 ed il 2000 terminando definitivamente con la pena di 11 anni per Leonardo Marino (pena per la quale era intanto intervenuta la prescrizione), e 22 anni per Bompressi, Sofri e Pietrostefani. Sofri scont\u00f2 la pena sotto vari regimi di detenzione (causa problemi di salute che lo colpirono nel 2005), fino all'estinzione della stessa nel 2012, dopo essere stato arrestato nel 1997 assieme a Bompressi e Pietrostefani (fuggito nel 2000 in Francia, dopo la temporanea scarcerazione).\nIl carcere e la grazia.\nBompressi trascorse in carcere alcuni mesi nel 1988, nel 2000 e nel 2002 e il periodo 1997-98, scontando la maggioranza della pena (1998-2000; 2000-2002; 2002-06) in detenzione domiciliare e in differimento pena, in quanto sofferente, causa stress psicofisico, dalla met\u00e0 degli anni '90 di gravi problemi di salute (depressione e conseguente anoressia originata dal non riuscire pi\u00f9 ad alimentarsi correttamente, problemi accentuati dallo sciopero della fame intrapreso in alcune occasioni per protesta assieme a Sofri e Pietrostefani) incompatibili col regime carcerario. Bompressi trascorse pochi mesi in carcere, dove perse molti chili e rischi\u00f2 la vita.\nAlla fine di un lunghissimo iter giudiziario, di molte polemiche e di una breve latitanza, il tribunale di sorveglianza gli concedette i domiciliari, dopo l'arresto del 24 gennaio del 1997, in seguito la sentenza definitiva della Cassazione.\nDopo un anno, esattamente il 20 aprile 1998, Bompressi era per\u00f2 stato liberato per l'aggravarsi delle condizioni psicofisiche, per \"gravissimi motivi di salute\", come si leggeva nel decreto del magistrato di sorveglianza.\nQuando scaddero i termini di sospensione della pena, i giudici di Genova, prima di prendere una decisione definitiva, disposero una perizia. I medici decisero che Bompressi non poteva tornare in carcere, avendo perso 13\u00a0kg in un anno. Arriv\u00f2 a pesare per , e dovette essere alimentato con flebo e spostarsi in sedia a rotelle. Nonostante il parere negativo, il tribunale, respinse l'istanza di sospensione, in contemporanea al rigetto - e alla temporanea scarcerazione degli imputati - dell'istanza di revisione del processo il 24 gennaio da parte della Corte d'appello di Venezia; Bompressi si rende latitante per due mesi ma il 7 marzo del 2000 si costituisce al carcere di Pisa.\nIl 27 marzo il magistrato di sorveglianza dispone nuovamente la scarcerazione per motivi di salute, poi confermata dal Tribunale di Sorveglianza di Firenze, per la durata di un anno. In questi pochi giorni di carcere lo stato di salute si aggrava e perde altri otto chili. \nL'avvocato di Bompressi, Ezio Menzione, present\u00f2 allora una perizia medica in cui si affermava che Bompressi rischiava nuovamente la depressione e l'anoressia. I giudici genovesi commissionarono una nuova perizia ai medici Marcello Canale, Francesco Indiveri e Giovan Battista Traverso, che non esclusero il rischio di una ricaduta. Le perizie furono discusse il 22 gennaio 2002. Sette giorni dopo il tribunale di sorveglianza respinse l'istanza per la sospensione della pena e il giorno dopo Bompressi venne arrestato. In carcere, le sue condizioni di salute peggiorarono ulteriormente (tanto da impedirgli nuovamente temporaneamente di camminare autonomamente e comportando difficolt\u00e0 di parola per la debolezza); fu ricoverato in infermeria e il 21 febbraio 2002 la pena venne nuovamente sospesa, dopo che Bompressi sub\u00ec tre ischemie cardiache in poco tempo e fu dichiarato dal medico a rischio di collasso cardiocircolatorio.\nIl 23 maggio 2003 la decisione del Tribunale di sorveglianza di Genova concesse a Bompressi la detenzione domiciliare nella sua abitazione di Massa, dove poteva ricevere cure adeguate dalla famiglia. Le sue condizioni migliorarono lentamente. \nNel 2005 si aggiungono sei mesi alla pena per violazione degli arresti domiciliari, essendosi brevemente recato nell'orto del suo vicino. Dal 2000 in poi e fino al 2006, ci furono varie richieste di grazia, da parte dei familiari di Bompressi e da lui stesso, che furono ostacolate prima dalla brevit\u00e0 della pena scontata (al netto delle sospensioni e degli sconti, la sua pena sarebbe terminata nel 2012, come accaduto a Sofri anche lui posto ai domiciliari per problemi di salute) e successivamente dall'opposizione all'idea di clemenza, vista la gravit\u00e0 del reato, del Ministro della Giustizia Roberto Castelli il quale, rifiutando di inoltrare e di controfirmare il provvedimento di grazia, caus\u00f2 un ricorso del Capo dello Stato Carlo Azeglio Ciampi davanti alla Corte Costituzionale; la successiva sentenza 200/2006 fu per\u00f2 sfavorevole al Ministro della Giustizia, affermando che il capo dello Stato ha il potere di concedere la grazia \"motu proprio\" e il Guardasigilli ha l'obbligo di avviare l'iter burocratico e controfirmare il documento presidenziale come atto dovuto. Si arriv\u00f2 cos\u00ec al provvedimento di clemenza che estinse la pena, firmato da Giorgio Napolitano il 31 maggio 2006, per motivi umanitari (fu il primo atto firmato dal Presidente). Il nuovo Ministro della Giustizia Clemente Mastella (che era comunque favorevole) controfirm\u00f2 e Bompressi ottenne la libert\u00e0.\nAltri procedimenti.\nNel 2017 Bompressi \u00e8 stato accusato di lesioni personali da un suo vicino di casa, fatto avvenuto nel 2014 durante una lite condominiale in cui avrebbe sferrato un pugno in volto all'uomo al culmine del litigio, e rinviato a giudizio. Il 30 maggio 2017 ha patteggiato una pena di tre mesi di reclusione da scontare con servizi sociali."}
{"id": "470315", "revid": "1013865", "url": "https://it.wikipedia.org/wiki?curid=470315", "title": "Dipartimento di Pando", "text": "Pando \u00e8 un dipartimento della Bolivia di 110.436 abitanti, che ha come capoluogo Cobija.\nDivisioni.\nIl dipartimento \u00e8 a sua volta diviso in 5 province:"}
{"id": "470319", "revid": "68105", "url": "https://it.wikipedia.org/wiki?curid=470319", "title": "Mobilit\u00e0 sociale", "text": ""}
{"id": "470324", "revid": "1452073", "url": "https://it.wikipedia.org/wiki?curid=470324", "title": "Metroid Prime Hunters", "text": "Metroid Prime Hunters \u00e8 uno sparatutto pieno di azione in cui i giocatori impersonano uno di 7 cacciatori di taglie intergalattici. Ci sono due modalit\u00e0 di gioco: la modalit\u00e0 Avventura e quella Pi\u00f9 Giocatori. La modalit\u00e0 Avventura \u00e8 una miscela di azione, esplorazione e rompicapo con protagonista la famosissima eroina Samus Aran.\nNella modalit\u00e0 Pi\u00f9 Giocatori, fino a 4 giocatori possono collegarsi con il proprio Nintendo DS senza fili e affrontare altri cacciatori di taglie usando le proprie armi e abilit\u00e0 uniche per sconfiggere gli avversari.\nIl gioco \u00e8 compatibile con la Nintendo Wi-Fi Connection.\nCronologicamente \u00e8 situato tra Metroid Prime e \nTrama.\nAlla Federazione Galattica giunge un messaggio \"telepatico\" da una civilt\u00e0 antica ormai estinta. Il punto d'origine del messaggio viene localizzato: il Sistema Alimbico, abitato dalla razza estinta degli Alimbi, civilt\u00e0 molto evoluta per i suoi tempi. Lo stesso messaggio, per\u00f2, \u00e8 giunto anche ad altri sei cacciatori di altri pianeti, i quali si vogliono impadronire del \"potere supremo\" citato nel messaggio. Per impedire ci\u00f2, la Federazione manda Samus Aran al Sistema Alimbico per indagare.\nDurante il viaggio sui selvaggi pianeti e satelliti della galassia (Archivi Stellari, Alinos, Vesper e Arcoterra) Samus incontrer\u00e0 i sei cacciatori di taglie con cui si dovr\u00e0 scontrare al fine di raggiungere per prima gli otto Ottoliti, oggetti fondamentali per attivare un cannone accennato nei messaggi telepatici rimasti dagli Alimbi. Il cannone sparer\u00e0 nello spazio un raggio che aprir\u00e0 uno squarcio dimensionale per l'Oblitus, dove \u00e8 sigillato il mostruoso Gorea, una micidiale e terribile creatura capace di assumere varie forme, rendendosi cos\u00ec invulnerabile ad ogni tipo di attacco. Samus, recandosi qui, capir\u00e0 che fu Gorea la causa della scomparsa degli Alimbi e che l'unica soluzione fosse imprigionarlo: il messaggio giunto alla Federazione Galattica, dunque, era solo un tranello di Gorea affinch\u00e9 qualcuno avido di potere lo liberasse, come i sei cacciatori che verranno gravemente feriti dal mostro, ma che alla fine riusciranno a fuggire a bordo delle loro navette. Samus, per\u00f2, alla fine avr\u00e0 la meglio sul mostro, grazie all'ultimo artefatto lasciato dagli Alimbi, il Cannone Omega.\nModalit\u00e0 di gioco.\n\"Metroid Prime Hunters\" utilizza lo stesso gameplay degli altri capitoli di Metroid Prime. Oltre al raggio standard e ai missili, Samus avr\u00e0 a disposizione 6 tipi di raggi diversi."}
{"id": "470325", "revid": "184755", "url": "https://it.wikipedia.org/wiki?curid=470325", "title": "Cobra (disambigua)", "text": ""}
{"id": "470327", "revid": "1318658", "url": "https://it.wikipedia.org/wiki?curid=470327", "title": "Grondone", "text": ""}
{"id": "470330", "revid": "184755", "url": "https://it.wikipedia.org/wiki?curid=470330", "title": "Vittorio Bodini", "text": "I suoi studi e le sue traduzioni sono ancora oggi da alcuni reputati veri e propri modelli. Si interess\u00f2 della traduzione delle opere dei poeti surrealisti spagnoli (\"I poeti surrealisti spagnoli\", Einaudi, Torino, 1957) e scrisse anche \"Sul Barocco di G\u00f2ngora\" (Roma, 1964). Fu un intellettuale che attravers\u00f2 tutte le correnti artistiche del Novecento europeo (fu, tra l'altro, aeropoeta futurista).\nBiografia.\nVittorio Bodini nacque da genitori salentini il 6 gennaio del 1914 a Bari, ma ancora in fasce venne portato a Lecce. Nel 1932 fond\u00f2 un gruppo futurista leccese, il \"Futurblocco\". Nel 1937 si iscrisse alla Facolt\u00e0 di Lettere e Filosofia di Firenze, dove si laure\u00f2 nel 1940. Qui divent\u00f2 amico tra gli altri di Mario Luzi, Alessandro Parronchi e Piero Bigongiari. Tornato a Lecce, con Oreste Macr\u00ec, cur\u00f2 la terza pagina di \"Vedetta mediterranea\", storico periodico fondato da Ernesto Alvino, poi collabor\u00f2 a \"Letteratura\", pubblicando le prime poesie; ader\u00ec al movimento \"Giustizia e Libert\u00e0\" e si inser\u00ec in \"Libera Voce\".\nNel 1946 si trasfer\u00ec in Spagna come lettore d'italiano e poi antiquario. Nel 1950 rientr\u00f2 a Lecce e dopo due anni ebbe la cattedra di Letteratura spagnola presso l'Universit\u00e0 di Bari. Nel 1954 fond\u00f2 \"L'esperienza poetica\", rivista che dur\u00f2 due anni. Continu\u00f2 ad avere rapporti stabili con il Salento, anche se negli ultimi dieci anni si trasfer\u00ec a Roma, dove mor\u00ec il 19 dicembre 1970\nStudioso del barocco, di Luis de G\u00f3ngora e dei surrealisti spagnoli, Bodini diede vita a importanti traduzioni del \"Don Chisciotte della Mancia\" di Cervantes, del \"Teatro\" di Garc\u00eda Lorca, uscite presso Einaudi, oltre che di riuscite pagine di Francisco de Quevedo, Rafael Alberti, Pedro Salinas, Pablo Neruda ecc.\n\u00c8 autore di numerosi scritti in prosa, via via dimenticati, ma oggi riscoperti grazie all'attento lavoro della casa editrice Besa e del docente dell'Universit\u00e0 di Lecce Lucio Antonio Giannone. Pubblic\u00f2 inoltre apprezzati libri di poesia. Da ricordare \"La luna dei Borboni\" (1952), \"Dopo la luna\" (1956), \"Metamor\" (1967) e \"Poesie\" (1972, raccolta postuma uscita per Arnoldo Mondadori Editore e negli ultimi anni ripubblicata da Besa). In molte sue poesie sono menzionate diverse localit\u00e0 del Salento, quali Lecce, Torchiarolo, Cocumola ecc."}
{"id": "470334", "revid": "1013865", "url": "https://it.wikipedia.org/wiki?curid=470334", "title": "Dipartimento di Potos\u00ed", "text": "Potos\u00ed \u00e8 un dipartimento della Bolivia di 823.517 abitanti, che ha come capoluogo Potos\u00ed.\nGeografia antropica.\nSuddivisioni amministrative.\nIl dipartimento \u00e8 diviso in 16 province."}
{"id": "470335", "revid": "1355461", "url": "https://it.wikipedia.org/wiki?curid=470335", "title": "Zanchi (azienda)", "text": "La Zanchi Fiorello &amp; Figli \u00e8 stata una piccola azienda artigiana specializzata nella realizzazione di piatti per la batteria, fatti a mano. \u00c8 stata attiva a Pistoia per oltre 50 anni. I suoi prodotti sono rinomati e conosciuti anche all'estero. L'azienda era amministrata da Fiorello Zanchi e dai figli Mariano, Giovanni e Renato.\nStoria.\nLa Zanchi era principalmente orientata al mercato europeo e alla realizzazione di piatti di fascia media, sebbene le diverse produzioni Zanchi abbiano ricevuto valutazioni molto diverse, da \"pessimi\" a \"eccezionali\". Fra le prime produzioni Zanchi si ricorda la linea \"Vibra\", piatti relativamente sottili. In questo periodo, il marchio con cui venivano incisi i piatti era \"Zanchi F &amp; F\". Negli anni settanta, il marchio fu trasformato in Zanki. I piatti prodotti in questo periodo erano pi\u00f9 pesanti e convenzionali come suono, e sono stati paragonati a quelli della linea Avedis prodotti dalla Zildjian fra gli anni sessanta e primi anni settanta.\nI piatti Zanki erano quasi esclusivamente di fusione in bronzo B20. Inizialmente, il metodo di fusione prevedeva il getto del bronzo fuso in stampi di ghisa; in seguito, la Zanchi brevett\u00f2 un metodo pi\u00f9 efficiente chiamato rotocasting, in cui il bronzo fuso veniva gettato in forme di ghisa poste in rotazione ad alta velocit\u00e0. Questa tecnica rappresenta probabilmente il principale contributo della Zanchi alla storia della costruzione di piatti. I piatti creati con questa tecnica riportavano il marchio \"Zanki Rotocasting\".\nA partire circa dagli anni ottanta, le aziende italiane produttrici di piatti si trovarono in crescenti difficolt\u00e0 rispetto ai propri \"competitor\" internazionali, e molte delle aziende pi\u00f9 piccole, Zanchi inclusa, si unirono alla pi\u00f9 grande e pi\u00f9 antica azienda italiana del settore, la UFIP (Unione Fabbricanti Italiani Piatti). La UFIP acquis\u00ec il brevetto del rotocasting, che rappresenta ancora oggi il suo segno distintivo sul mercato internazionale."}
{"id": "470340", "revid": "1013865", "url": "https://it.wikipedia.org/wiki?curid=470340", "title": "Dipartimento di Santa Cruz", "text": "Santa Cruz \u00e8 un dipartimento della Bolivia di 3.320.084 abitanti, che ha come capoluogo Santa Cruz de la Sierra.\nAutonomia.\nIl 4 maggio 2008, il governatore di Santa Cruz, Ruben Costa, ha condotto un referendum popolare per avere l'indipendenza amministrativa dalla Bolivia. Il risultato \u00e8 stato dell'82% di voti favorevoli.\nIl presidente Evo Morales ha dichiarato l'incostituzionalit\u00e0 di tale referendum, ritenendolo illegittimo, ma si \u00e8 dichiarato disposto ad aprire un dialogo. Morales ha inoltre definito un fallimento la votazione dato che il numero di persone che si sono astenute ha superato il 30%.\nGeografia antropica.\nSuddivisioni amministrative.\nIl dipartimento \u00e8 suddiviso in 15 province (i dati degli abitanti sono del 2005):"}
{"id": "470342", "revid": "37401", "url": "https://it.wikipedia.org/wiki?curid=470342", "title": "Rosmini", "text": ""}
{"id": "470346", "revid": "1305772", "url": "https://it.wikipedia.org/wiki?curid=470346", "title": "Dipartimento di Tarija", "text": "Tarija \u00e8 un dipartimento della Bolivia di 482.196 abitanti, che ha come capoluogo Tarija.\nProvince.\nIl dipartimento di Tarija \u00e8 suddiviso in 6 province:"}
{"id": "470349", "revid": "1442080", "url": "https://it.wikipedia.org/wiki?curid=470349", "title": "Damian Mori", "text": "Carriera.\nDi origini giuliane, Mori ha stabilito il record di cannoniere della nazionale australiana (29 goal), impresa straordinaria per un giocatore che ha iniziato la sua carriera come difensore.\nMori ha lasciato un segno positivo soprattutto nella National Soccer League (il campionato australiano), dove ha militato nell'Adelaide City e nel Perth Glory. All'estero ha invece disputato una sola stagione (1996-97), precisamente in Germania, nelle file del Borussia M\u00f6nchengladbach.\nRitiratosi dall'attivit\u00e0, nel settembre 2005, egli \u00e8 divenuto vice-allenatore del Perth Glory.\nHa ripreso successivamente l'attivit\u00e0 agonistica militando tra gli altri nel Perth Glory, nel Central Coast Mariners, nel Queensland Roar e nell'Adelaide City, concludendola definitivamente nel 2011."}
{"id": "470350", "revid": "2184720", "url": "https://it.wikipedia.org/wiki?curid=470350", "title": "Sin After Sin", "text": "Sin After Sin \u00e8 il terzo album dei Judas Priest, pubblicato nel 1977 \u00e8 stato il primo album del gruppo inciso con la major CBS. All'incisione del disco partecipa Simon Phillips, a quel tempo un giovanissimo e sconosciuto batterista che, con il passare degli anni, acquister\u00e0 una grande notoriet\u00e0 collaborando con Mike Oldfield, Joe Satriani, Toto e tanti altri. La versione rimasterizzata del 2001 contiene altri due brani: \"Race With the Devil\", cover dei The Gun e \"Jawbraker\" (brano incluso in \"Defenders of the Faith\") suonato dal vivo.\nNel 1988, gli Slayer hanno inserito una cover della canzone \"Dissident Aggressor\" nel loro album \"South of Heaven\". La band Arch Enemy ha reinterpretato la canzone \"Starbreaker\", inserendola come traccia bonus nell'album \"Wages of Sin\".\nNel 2013 la band svedese Witherscape, capitanata da Dan Swano, ha inserito la cover di \"Last Rose of Summer\" nel loro debut album \"The Inheritance\"."}
{"id": "470351", "revid": "287204", "url": "https://it.wikipedia.org/wiki?curid=470351", "title": "Skoda", "text": ""}
{"id": "470354", "revid": "1249613", "url": "https://it.wikipedia.org/wiki?curid=470354", "title": "Lago di Lesina", "text": "Il lago di Lesina (in Latino: \"Lacus Pantanus\") \u00e8 un bacino lacustre salmastro situato a nord della Puglia, tra il Tavoliere delle Puglie e il promontorio del Gargano.\nLungo circa 22 km e largo mediamente 2,4 km, ha una superficie pari a 51,4 km\u00b2. \u00c8 il 9\u00b0 lago italiano e il secondo dell'Italia meridionale.\nMediante due canali, l'Acquarotta e lo Schiapparo, la laguna comunica col mare Adriatico, da cui la separa una duna, il \"Bosco Isola\", larga tra 1 e 2 km e lunga 16 km. Numerosi torrenti assicurano al lago un discreto apporto d'acqua dolce, mentre non secondario \u00e8 il contributo ipogeo delle falde freatiche, cos\u00ec come quello meteorico. \u00c8 il meno profondo tra i laghi italiani, con una profondit\u00e0 media pari a 0,7 metri ed una massima inferiore ai 2 metri.\nLe sue acque sono popolate soprattutto da anguille, notevole fonte di reddito per il comune di Lesina.\nIl lago, di origine costiera, si \u00e8 formato in parte dall'accumulo alloctono di sedimenti lacustri provenienti dai fiumi situati a monte del bacino e in parte dall'accumulo autoctono di depositi lacustri provenienti dai margini dello stesso lago.\nNella parte orientale del lago si trova la Riserva naturale Lago di Lesina, un'area naturale protetta statale istituita nel 1981.\nLa riserva occupa una superficie di 930,00 ha nella provincia di Foggia; \u00e8 stata istituita come area di ripopolamento animale.\nNell'area \u00e8 presente il Centro visite del Parco Nazionale del Gargano \"Laguna di Lesina\", gestito dalla Lipu."}
{"id": "470355", "revid": "6066", "url": "https://it.wikipedia.org/wiki?curid=470355", "title": "Regalo di natale", "text": ""}
{"id": "470358", "revid": "963244", "url": "https://it.wikipedia.org/wiki?curid=470358", "title": "Pasquale Masciantonio", "text": "Biografia.\nSecondo dei dieci figli di Raffaele Masciantonio, ricco possidente terriero, e di sua moglie Concetta Di Benedetto, nacque nel 1869 nel castello ducale di Casoli. Frequent\u00f2 il liceo classico e la facolt\u00e0 di giurisprudenza a Napoli, dove consegu\u00ec la laurea nel 1891.\nNel capoluogo campano ebbe anche modo di conoscere il corregionale Gabriele d'Annunzio, al quale rimarr\u00e0 sempre legato da un sentimento di profonda amicizia. Fu anche in rapporto con gli altri maggiori artisti abruzzesi del tempo (Francesco Paolo Michetti, Edoardo Scarfoglio, Francesco Paolo Tosti, Costantino Barbella, Filippo De Titta) che furono spesso suoi ospiti nel castello di Casoli.\nDivenuto avvocato, Masciantonio ebbe uno studio legale a Casoli e uno in via del Babuino a Roma.\nNel maggio del 1895, a soli ventisei anni, fu eletto sindaco di Casoli. Si dimise dalla carica nel 1899 per partecipare alle elezioni per la Camera dei deputati, candidandosi nel collegio uninominale di Gessopalena contro l'uscente Gian Tommaso Tozzi: vinse al ballottaggio del 22 luglio e risult\u00f2 essere il pi\u00f9 giovane degli eletti della legislatura. Fu confermato nelle elezioni del 1904, del 1909, del 1913, del 1919 e del 1921.\nDa parlamentare, il suo principale impegno fu quello di promuovere la realizzazione della ferrovia Sangritana, destinata a congiungere la linea adriatica con la Sulmona-Isernia. Il primo tronco della ferrovia fu inaugurato nel 1912.\nAllo scoppio della prima guerra mondiale, Masciantonio fu tra i contrari all'intervento italiano nel conflitto. La sua posizione, lo port\u00f2 ad allontanarsi da d'Annunzio, che era tra i pi\u00f9 convinti interventisti.\nDopo la guerra, nel 1919 Francesco Saverio Nitti decise di affidargli un ruolo nel governo che era stato incaricato di formare: Masciantonio fu sottosegretario di Stato al ministero delle poste e dei telegrafi e il 14 marzo 1920 pass\u00f2 al ministero delle finanze.\nAmmalatosi agli inizi del 1923, mor\u00ec di broncopolmonite a Roma il 7 febbraio dello stesso anno."}
{"id": "470361", "revid": "729019", "url": "https://it.wikipedia.org/wiki?curid=470361", "title": "Jean de Gribaldy", "text": "Professionista dal 1945 al 1954, colse una sola vittoria, il Tour du Doubs; fu poi direttore sportivo di importanti formazioni \"pro\" per ventitr\u00e9 stagioni, fino alla morte.\nCarriera.\nNato ad Besan\u00e7on, ex ciclista professionista dal 1945 al 1954, Jean de Gribaldy inizi\u00f2 negli anni sessanta una carriera di direttore sportivo di gruppi ciclistici.\nChiamato \"le Vicomte\" (il visconte), \u00e8 famoso per aver scoperto campioni come l'irlandese Sean Kelly, il portoghese Joaquim Agostinho, l'olandese Steven Rooks e il francese \u00c9ric Caritoux."}
{"id": "470364", "revid": "436907", "url": "https://it.wikipedia.org/wiki?curid=470364", "title": "Neo soul", "text": "Neo soul (conosciuto anche come nu soul) \u00e8 un genere musicale che fonde R&amp;B contemporaneo, soul degli anni settanta, e pop rap. \u00c8 il terzo pi\u00f9 grande sottogenere dell'R&amp;B contemporaneo, dopo il new jack swing, nato tra la fine del 1980 e l'inizio del 1990, e l'hip hop soul, sviluppatosi durante gli anni novanta. Il termine \"neo soul\", creato da Kedar Massenburg, produttore nella famosa Motown Records, \u00e8 da alcuni guardato con disprezzo come niente pi\u00f9 che una specializzazione commerciale dell'R&amp;B contemporaneo, da altri \u00e8 invece sostenuto per la sua capacit\u00e0 di rievocare il soul degli anni 60 e renderlo vivo in un'epoca musicale caratterizzata da musica pop ed elettronica.\nGenesi.\nLa creazione del genere si pu\u00f2 identificare nel lavoro della band di Raphael Saadiq, Tony! Toni! Ton\u00e9!, alla met\u00e0 del 1990, e in coincidenza con la pubblicazione di uno dei primi lavori di D'Angelo, \"Brown Sugar\", del 1995. \"Brown Sugar\" conteneva elementi di soul classico, ispirati da artisti come Stevie Wonder, Donny Hathaway e Marvin Gaye, entrambi tastieristi come D'Angelo. In seguito, nel 1995, il duo Groove Theory, formato da Amel Larrieux, il cantante, e Bruce Wilson, produttore esordisce e riscuote un discreto successo. Nel 1997, l'artista Motown Erykah Badu ha pubblicato il suo album di debutto, \"Baduizm\", il cui successo ha aperto la strada a diversi altri artisti. Con il successo di questi lavori, il genere comincia a riscoutere successo, ma la popolarit\u00e0 rimane prevalentemente in territorio americano.\nIl successo commerciale.\nLa prima artista neo soul ad avere un grande impatto sul mercato mondiale \u00e8 stata Lauryn Hill, il cui album di debutto \"The Miseducation of Lauryn Hill\" del 1998, \u00e8 stato definito dalla critica uno dei lavori pi\u00f9 significativi di tutti i tempi ed \u00e8 stato successivamente inserito nella Lista dei 500 migliori album secondo Rolling Stone. Le vendite dell'album sono state incredibili: l'album ha sfiorato 20 milioni di copie. La cantautrice ha guadagnato grazie al successo dell'album cinque Grammy Awards nel 1999, stabilendo un record tuttora raggiunto solo da altre 4 artiste. Ancora oggi, il successo di Lauryn costituisce un grande passo avanti per quanto riguarda la musica d'autore afroamericana e per quanto riguarda lo sviluppo di generi come il neo soul o l'hip-hop soul.\nPopolarit\u00e0 del neo soul.\nDopo il successo fenomenale della Hill, un numero di altri artisti neo soul ha iniziato a comporre hit R&amp;B, tra i pi\u00f9 noti Joss Stone, Macy Gray, Angie Stone, Musiq Soulchild e India.Arie. Alicia Keys, con il suo album di debutto del 2001 \"Songs in A Minor\" ha avuto un successo pari a quello di Lauryn, eguagliando il record di vincita di Grammies in una sola serata (5 nel 2002) e vendendo oltre 11 milioni di copie in tutto il mondo. Il suo lavoro \u00e8 stato acclamato dalla critica, e l'impatto del suo sound ha dato popolarit\u00e0 ulteriore allo stile. L'innovazione principale della Keys consiste nell'utilizzo costante del pianoforte e nella struttura dei suoi brani, basati su strumenti classici combinati con ritmi hip hop. Altri artisti neo soul rilevanti sono Lucy Pearl, Floetry, Glenn Lewis, Res, Truth Hurts, Bilal e Giorgia in Italia, che hanno tutti raggiunto popolarit\u00e0 nel panorama musicale pop e R'n'B. Forse meno suonato in Italia, ma fortemente acclamato dalla critica americana e mondiale, \u00e8 Maxwell che si \u00e8 distinto con i suoi album, soprattutto con \"\"Now\" che \u00e8 stato il terzo album della sua carriera e giunto anche in Italia e dal quale \u00e8 stato estratto il singolo \"Get to know ya\"\". Da ricordare sicuramente anche Erykah Badu, una cantante afroamericana nativa di Dallas che ha raggiunto il suo successo con l'album \"Baduizm\" addirittura volendo con questo titolo affermare la sua supremazia nel \"nu soul\" con una corrente musicale tutta sua. Negli anni ancora pi\u00f9 recenti si ricorda John Legend, il cui stile trae ispirazione da Stevie Wonder, mentre per quanto concerne la scena italiana, da citare gli italiani Soul Basement, che vantano fra le proprie file alcuni dei pi\u00f9 grandi vocalists della black music contemporanea, come Keni Stevens e Marlon Saunders."}
{"id": "470374", "revid": "88740", "url": "https://it.wikipedia.org/wiki?curid=470374", "title": "Statistica economica", "text": "La statistica economica \u00e8 una disciplina che unisce lo studio dei fenomeni collettivi (statistica) allo studio dei problemi allocativi di risorse scarse (economia).\nDa ci\u00f2 si comprende come la statistica economica abbia per obiettivo e si interroghi sulla misurazione latamente intesa (dalla misura di grandezze e sistemi di grandezze economiche, all'analisi della dinamica e alle previsioni economiche, alla stima e alla verifica di modelli di comportamenti economici).\nAl fine di svolgere l'attivit\u00e0 a cui \u00e8 chiamata la statistica economica \u00e8 impegnata nella ricerca (sia a livello micro che macroeconomico) di:\nGli ambiti applicativi sono numerosi e vari. Di seguito ne vengono elencati alcuni:"}
{"id": "470385", "revid": "125316010", "url": "https://it.wikipedia.org/wiki?curid=470385", "title": "Andrea Rizzoli", "text": "Biografia.\nFiglio del fondatore della Rizzoli Editore, Angelo Rizzoli, frequenta il Liceo Classico \"Beccaria\", \u00e8 riformato alla visita militare a causa della forte miopia, vorrebbe andare all'universit\u00e0 a studiare legge ma il padre lo vuole subito in azienda. Cos\u00ec nel 1933, a 19 anni, inizia a collaborare nella casa editrice senza nemmeno avere un ufficio suo: si divide tra quello del padre (dove almeno ha una scrivania) e l'ufficio di Cesare Zavattini, che ha il compito di insegnargli come si fa un giornale. Nel 1936 fonda assieme al padre il giornale umoristico \"Bertoldo\" diretto da Giovanni Mosca e Vittorio Metz per fare concorrenza al \"Marc'Aurelio\". Redattore capo sar\u00e0 Giovannino Guareschi.\nNel dopoguerra, mentre la casa editrice esce con nuove pubblicazioni (\"Oggi\" nel luglio 1945, \"Candido\" nel dicembre 1945), Andrea si occupa di mettere economicamente in ordine l'istituto grafico Bertieri, uno stabilimento fondato nel 1931 dal grafico Raffaello Bertieri, morto nel 1941, e acquistato dai Rizzoli insieme ai suoi dipendenti (una quarantina). Produce cataloghi e \"d\u00e9pliant\" per il Touring Club, l'Edison, la Montecatini, la Pirelli, il procacciatore d'affari Renato Occhipinti. In due anni Andrea riporta i conti in utile. Nel 1951 l'azienda \u00e8 assorbita dalla Rizzoli diventando la \u00abRizzoli Grafica\u00bb. L'edificio, sito in via Mangiagalli 18, viene donato da Angelo Rizzoli nel 1951 alla \u00abFondazione Istituto Rizzoli per l'insegnamento delle Arti Grafiche\u00bb (dal 1954 ente morale) come sua sede.\nNell'estate 1954 Andrea diventa presidente del Milan e suo cognato, Mimmo Carraro, vicepresidente, dopo l'acquisto della societ\u00e0 di calcio da parte di Angelo Rizzoli. Andrea va in sede tutti i giorni e trova in quell'impegno una sorta di rivincita personale nei confronti del padre, sempre severo nei suoi confronti. Ha anche un buon fiuto negli acquisti: compra l'uruguaiano Juan Alberto Schiaffino, poi l'argentino Ricagni e Cesare Maldini. Con Buffon in porta, il danese Sorensen e due assi svedesi come Nordhal e Liedholm, la squadra (affidata in un primo tempo a Bela Guttman e poi a Ettore Puricelli) \u00e8 fortissima. Gi\u00e0 al primo anno della presidenza Rizzoli vince lo scudetto. Su progetto di Gipo Viani costruisce Milanello, il centro sportivo di allenamento dell'A.C. Milan. Come presidente (lo \u00e8 sino al 1963) porta il Milan a vincere quattro scudetti, una Coppa Latina e una Coppa dei Campioni (1963), prima squadra italiana a ottenere tale trofeo.\nNel 1957 \u00e8 Andrea a far entrare nell'azienda il primo dirigente riuscendo a convincere il padre che non ne vuol invece sapere perch\u00e9, dice, \"mi burocratizzano l'azienda\". Per convincerlo ricorre a un espediente: gli racconta che la Mondadori ha gi\u00e0 otto dirigenti. E a quel punto il commenda cede. Il primo dirigente della Rizzoli Editore \u00e8 una donna: Franca Matricardi, che diventa responsabile della direzione amministrativa dei periodici. \nNel 1974 acquista, da Giulia Maria Crespi, da Angelo Moratti e Gianni Agnelli il 100% delle quote dell'\u00abEditoriale Corriere della Sera\u00bb. L'operazione viene a costare pi\u00f9 di 50 miliardi di lire, una cifra enorme per quel tempo, ma in tal modo ad Andrea fa capo un impero mediatico potentissimo.\nCon la Cineriz produce, tra tanti successi, il film \"Amici miei\" di Mario Monicelli.\nNel 1978 lascia il gruppo in mano al figlio Angelo \"Angelone\" Rizzoli, ritirandosi a vita privata in Costa Azzurra.\nMuore di infarto pochi mesi dopo l'arresto dei figli Angelone e Alberto, ai quali viene contestato il reato di bancarotta.\nVita privata.\nSposa in prime nozze Lucia Solmi (1942), dalla quale ha tre figli: Angelo, detto \"Angelone\", Alberto e Anna Grazia, detta Annina. Successivamente (1968) sposa Maria Luisa Rosa detta Ljuba, dalla quale ha Isabella, nata nel 1963 e morta suicida nel 1987 a Monte Carlo. Anche il figlio Alberto mor\u00ec suicida il 22 febbraio 2019."}
{"id": "470389", "revid": "228587", "url": "https://it.wikipedia.org/wiki?curid=470389", "title": "Manfredi Alagona", "text": "Biografia.\nNato nella prima met\u00e0 del XIV secolo, era figlio di Blasco, conte di Mistretta. Nel dicembre 1356 spos\u00f2 Luchina Moncada, unica figlia di Pietro detto \"Perricone\", signore di Bulfida, che gli port\u00f2 in dote i feudi Bulfida, Scordia Soprana e Gilermi., e da cui ebbe tre figli (Luchina, Costanza e Artale). Ebbe anche un figlio naturale, Giacomo. \nSul feudo di Bulfida, nel Val di Noto, pervenutogli per via matrimoniale dai Moncada, attorno al 1360 l'Alagona fece edificare il casale di Francofonte. Nel 1361 gli vennero assegnate la castellanie della terra di Aci e del vecchio castello di Noto; nel 1363, ottenne di poter trasmettere anche agli eredi la castellania di Noto, e l'investitura del feudo di Billudia, situato nel territorio netino. Nella medesima citt\u00e0 ricopr\u00ec la carica di capitano \"vita natural durante\", e che dal 1366 ricopr\u00ec anche a Castiglione. Tra il 1367 e il 1375, acquis\u00ec anche i titoli di barone di Vizzini e di signore di Calatabiano.\nNel 1390 succedette al fratello maggiore di Artale nelle cariche di Maestro giustiziere e di vicario del Regno. Con lui l'alleanza, gi\u00e0 esistente, con i Chiaramonte contro le mire di conquista dell'isola da parte della Casa d'Aragona, divenne pi\u00f9 operante, mentre scomparve quasi del tutto la rivalit\u00e0 tra il baronaggio latino e quello catalano, che fino ad allora era causa dei numerosi conflitti all'interno del Regno di Sicilia. L'Alagona si accord\u00f2 con Andrea Chiaramonte, conte di Modica contro chiunque minacciasse di turbare lo stato pacifico del Regno, per continuare a favorire Ladislao I di Napoli contro il rivale angioino. \nIl 10 luglio 1391, l'Alagona si fece promotore del convegno di Castronovo, in cui si cerc\u00f2 di unire le forze siciliane contro l'imminente pericolo di un'azione militare aragonese verso l'isola. Ma, quando avvenne lo sbarco dei Martini in Sicilia nel 1392, s'impegn\u00f2 con l'ambasciatore aragonese, Berengario Cruyllas, a non ostacolare l'impresa. Tuttavia, considerato un elemento pericoloso da parte del sovrano aragonese Martino il Vecchio, nel maggio del 1392 gli fu tolta la carica di Maestro giustiziere, che fu affidata a Guglielmo Raimondo Moncada, marchese di Malta e Gozo.\nCoinvolto nel preteso complotto che il conte Andrea Chiaramonte avrebbe ordito contro il Re Martino, questi lo dichiar\u00f2 ribelle e lo fece incarcerare, ma ritornato subito alla fede regia, gli restitu\u00ec anche parte dei suoi possessi che gli erano stati sottratti dalle autorit\u00e0 regie."}
{"id": "470419", "revid": "35813", "url": "https://it.wikipedia.org/wiki?curid=470419", "title": "Gian Antonio Facchinetti de Nuce", "text": ""}
{"id": "470431", "revid": "35813", "url": "https://it.wikipedia.org/wiki?curid=470431", "title": "Gregorio XIV", "text": ""}
{"id": "470439", "revid": "35813", "url": "https://it.wikipedia.org/wiki?curid=470439", "title": "Giovanni Antonio Facchinetti", "text": ""}
{"id": "470442", "revid": "35813", "url": "https://it.wikipedia.org/wiki?curid=470442", "title": "Niccol\u00f2 Sfondrati", "text": ""}
{"id": "470450", "revid": "1745361", "url": "https://it.wikipedia.org/wiki?curid=470450", "title": "Maccabei", "text": "I Maccabei (in ebraico \u05de\u05db\u05d1\u05d9\u05dd o \u05de\u05e7\u05d1\u05d9\u05dd, \"Makabim\", letteralmente: \"martellatori\") furono un movimento ebreo di ribellione contro il seleucide Antioco IV Ep\u00ecfane (175 a.C.-164 a.C.), nel II secolo a.C., guidato dalla famiglia degli Asmonei.\nGli Asmonei diedero quindi vita a una dinastia che istitu\u00ec il Regno di Giudea.\nStoria.\nDopo essere stati sconfitti dai romani, i Seleucidi furono costretti al pagamento di un'esorbitante indennit\u00e0 di guerra e per rastrellare il denaro occorrente non esitarono a saccheggiare i templi. Antioco IV, in cambio di privilegi concessi all'\u00e9lite ebraica ellenizzata, riusc\u00ec ad impadronirsi del tesoro del Tempio di Gerusalemme, che fece sconsacrare e adibire al culto pagano di Zeus padrone dell'Olimpo. Il sacerdote Mattatia uccise l'apostata ebreo preposto al nuovo culto e si rifugi\u00f2 sui monti insieme ai suoi cinque figli e a numerosi seguaci, dando l'avvio alla rivolta.\nAlla morte di Mattatia (166 a.C.), suo figlio Giuda guid\u00f2 i ribelli alla vittoria contro l'esercito seleucide, occup\u00f2 Gerusalemme e riconsacr\u00f2 il Tempio al culto del Signore (164 a.C.); in memoria di questi eventi fu istituita la festa di Hanukkah. Le grandi capacit\u00e0 di condottiero implacabile contro i nemici valsero a Giuda il soprannome di Maccabeo (martello, martellatore) che poi pass\u00f2 all'intera famiglia. Giuda Maccabeo mor\u00ec in battaglia nel 161 a.C. e gli succedette il fratello Gionata che, servendosi di alleanze con i nemici di Demetrio I, tenne a bada il monarca seleucide prima di essere assassinato. L'ultimo dei figli di Mattatia, Simone, sconfisse una spedizione di Antioco VII ma mor\u00ec nei disordini successivi (135 a.C.)."}
{"id": "470452", "revid": "484362", "url": "https://it.wikipedia.org/wiki?curid=470452", "title": "Oriolo", "text": "Oriolo (\"Rij\u00f9u\u00eb\" in dialetto locale) \u00e8 un comune italiano di abitanti della provincia di Cosenza, in Calabria.\nDi origine remote, nacque come fortezza a difesa dei cittadini scappati dalle coste per rifugiarsi dalle continue incursioni dei saraceni.\nArroccato su uno sperone a circa 450 metri d'altezza, conserva un borgo medievale, con facciate di palazzi nobiliari, sulla strada principale che porta al castello aragonese.\nFu feudo dapprima dei Sanseverino da Salerno, per poi passare nel XVI secolo, ai marchesi Pignone del Carretto.\nGeografia fisica.\nSi arriva ad Oriolo mediante la Strada statale 481 della Valle del Ferro, una larga e scorrevole superstrada di recente costruzione che collega Oriolo alla Costa Jonica in poco pi\u00f9 di 10 minuti. Chi viene da Sud deve imboccarla ad Amendolara e proseguire per 22\u00a0km, chi viene da Nord (SS 653 Lauria-Policoro) deve invece all'altezza del lago di Monte Cotugno imboccare la SS 92, che poi si congiunge prima di Cersosimo nella SS 481 che conduce ad Oriolo. Oriolo \u00e8 collegata via autobus di linea ad Amendolara, da cui dista 25\u00a0km, mediante le autolinee SAJ con varie corse al giorno. Inoltre, \u00e8 collegata con Cersosimo sempre con le autolinee SAJ nei giorni feriali.\nOriolo \u00e8 un'ottima base per escursioni nelle valli circostanti (Val Sarmento, Valle del Sinni) e nella catena del Pollino (Gole del Raganello, Monte Pollino, Alessandria del Carretto).\nIl borgo antico sorge su uno sperone di arenaria cementata e massiccia. Domina la valle del Ferro, solcata dall'omonimo fiume, una volta noto come fiume \"Acalandro\".\nL'Acalandro era il confine fra la Siritide e la Sibaritide. La Sibaritide si estendeva dal fiume Trionto all'Acalandro e la Siritide dall'Acalandro al fiume Aciris (Agri). In un testo del 1601 viene riportato: \"altre abitazioni nella parte orientale della provincia, cominciando dal fiume Siri infino al fiume Acalandro...sono queste, La Rocca Imperiale...Riolo... Boleto\".\nOrigini del nome.\nL'etimologia del toponimo risale a \"hordeolus\", \u2018chicco d'orzo\u2019, etimo identificato da Gerhard Rohlfs.\nStoria.\nDall'et\u00e0 antica all'alto Medioevo.\nIl geografo greco Strabone cita il fiume Siri parlando della guerra sostenuta dai Tarantini, quando questi ultimi assoldarono Alessandro il Molosso, re dell'Epiro e zio di Alessandro Magno.\nIl \"kastron\" di Oriolo era all'incrocio fra il valico montano che da Pandosia Bruzia attraversava la Lagaria, Serra Maiori, il territorio di Oriolo, fino a Sibari, oltre il Pollino, e la strada di penetrazione lungo la valle dell'Acalandro.\nL'attuale citt\u00e0 fortificata venne costruita per difendersi da eventuali invasioni saracene. \u00c8 tristemente nota quella di Abbas Ibn Fadhl, poi sconfitto da Ludovico II, e Niceforo Foca. Un'altra pi\u00f9 feroce invasione fu quella di Ibrahim Ibn Ahmed, che mise a ferro e fuoco la Calabria, soprattutto lungo la costa. Giorgio Toscano, nella sua \"Storia di Oriolo\" (1695), probabilmente si riferiva a questo periodo per affermare che le popolazioni della costa, per non essere sterminate dagli infedeli, si ritrassero \"sotto lo scoglio\" di Oriolo, insediandosi nella contrada Ravita. Poi costruirono abitazioni a pi\u00f9 piani\u2026 \"che cinsero con mura merlate\". Resti di dette mura erano visibili anni addietro soprattutto a SW dell'attuale Centro Storico. Nel periodo bizantino il consolidamento dello stato, la nuova organizzazione sociale, la ripresa economica, il fervore monastico, recano un rinnovamento profondo e trionfante (Quilici).\nIl territorio \"si copre di una fitta rete di abitati, di citt\u00e0; i nuovi insediamenti bizantini dei kastra e degli oppida, il carattere dell'espansione agraria legata al sistema delle torri e dei casali fortificati testimoniano la fitta maglia di tutela alla pace del territorio.\" (Quilici-Siris Heraclea)\nAtti notarili fino al 1139 chiaramente parlano del \"kastro\" di Oriolo. Nell'atto il nome di Oriolo \u00e8 riportato come \"\"kastron Ourtzoulon\" (in greco bizantino \u039a\u03ac\u03c3\u03c4\u03c1\u03bf\u03bd \u039f\u03c1\u03c4\u03b6\u03bf\u03c5\u03bb\u03cc\u03bd). Negli atti successivi \u00e8 riportato come \"kastron Ourzoulon\" (1117), \"Ortzoulon\"\" (1131), Orgilon (1132), Orghiolon (1186), Ordeolum (1221-atto di donazione di Federico II di Svevia). Nel settembre del 1117 Mabilia, contessa di Oriolo, don\u00f2 al monastero della SS. Trinit\u00e0 di Cava, al suo abate Pietro ed agli altri fedeli la chiesa di S. Pietro di Bragalla con i casali e tutte le pertinenze che possedeva nell'ambito del territorio di Oriolo. Con l'abbandono dei territori da parte di Bisanzio cominci\u00f2 la loro latinizzazione e subentrarono le monarchie normanne.\nIl basso Medioevo.\nIntorno all'anno Mille Oriolo era gi\u00e0 una \"civitas\" e, per come detto, sede notarile; infatti l'atto del 1015 si conclude: \"sottoscritto da me Leone notaio della citt\u00e0 di Oriolo\". Della grandezza e importanza di Oriolo se ne ha riconferma da una bolla del Papa Alessandro II del 13 aprile 1068 inviata ad Arnaldo, arcivescovo di Acerenza. Risultano appartenenti alla Sede metropolitica le \"citt\u00e0\" di Venosa, Montemilone, Potenza, \u2026 Gravina, Matera, Tursi \u2026 \"Virolo\" (Oriolo), con i castelli, pagliai, agglomerati urbani minori, monasteri e cittadini. (Italia Pontificia, IX, pag. 456; Ughelli (Tomo VII,37); Nigro, \"Memorie\u2026 sulla citt\u00e0 di Tursi\").\nNel 1129 Oriolo venne cinta d'assedio e presa da re Ruggero. \"Fu nuovamente teatro d'armi lo stesso anno\" (Quilici, Siris Heraclea).\nCon un atto del 24 aprile 1221 Federico II di Svevia don\u00f2 al monastero dei Cistercensi di Santa Maria del Sagittario \"una grandiosa foresta\" nel territorio di Oriolo. Nel 1679 ancora alcuni cittadini di Oriolo corrispondevano il terraggio al cardinale Vidone, Commendatario dell'abbazia del Sagittario. Nel 1246 Oriolo era tenuto in subfeudo da Ruggero De Amicis, come \u00e8 dichiarato da un protocollo del 10 gennaio 1277. Ruggero De Amicis, \"feudatario di Cerchiara, Albidona, Orioli\", era uno degli alti funzionari siciliani pi\u00f9 in vista e fu da ultimo Gran Giustiziere. Partecip\u00f2 alla congiura contro Federico II insieme a Pandolfo di Fasanella, vicario generale in Toscana, ed ai fratelli Morra. La congiura venne scoperta da Riccardo di Caserta e ai congiurati vennero confiscati i beni. Ruggero mor\u00ec nel 1248 e, quindi, fu il figlio Corrado ad essere reintegrato nella baronia di Oriolo dopo il perdono di Federico.\n\u00c8 opportuno ricordare Ruggero De Amicis anche per il suo contributo alla Scuola Siciliana; si scambiava, infatti, versi e ballate con Rinaldo d'Aquino, uno dei maggiori rappresentanti di detta Scuola \"fra i pi\u00f9 grandi nella corte di Federico\".\nNel 1265 Oriolo era posseduto da Carlo II d'Angi\u00f2. Dai registri angioini del 1276 si evince che Oriolo contava 1025 abitanti. Nel 1278 era signore di Oriolo Calgono della Marra.\nI Sanseverino.\nI Della Marra mantennero il possesso feudale fino all'inizio del XV secolo. Oriolo, infatti, nel 1403 era gi\u00e0 posseduto dai Sanseverino, principi di Salerno e Grandi di Spagna, i quali, per\u00f2, capeggiarono una congiura e il feudo venne incamerato dalla Regia Corte. Oriolo continu\u00f2 ad essere demanio regio sotto Giovanna I, re Ladislao, e Giovanna II. Alla morte di Ladislao (1414) i cittadini di Oriolo si ribellarono. La regina Giovanna, con atto del 14 ottobre 1414, concesse l'indulto e in seguito dette agli oriolesi il privilegio di essere esenti dalla giurisdizione dei regi governatori e dal Giustizierato della Provincia di Vallograto e Terra Giordana.\nIl 3 giugno 1428 Ludovico III \"compatendo i danni subiti dalla Universit\u00e0 a causa delle guerre con incendi, distruzione di case, riconoscendo la diminuzione della popolazione per il trasferimento in altri luoghi\" e soprattutto per la fedelt\u00e0 e la devozione alla corona, concedeva numerosi sgravi fiscali. Negli atti di Ludovico III non c'era pi\u00f9 la dicitura: \"della nostra terra di Oriolo\", ma semplicemente \"Terrae Ordeoli\" a significare che era estinta la giurisdizione regia. Cominciava quella baronale; infatti il feudo di Oriolo pass\u00f2 poi ai Sanseverino che si macchiarono nuovamente del reato di ribellione ma, \"ridotti alla fedelt\u00e0\", in data 17 gennaio 1461, supplicarono il re affinch\u00e9 \"si degnasse di fare indulto ad essi, Signori sudditi e vassalli\". Chiesero ancora la riconferma e la nuova concessione delle citt\u00e0, terre e castelli, dei beni burgensatici e feudali.\nFerdinando I d'Aragona, detto Ferrante, restitu\u00ec i beni ai Sanseverino, dando a Giovanna la Terra di Diano, a Roberto il principato di Salerno, a Barnab\u00f2 Corigliano, Casalnuovo, Amendolara ed Oriolo in Calabria Citra. Durante la guerra fra Carlo V e Francesco I Oriolo sub\u00ec per 25 giorni l'assedio delle truppe francesi, comandate dal generale Odet de Foix, visconte di Lautrec (1485-1528).\nSuccessivamente Francesco I venne sconfitto da Carlo V, che ridon\u00f2 il feudo ai Sanseverino. Dopo l'ennesima congiura, nel 1552, l'imperatore Carlo V process\u00f2 e dichiar\u00f2 fellone Ferdinando Sanseverino, colpevole di \"lesa maest\u00e0\". Il feudo di Oriolo venne incamerato dalla Regia Camera della Sommaria e poi venduto a Marcello Pignone, presidente della stessa. Con decreto del 1\u00ba luglio 1553 la Regia Camera fece la liquidazione delle rendite dei corpi feudali della Terra di Oriolo e dei suoi casali. L'atto di vendita venne poi confermato e ratificato da Filippo II il 12 aprile 1558.\nI Pignone Del Carretto.\nCon il matrimonio fra Aurelio Leone e Costanza di Sangro del Carretto i Pignone diventarono Pignone del Carretto. Nel 1571 un folto gruppo di Oriolesi partecip\u00f2 alla battaglia di Lepanto. \u00c8 doveroso ricordare Michele Angelo d'Uva che, insieme ad altri volontari, segu\u00ec Don Giovanni d'Austria, figlio di Carlo V. A ricordo venne introdotta in Oriolo la devozione e la festa della Vergine del Rosario, celebrata la prima domenica di ottobre. Nel 1647, durante la nota rivoluzione di Masaniello, i rivoltosi oriolesi occuparono il castello, danneggiando suppellettili e saccheggiando tutto, dopo aver costretto il Pignone ad arrendersi.\nL'8 gennaio 1693 un evento tellurico interess\u00f2 tutta la Calabria ed anche Oriolo, ma la struttura urbanistica del borgo resse alle scosse. Gabriele Barrio nel suo \"Antichit\u00e0 e luoghi della Calabria\" cos\u00ec descriveva Oriolo: \" Quindi vi \u00e8 la cittadella di Riolo, su una roccia, in posizione elevata; intorno ad essa sovrastano i monti\u2026 vi si produce un vino rinomato, ci cresce anche il cotone\". Oriolo, a partire dalla formazione della sua struttura urbanistica civile, imprezios\u00ec nei secoli il suo tessuto urbano con cellule finalizzate al culto religioso. Alcune di queste erano e sono rimaste dei veri e propri monumenti nazionali, ma di alcune strutture rimangono solo i resti che per\u00f2 archeologicamente testimoniano l'importanza e l'efficace presenza storica.\nLa vita religiosa in Oriolo ebbe la massima fioritura nel 1700. Esistevano allora 6 cappelle laicali, 3 congregazioni ed 1 confraternita. L'ultima confraternita, quella di S. Giorgio, sopravviveva ancora nel 1926-29, avendo allora donato una campana ancora oggi esistente e situata sui resti dell'antico campanile. Fra le principali opere pie ricordiamo S. Maria le Virt\u00f9, S. Rocco, S. Giuseppe, l'Annunciata, S. Michele, il Pio Monte dei Morti con un ammontare dell'\"annuo censo lordo di 57 ducati e grana 68\" (1819).\nL'Ottocento.\nUn'altra circostanza importante \u00e8 la lettera di Giuseppe Garibaldi indirizzata a Giuseppe Pignone del Carretto il 10 settembre del 1860, ignorata fino ad oggi e portata alla pubblica attenzione da Vincenzo Diego, gi\u00e0 vicesindaco di Oriolo, alla vigilia del 150\u00ba anniversario dell'Unit\u00e0 d'Italia. Nel saggio [I gigli recisi, Giuseppe Pignone del Carretto e la fine del regno borbonico] si descrive il periodo che va dal 27 gennaio del 1857 al 10 settembre del 1860. In quest'arco di tempo, il marchese di Oriolo e principe di Alessandria, Giuseppe Pignone, che nasce l'8 maggio del 1813, tra le mura della fortezza di Oriolo, \u00e8 sindaco di Napoli. Ferdinando II, seguendo la tradizione di porre a capo della citt\u00e0 patrizi napoletani, lo aveva chiamato, dopo alcuni mesi di interregno, a succedere a Don Antonio Caraffa di Noja. In tre anni il sindaco Pignone si occup\u00f2 della Capitale, come in pochi fecero nel passato; scrisse tra le altre cose anche il cerimoniale della Casa Regnante, ma fu soprattutto il Sindaco della transizione tra il vecchio ordine e il nuovo, come scrisse in una lettera Liborio Romano, ex ministro borbonico e dall'8 settembre 1860 capo del governo del nuovo corso. Il Marchese di Oriolo si trov\u00f2 a dover fronteggiare, assieme ai rappresentanti del Governo borbonico, una situazione delicatissima. Bisognava gestire l'ingresso di Garibaldi nella capitale del Regno, evitando tumulti e spargimenti di sangue, cos\u00ec come raccomandato dal Re. Il 7 di settembre Pignone, assieme al generale De Sauget, comandante della Guardia Nazionale, si rec\u00f2 a Salerno e dopo una tumultuosa riunione, dove si misero a punto gli ultimi accordi col generale delle camicie rosse, si part\u00ec per raggiungere Cava dei Tirreni, alle 11, per poi salire sul treno con destinazione Napoli. Il compito del Marchese di Oriolo termin\u00f2 con l'arrivo di Giuseppe Garibaldi nella citt\u00e0 che fu di Francesco II. Poche ore dopo, il giorno 8, il Sindaco rassegn\u00f2 le dimissioni. Garibaldi avrebbe voluto mantenere il Principe D'Alessandria al suo posto, ma Pignone aveva giurato fedelt\u00e0 al Re. Allora, il 9 settembre, Garibaldi, con decreto, nomina il suo successore, Andrea Colonna, ma al Sindaco che si ritirava gli indirizz\u00f2 una lettera, pubblicata anche negli \"Atti del Governo\", dove si leggono l'ammirazione e la gratitudine del Dittatore nei confronti di un uomo coerente (uno dei pochi) e capace; secondo altri, invece, Pignone fu un opportunista. Il Regno delle Due Sicilie, anche con il contributo di un figlio di Oriolo e dell'Alto Ionio, si avviava a diventare parte di un nuovo Regno, quello d'Italia. Una nuova avventura per milioni di meridionali, un'avventura che ancora oggi, a quasi 150 anni, fa discutere, ma che nel bene o nel male ha segnato la vita sociale, economica e politica del meridione e del nostro Paese. Il Principe di Alessandria e Marchese di Oriolo si spense a Portici nel 1894. I solenni funerali furono celebrati nella Regia Cappella monumentale del tesoro di San Gennaro.\nDopo la nomina del nuovo sindaco in persona di Andrea\nColonna, avvenuta il giorno 9 settembre, Garibaldi diresse al\ncoerente sindaco che si ritirava questa lettera molto onorevole:\nIl Novecento.\nNel 1931 Oriolo raggiunse i 5000 abitanti ed era allora il centro pi\u00f9 popolato dell'Alto Ionio. Dal Medioevo fino agli anni sessanta del Novecento Oriolo era il maggiore centro dell'Alto Ionio Cosentino, unico centro della zona in cui fossero presenti l'istruzione superiore, un distretto sanitario e altri servizi di base. Oriolo ha visto pi\u00f9 che dimezzare la sua popolazione in meno di un secolo: nel 2019 aveva circa 2000 abitanti, mantenendo comunque la sua vocazione turistica gi\u00e0 sviluppata dalla seconda met\u00e0 del Novecento, anche grazie al teatro all'aperto \"La Portella\".\nSimboli.\nLo stemma del comune di Oriolo \u00e8 stato concesso con decreto del presidente della Repubblica del 12 ottobre 1985.\nMonumenti e luoghi d'interesse.\nArchitetture religiose.\nParrocchiale di San Giorgio.\nLa chiesa di San Giorgio, Chiesa Madre di Oriolo, \u00e8 un luogo di culto di origine normanna, adiacente al Castello. Venne ampliata e adornata nel Settecento. Al suo interno, a tre navate, \u00e8 conservata una statua della \"Madonna col bambino\" risalente al 1581, e di guardia all'ingresso, due leoni del 1264.\nSparse qua e l\u00e0 nel centro storico vennero costruite cappelle devozionali sia da parte di privati che dell'Universit\u00e0. Si citano la cappella di S. Francesco di Paola, inserita nel palazzo Toscani, di S. Michele, oggi distrutta e sull'omonima piazzetta, della SS.a Annunziata ius patronato dell'Universit\u00e0, nelle vicinanze della Chiesa madre. Quest'ultima fu ed \u00e8 il centro della religiosit\u00e0 del comunit\u00e0 di Oriolo. Il titolare \u00e8 san Giorgio, da sempre protettore di Oriolo.\nNel 1860 venne \"nominato\" nuovo patrono san Francesco di Paola. La devozione al Santo di Cappadocia venne importata nel periodo delle Crociate e la tradizione vuole che siano di questo Santo i resti del cranio, oggi venerati e conservati in un reliquiario di argento settecentesco, ma nel seicento sicuramente posti dentro lo scudo della statua d'argento. Nel 1461 la chiesa era gi\u00e0 un grosso impianto, costituito da due navate. Alla presenza di\"molti ufficiali e regi consiglieri\" venne in essa letto l'atto di clemenza di Ferdinando I d'Aragona, figlio di Alfonso il Magnanimo, nei confronti dei Sanseverino. Durante la rimozione del pavimento, nel corso del primo intervento di consolidamento dello stabile da parte della Soprintendenza di Cosenza venne alla luce il colonnato del primo impianto. L'elenco degli Edifici Monumentali del Ministero dell'Educazione Nazionale (Roma 1938) riporta alla voce Oriolo: Chiesa arcipretale di S. Giorgio Martire, al corso Vittorio Emanuele, per gli avanzi dell'antica torre campanaria in pietra vista (secolo XV), e per il portale con cimasa e bassorilievi del \"Crocefisso e santi\". La chiesa, oggi a tre navate perch\u00e9 ampliata nella seconda met\u00e0 del Settecento, conserva importanti opere d'arte.\nNel 1985 l'Ispettore onorario della Soprintendenza ha stilato un catalogo integrale, inviato al Ministero dei Beni Culturali, di tutte le opere d'arte esistenti nella chiesa di S. Giorgio, tutelate dalla legge 1089 del 1939. Per interessamento dello stesso nel 1978 \u00e8 stato recuperato un monumentale altare ligneo con ciborio madreperlato di stile barocco, proveniente dal convento dei Cappuccini di Oriolo. Fecero parte dello stesso recupero: la campana di S. Maria delle Grazie (1777), un \"Ecce homo\" in terracotta del settecento, la fontana del pellegrino.\nProvenendo dalla S.S. 481 l'occhio viene colpito da un grande palazzo, nella parte perimetrale del borgo: \u00e8 palazzo Giannettasio. La sua struttura odierna \u00e8 riferibile al 1700. Lo stabile conserva ancora intatto il salone delle feste con soffittatura decorata e una stanza con soffitto su cui \u00e8 affrescato un \"San Giorgio che uccide il drago\". Sul portale in pietra si pu\u00f2 ancora notare lo stemma della famiglia le cui arma \u00e8 cos\u00ec descrivibile: \"d'azzurro ad un braccio armato d'argento, impugnante nella mano di carnagione un dardo di oro, con la punta in gi\u00f9, nell'atto di ferire un drago dello stesso, coricato\".\nEx-monastero francescano.\nNella met\u00e0 del Quattrocento nel luogo della Ravita ed a ridosso del Borgo venne costruito il convento dei Minori claustrali del 3\u00ba Ordine di San Francesco d'Assisi. Detto convento, fino al 1691, dette ben sette padri provinciali fra cui Padre Bonaventura, morto in odore di santit\u00e0. Era depositario della reliquia di san Francesco di Paola che padre Dionigi Colomba port\u00f2 dalla Francia, quale dono della regina Caterina dei Medici. Tempo addietro \u00e8 stata individuata dall'allora assessore alla cultura del Comune di Oriolo la cappella di famiglia di padre Colomba, oggi indicata da una lapide commemorativa. Un atto notarile del maggio 1680, ritrovato dal prof. Vincenzo Toscani, ci indica che in detto anno la reliquia era gi\u00e0 in Oriolo.\nManca pertanto nell'elenco stilato il 6 dicembre 1808 da mons. Danicourt, per delega del vescovo di Tours. Il convento dei terziari venne soppresso con decreto del 7 agosto 1809. Oggi, dell'antico convento rimangono pochi resti che, comunque, meriterebbero essere valorizzati.\nAi margini del Centro storico, \"extra moenia\", fu costruita la chiesa di Santa Maria delle Virt\u00f9 cui fu annesso un ospedaletto, frutto del testamento di Fernando Carmando, morto nel 1640. Sia la chiesa che l'ospedale erano ius patronato dei Buoni Fratelli di S. Giovanni di Dio per cessione del diritto da parte dell'Universit\u00e0 di Oriolo. Sulla facciata dell'attuale chiesetta campeggiano lo stemma dei Pignone e quello francescano, datati 1651.\nSociet\u00e0.\nEvoluzione demografica.\nLa popolazione oriolese scese sotto quota 3000 abitanti nel 2001, e perde oggi circa 40 abitanti l'anno.\nLo spopolamento costante di Oriolo \u00e8 causato spesso dall'emigrazione interna che spinge una parte della popolazione verso Trebisacce, che dagli anni settanta \u00e8 il centro principale dell'Alto Ionio Cosentino e dalla gran parte delle persone che emigrano nel Nord Italia in cerca di lavoro.\nEconomia.\nIl comune dal 2016 \u00e8 associato al club de \"I borghi pi\u00f9 belli del Mediterraneo\", de \"I borghi pi\u00f9 belli d'Italia\" ed \u00e8 stato insignito della Bandiera arancione, marchio di qualit\u00e0 turistico-ambientale conferito dal Touring Club Italiano.\nSport.\nCalcio.\nLa principale squadra di calcio cittadina \u00e8 l'U.S. Oriolo che milita nel girone A calabrese di 2\u00aa Categoria."}
{"id": "470461", "revid": "35813", "url": "https://it.wikipedia.org/wiki?curid=470461", "title": "Ugo Buoncompagni", "text": ""}
{"id": "470462", "revid": "1149807", "url": "https://it.wikipedia.org/wiki?curid=470462", "title": "Fruits Basket", "text": " \u00e8 un manga \"sh\u014djo\" scritto e disegnato da Natsuki Takaya, pubblicato in Giappone sulla rivista \"Hana to Yume\" di Hakusensha dal 18 luglio 1998 al 20 novembre 2006. Nel 2001, l'opera ha vinto il premio Kodansha nella categoria sh\u014djo.\nUn adattamento anime prodotto dallo Studio Deen \u00e8 stato trasmesso in Giappone su TV Tokyo a partire dal 5 luglio al 27 dicembre 2001. Tra settembre 2015 e marzo 2019 l'opera cartacea ha avuto un seguito, con personaggi diversi, dal titolo \"Fruits Basket another\". Dal 5 aprile 2019 viene trasmesso su TV Tokyo un remake anime della serie in tre stagioni che, a differenza del precedente, copre tutte le vicende narrate nel manga.\nIn Italia il manga \u00e8 stato pubblicato da Dynit dal luglio 2002 al febbraio 2008, mentre l'anime \u00e8 inedito.\nTrama.\nTohru Honda \u00e8 una ragazza orfana di entrambi i genitori, che vive accampata nel bosco in una tenda da quando il nonno paterno le ha chiesto di trovarsi una nuova sistemazione in attesa che la sua casa venga ristrutturata. Quando viene invitata a vivere dal suo compagno di classe, Yuki Soma, e i suoi cugini, Kyo e Shigure, scopre casualmente che questi e tutti i membri della famiglia sono affetti da una maledizione secondo cui, quando vengono abbracciati da una persona del sesso opposto, si trasformano in animali dello zodiaco cinese. Convinta a vivere con loro a patto di non rivelare il segreto a nessuno, Tohru comincia ad incontrare uno dopo l'altro i diversi membri della famiglia Soma e decide di impegnarsi per sciogliere la maledizione, pi\u00f9 crudele di quanto creda.\nManga.\nIl manga, composto da 136 capitoli, \u00e8 stato pubblicato sulla rivista \"Hana to Yume\" dal 18 luglio 1998 al 20 novembre 2006 e successivamente \u00e8 stato serializzato in 23 tank\u014dbon per conto della Hakusensha, pubblicati tra il 19 gennaio 1999 e il 19 marzo 2007. Tra settembre 2015 e marzo 2019 \u00e8 stato pubblicato un seguito, con personaggi diversi, dal titolo \"Fruits Basket another\". Nel 2001, l'opera ha vinto il premio Kodansha nella categoria sh\u014djo e nel 2007, l'American Anime Awards come miglior manga; in totale, essa ha venduto oltre 18 milioni di copie solo in Giappone.\nIn Italia \u00e8 stato pubblicato da Dynit dal 1\u00ba luglio 2002 al 20 febbraio 2008. \u00c8 arrivato anche negli Stati Uniti da Tokyopop nel novembre 2004, in Francia da Delcourt, in Spagna da Norma Editorial, nei Paesi Bassi da Gl\u00e9nat, in Germania e Svezia da Carlsen Comics, in Finlandia da Sangatsu Manga, in Danimarca da Mette Holm, in Polonia da Japonica Polonica Fantastica, a Singapore da Chuang Yi, in Brasile da Editora JBC e in Messico da Editorial Vid.\nOrigine del titolo.\nIl titolo dell'opera deriva da un semplice gioco per bambini, chiamato appunto \"Fruit Basket\", che consiste nel disporsi in cerchio, seduti, mentre al centro il capo assegna a tutti il nome di un frutto che chiamer\u00e0 in seguito. Quando Tohru era all'asilo e gli altri bambini giocavano a questo gioco, le veniva sempre assegnato l'onigiri, che \u00e8 una polpetta di riso. Tohru ingenuamente accettava pensando che l'onigiri fosse molto buono; ma durante il gioco venivano chiamati tutti tranne lei, che rimaneva seduta pensando a quanto delizioso fosse l'onigiri e non si accorgeva che, non essendo un frutto, non poteva essere chiamato, e in questo modo gli altri bambini la escludevano dal gioco di proposito. Nel corso del manga appaiono spesso i personaggi in super deformed: di solito Tohru \u00e8 rappresentata proprio con l'onigiri. Inoltre, dopo aver ricordato quell'episodio risalente all'asilo, si sente finalmente accettata nel cesto di frutta (la famiglia Soma).\nAnime.\nUn primo adattamento anime, prodotto da Studio Deen, \u00e8 stato trasmesso dal 5 luglio al 27 dicembre 2001 su TV Tokyo e non narra tutte le vicende che accadono nel manga poich\u00e9 \u00e8 finito prima di questo e ha un diverso epilogo. I DVD sono stati distribuiti da King Records dal 29 settembre 2001 al 22 maggio 2002. Nello stesso anno, la serie ha vinto il premio Animage Anime Grand Prix. Precedentemente ad esso, nel 1999 \u00e8 stato pubblicato un drama-CD, di cui altri due nel 2005, mentre nel 2012 \u00e8 uscito un manga DVD. La sigla d'apertura \u00e8 e quelle di chiusura sono rispettivamente (ep. 1-24 e 26) e Pf Solo Ver.; tutti e tre i brani sono cantati da Ritsuko Okazaki. La OST del primo anime \u00e8 stata raccolta in un CD, uscito il 25 aprile 2007 assieme al box completo dei DVD degli episodi.\nUn secondo adattamento anime, prodotto da TMS Entertainment e composto da tre stagioni, \u00e8 trasmesso su TV Tokyo e copre l'intera storia del manga: la prima stagione \u00e8 andata in onda dal 5 aprile al 20 settembre 2019, la seconda dal 6 aprile al 21 settembre 2020 e la terza dal 5 aprile al 28 giugno 2021. I DVD e i Blu-ray della prima stagione sono stati distribuiti dal 21 giugno al 22 novembre 2019. Le sigle d'apertura sono rispettivamente \"Again\" di Beverly (ep. 2-13), \"Chime\" di Ai \u014ctsuka (ep. 14-24), degli AmPm feat. Miyuna (ep. 26-39), \"Home\" di Asako Toki (ep. 40-50) e \"Pleasure\" dei WARPs UP (ep. 51-63) mentre quelle di chiusura \"Lucky Ending\" di Vickeblanka (ep. 1-13), \"One Step Closer\" degli INTERSECTION (ep. 14-25), \"ad meliora\", di THE CHARM PARK (ep. 26-39), \"Eden\" dei Monkey Majik (ep. 40-50) e dei Genic (ep. 51-63).\nIl 29 ottobre 2021 fu annunciato che la serie avrebbe ricevuto un film animato intitolato \"Fruits Basket \u2013 prelude \u2013\" uscito il 18 febbraio 2022. La pellicola, che funge da riassunto della serie, racconta anche la storia dei genitori di Tohru omessa dalla serie anime.\nDifferenze tra anime e manga.\nPur basandosi, nella stragrande maggioranza dei casi, molto fedelmente al fumetto originale, la prima serie animata (prodotta quando il manga era ancora in corso) ha apportato per\u00f2 alcune modifiche alla storia: certi eventi, ad esempio il primo incontro di Tohru con Momiji e i riferimenti al cappello di baseball indossato da lei, sono stati espunti. L'anime poi non menziona in alcun modo il fatto che Yuki e Kyo hanno conosciuto la madre di Tohru, o che Kyo incolpa se stesso per la sua morte: molti degli eventi che circondano la rivelazione della vera forma di Kyo sono stati notevolmente cambiati rispetto al manga, tra cui l'aggiunta di tutto l'inseguimento durante gli episodi finali, o dell'incontro di Tohru con Akito nel bosco, nessuno dei quali accade nel manga. Nel manga Momiji \u00e8 per met\u00e0 tedesco e parla regolarmente quella lingua, soprattutto quando incontra per la prima volta Tohru; il lato pi\u00f9 oscuro di Shigure viene molto attenuato nell'anime e vengono tolte la maggior parte delle scene in cui s'incontra con Akito. Nell'anime Akito \u00e8 un maschio destinato a morire precocemente a causa della maledizione, mentre nel fumetto originale \u00e8 una femmina che \u00e8 stata allevata come fosse un ragazzo, e non si trova affatto in pericolo di vita. Infine Rin e Kureno, il cavallo e il gallo dello zodiaco, non vengono mai mostrati nell'anime e sono presenti solamente nella versione cartacea. Inoltre non viene fatto vedere che la maledizione viene spezzata.\nIl secondo adattamento animato, invece, riporta fedelmente le vicende del manga.\nAccoglienza.\nA met\u00e0 del 2007 il manga aveva venduto pi\u00f9 di 18 milioni di copie in Giappone.\nNel sondaggio Manga S\u014dsenkyo 2021 indetto da TV Asahi, persone hanno votato la loro top 100 delle serie manga e \"Fruits Basket\" si \u00e8 classificata all'87\u00ba posto.\nRebecca Silverman di Anime News Network ha definito la protagonista Tohru forte come qualsiasi altra ragazza magica."}
{"id": "470464", "revid": "1318658", "url": "https://it.wikipedia.org/wiki?curid=470464", "title": "Bank Holiday (disambigua)", "text": ""}
{"id": "470465", "revid": "76069", "url": "https://it.wikipedia.org/wiki?curid=470465", "title": "Wide Sargasso Sea (film 2006)", "text": "Wide Sargasso Sea \u00e8 un film tv del 2006 diretto da Brendan Maher.\n\u00c8 il secondo film tratto dal romanzo \"Il grande mare dei Sargassi\" di Jean Rhys dopo \"Fiamme di passione\" del 1993.\nTrama.\nGiamaica, 1841: Antoniette, giovane proprietaria terriera, sposa un lord inglese per evitare di perdere le proprie terre.\nTra i due tutto sembra andare bene fino a quando la donna non impazzisce.\nDistribuzione.\nIl film \u00e8 stato trasmesso in tv il 9 ottobre 2006 mentre in Italia risulta ancora inedito."}
{"id": "470466", "revid": "599013", "url": "https://it.wikipedia.org/wiki?curid=470466", "title": "Shipmates", "text": ""}
{"id": "470467", "revid": "4327", "url": "https://it.wikipedia.org/wiki?curid=470467", "title": "Fimpen", "text": ""}
{"id": "470468", "revid": "4327", "url": "https://it.wikipedia.org/wiki?curid=470468", "title": "Vivement dimanche!", "text": ""}
{"id": "470469", "revid": "4327", "url": "https://it.wikipedia.org/wiki?curid=470469", "title": "Bis ans Ende der Welt", "text": ""}
{"id": "470470", "revid": "834", "url": "https://it.wikipedia.org/wiki?curid=470470", "title": "\u00c0 bout de souffle", "text": ""}
{"id": "470471", "revid": "4327", "url": "https://it.wikipedia.org/wiki?curid=470471", "title": "Higanbana", "text": ""}
{"id": "470472", "revid": "38120", "url": "https://it.wikipedia.org/wiki?curid=470472", "title": "Akibiyori", "text": ""}
{"id": "470474", "revid": "4327", "url": "https://it.wikipedia.org/wiki?curid=470474", "title": "Force 10 from Navarone", "text": ""}
{"id": "470475", "revid": "2175", "url": "https://it.wikipedia.org/wiki?curid=470475", "title": "The Devil's Brother", "text": ""}
{"id": "470476", "revid": "4327", "url": "https://it.wikipedia.org/wiki?curid=470476", "title": "O Brother, Where Art Thou?", "text": ""}
{"id": "470477", "revid": "1318658", "url": "https://it.wikipedia.org/wiki?curid=470477", "title": "Feel", "text": ""}
{"id": "470480", "revid": "212348", "url": "https://it.wikipedia.org/wiki?curid=470480", "title": "Dr. Phibes Rises Again", "text": ""}
{"id": "470481", "revid": "4327", "url": "https://it.wikipedia.org/wiki?curid=470481", "title": "Between Us Girls", "text": ""}
{"id": "470484", "revid": "599013", "url": "https://it.wikipedia.org/wiki?curid=470484", "title": "Midnight Express", "text": ""}
{"id": "470485", "revid": "4327", "url": "https://it.wikipedia.org/wiki?curid=470485", "title": "Mrs. Soffel", "text": ""}
{"id": "470489", "revid": "1718925", "url": "https://it.wikipedia.org/wiki?curid=470489", "title": "El-Auriani", "text": "Gli El-Auriani sono un popolo alieno dell'universo di \"Star Trek\".\nAppaiono nella serie televisiva \"Star Trek - The Next Generation\" e nei film che la riguardano, in particolare nelle vesti di Guinan (interpretata da Whoopi Goldberg) e del dottor Soran (interpretato da Malcolm McDowell).\nGli El-Auriani sono un popolo di \"ascoltatori\" caratterizzati da percezioni extrasensoriali mai del tutto chiarite nella serie e dalla longevit\u00e0 superiore a quella umana.\nGrazie a questi poteri particolari sono in grado di captare variazioni nello spazio tempo e di indurre la persona che sta loro davanti ad aprirsi e raccontare.\nLa storia del loro popolo \u00e8 sconvolta dall'incontro con la specie dei Borg che causa una diaspora dei sopravvissuti all'assimilazione per tutto l'universo. Per qualche motivo ignoto i Q sembrano temere gli El-Auriani."}
{"id": "470490", "revid": "4327", "url": "https://it.wikipedia.org/wiki?curid=470490", "title": "Fast Times at Ridgemont High", "text": ""}
{"id": "470491", "revid": "4327", "url": "https://it.wikipedia.org/wiki?curid=470491", "title": "Bad taste", "text": ""}
{"id": "470492", "revid": "228587", "url": "https://it.wikipedia.org/wiki?curid=470492", "title": "Delirious", "text": ""}
{"id": "470493", "revid": "287204", "url": "https://it.wikipedia.org/wiki?curid=470493", "title": "After Hours", "text": ""}
{"id": "470495", "revid": "1305772", "url": "https://it.wikipedia.org/wiki?curid=470495", "title": "Fury", "text": ""}
{"id": "470496", "revid": "436907", "url": "https://it.wikipedia.org/wiki?curid=470496", "title": "Escapology", "text": "Escapology \u00e8 il quinto album in studio del cantautore pop britannico Robbie Williams, uscito il 5 novembre 2002 nel Regno Unito. \u00c8 stato l'ultimo album composto con il produttore e il collaboratore nella scrittura dei testi Guy Chambers. Il titolo fa riferimento alla pratica illusionistica dell'escapologia.\nMalgrado i giudizi negativi di gran parte della critica inglese, l'album \u00e8 risultato uno dei pi\u00f9 venduti tra quelli di Williams, vendendo in tutto il mondo pi\u00f9 di 6,5 milioni di copie. Fu prodotto nuovamente per il mercato statunitense nel 2003.\nSingoli.\n\"Feel\" \u00e8 il primo singolo dell'album, uscito il 2 dicembre 2002 nel Regno Unito: dopo un silenzio del cantante durato quasi un anno, scal\u00f2 subito la UK Singles Chart, arrivando fino al 2\u00ba posto, e diventando numero 1 in Italia. Il video della canzone, girato in bianco e nero (e poi anche a colori), ritrae Williams vestito da cowboy e annovera tra i protagonisti anche l'attrice Daryl Hannah, della quale Williams \u00e8 innamorato."}
{"id": "470497", "revid": "1494169", "url": "https://it.wikipedia.org/wiki?curid=470497", "title": "Blind Fury", "text": "Blind Fury (\"furia cieca\" in lingua inglese) pu\u00f2 riferirsi a:"}
{"id": "470498", "revid": "4327", "url": "https://it.wikipedia.org/wiki?curid=470498", "title": "Black Horse Canyon", "text": ""}
{"id": "470501", "revid": "834", "url": "https://it.wikipedia.org/wiki?curid=470501", "title": "The Turning Point", "text": ""}
{"id": "470502", "revid": "4327", "url": "https://it.wikipedia.org/wiki?curid=470502", "title": "Merry Christmas Mr. Lawrence", "text": ""}
{"id": "470508", "revid": "1318658", "url": "https://it.wikipedia.org/wiki?curid=470508", "title": "Laughing Gas", "text": "L'espressione in lingua inglese \"Laughing Gas\" (in italiano \"gas esilarante\") pu\u00f2 riferirsi a:"}
{"id": "470509", "revid": "4327", "url": "https://it.wikipedia.org/wiki?curid=470509", "title": "Crna macka, beli macor", "text": ""}
{"id": "470510", "revid": "2175", "url": "https://it.wikipedia.org/wiki?curid=470510", "title": "The Other Tomorrow", "text": ""}
{"id": "470511", "revid": "2136109", "url": "https://it.wikipedia.org/wiki?curid=470511", "title": "Scuola dei commentatori", "text": "La scuola dei commentatori indica un gruppo di giuristi attiva nella penisola italiana tra il XIII ed il XIV secolo, che raccolse l'eredit\u00e0 della scuola bolognese dei glossatori.\nFece uso di materiale di diritto locale nelle redazioni dei commenti al \"Corpus iuris civilis\", per farne una normativa adattabile al presente, tendenza questa, avviatasi in Italia gi\u00e0 con i glossatori e in seguito, appunto, sviluppata dai commentatori di scuola italiana nota come \"mos italicus\".\n\u00c8 da non confondere con la scuola del commento di stampo francese, i cosiddetti ultramontani, denominata \"mos gallicus\".\nStoria.\nL'iniziatore \u00e8 Cino da Pistoia, il famoso esponente del Dolce stil novo, che pubblica un'opera intitolata \"Lectura super codice\".\nCino da Pistoia fu maestro di Bartolo da Sassoferrato (1314-57) maestro a sua volta di Baldo degli Ubaldi (1327-1400) entrambi esponenti di spicco della Scuola del Commento. A Bartolo e Baldo si deve la formazione di una nuova scuola di interpretazione delle fonti romane che abbandon\u00f2 il metodo della glossa per rendere lo stile libero di confrontarsi con i testi del \"Corpus\" \"giustinianeo\", cercando di coglierne pi\u00f9 il senso che le parole, affidandosi, come metodo interpretativo, proprio al commento o trattato.\nTecnica.\nEsemplificativo della tecnica usata dai commentatori \u00e8 il distico di Matteo Gribaldi Mofa, giurista italiano, che dopo la conversione al luteranesimo fu costretto a trasferirsi in Svizzera e poi in Germania:\nL'oggetto di studio \u00e8 ancora, come per i glossatori, il \"Corpus Iuris Civilis\". Lo studio segue dei passaggi rigorosi\nLa metodologia \u00e8 recuperata da quello della scolastica, sviluppato alla Sorbona di Parigi e recuperato come tecnica giuridica da Jacques de Revigny e Pierre de Belleperche, appartenenti alla scuola di Orl\u00e9ans: attraverso un lavoro analitico e attraverso la tecnica del sillogismo (tesi-antitesi-solutio) i commentatori intendevano raggiungere l'interpretazione della norma."}
{"id": "470512", "revid": "4327", "url": "https://it.wikipedia.org/wiki?curid=470512", "title": "Wife vs. Secretary", "text": ""}
{"id": "470513", "revid": "767487", "url": "https://it.wikipedia.org/wiki?curid=470513", "title": "Capolinea (Banco del Mutuo Soccorso)", "text": "Capolinea \u00e8 un album dal vivo del gruppo musicale Banco del Mutuo Soccorso, registrato nel jazz club milanese Capolinea. Il disco \u00e8 l'ultimo del gruppo ad essere stato pubblicato dalla Dischi Ricordi, nel 1980."}
{"id": "470514", "revid": "834", "url": "https://it.wikipedia.org/wiki?curid=470514", "title": "The Getaway", "text": ""}
{"id": "470516", "revid": "4327", "url": "https://it.wikipedia.org/wiki?curid=470516", "title": "Ghost Dog - the Way of the Samurai", "text": ""}
{"id": "470518", "revid": "4327", "url": "https://it.wikipedia.org/wiki?curid=470518", "title": "Jamaica Run", "text": ""}
{"id": "470520", "revid": "4327", "url": "https://it.wikipedia.org/wiki?curid=470520", "title": "The Last Starfighter", "text": ""}
{"id": "470521", "revid": "43184", "url": "https://it.wikipedia.org/wiki?curid=470521", "title": "Algebra di borel", "text": ""}
{"id": "470522", "revid": "4327", "url": "https://it.wikipedia.org/wiki?curid=470522", "title": "Let's Kill Uncle", "text": ""}
{"id": "470524", "revid": "1318658", "url": "https://it.wikipedia.org/wiki?curid=470524", "title": "The Magus", "text": ""}
{"id": "470526", "revid": "43184", "url": "https://it.wikipedia.org/wiki?curid=470526", "title": "Sigma-algebra di Borel", "text": ""}
{"id": "470527", "revid": "4327", "url": "https://it.wikipedia.org/wiki?curid=470527", "title": "Merrily We Live", "text": ""}
{"id": "470528", "revid": "4327", "url": "https://it.wikipedia.org/wiki?curid=470528", "title": "Forever Yours", "text": ""}
{"id": "470529", "revid": "1318658", "url": "https://it.wikipedia.org/wiki?curid=470529", "title": "Pay Day", "text": ""}
{"id": "470531", "revid": "43184", "url": "https://it.wikipedia.org/wiki?curid=470531", "title": "Sigma-algebra di borel", "text": ""}
{"id": "470532", "revid": "1318658", "url": "https://it.wikipedia.org/wiki?curid=470532", "title": "The Young Lovers", "text": ""}
{"id": "470533", "revid": "125740234", "url": "https://it.wikipedia.org/wiki?curid=470533", "title": "Ferruccio de Bortoli", "text": "\u00c8 stato due volte direttore del \"Corriere della Sera\", dal 1997 al 2003 e dal 2009 al 2015, nonch\u00e9 direttore de \"Il Sole 24 ORE\" dal 2005 al 2009. Dal 2015 \u00e8 presidente dell'Associazione Vidas di Milano. \u00c8 presidente della casa editrice Longanesi, editorialista del \"Corriere della Sera\" e del \"Corriere del Ticino\" e ha una rubrica nell'edizione serale di TG2000.\nBiografia.\nDi famiglia bellunese, si \u00e8 laureato in Giurisprudenza alla Statale di Milano. La sua carriera giornalistica inizia nel 1973, quando viene assunto come praticante al \"Corriere dei ragazzi\". Nel 1975 diventa giornalista professionista. Lavora successivamente per il \"Corriere d'Informazione\" (pomeridiano del \"Corriere\"), il \"Corriere della Sera\" e \"L'Europeo\".\nNel 1986 \u00e8 nominato caporedattore a \"Il\" \"Sole 24 ORE\". L'anno seguente torna al \"Corriere della Sera\" come caporedattore dell'economia. Nel 1993 Paolo Mieli lo promuove vicedirettore e nel 1997 assume la guida del primo quotidiano italiano.\nPrima direzione del \"Corriere\" (1997-2003).\nNel 1998 de Bortoli si scontra con l'allora presidente del consiglio Massimo D'Alema, che chiede all'ordine dei giornalisti sanzioni disciplinari contro il direttore del Corriere e i giornalisti Francesco Verderami e Felice Saulino per diversi scritti sul progetto di unificazione e di \"ulivizzazione\" del sindacato. A seguito dell'assoluzione dell'ordine della Calabria per Verderami, anche de Bortoli esce indenne dal procedimento.\nD'Alema aveva anche intentato causa civile per danni.\nNel 1999 de Bortoli \u00e8 stato tra i primi giornalisti a pubblicare il proprio indirizzo di posta elettronica in calce a un articolo.\nDe Bortoli firma il giornale per sei anni intensi, caratterizzati tra l'altro dalle morti di due grandi vecchi del giornalismo italiano, Indro Montanelli e Tiziano Terzani, e dall'attentato mortale a Maria Grazia Cutuli, inviata in Afghanistan. Nel gennaio 2001 chiede e ottiene la testa del \u00abnazista\u00bb Pio Filippani Ronconi e del responsabile delle pagine culturali, Armando Torno (che gi\u00e0 aveva chiamato Filippani Ronconi a collaborare a Il Sole 24Ore insieme a Ludovico Geymonat, Franco Fortini, Cesare Cases... senza alcun problema). Durante la direzione gestisce le notizie relative agli attentati dell'11 settembre 2001, si reca a New York per chiedere alla scrittrice fiorentina Oriana Fallaci di tornare a scrivere articoli dopo undici anni di silenzio. Il 29 settembre 2001 esce sul \"Corriere\" l'articolo \u00abLa rabbia e l'orgoglio\u00bb, a cui seguir\u00e0 l'omonimo libro edito da Rizzoli.\nDe Bortoli lascia il quotidiano di via Solferino il 29 maggio 2003, ufficialmente per ragioni private; le dimissioni, per\u00f2 suscitarono scalpore.\nSecondo Marco Travaglio e Peter Gomez le reali motivazioni delle sue dimissioni andrebbero ricercate nel sempre pi\u00f9 conflittuale rapporto che lo avrebbe contrapposto a Silvio Berlusconi e ad alcuni suoi collaboratori, quali Cesare Previti e Niccol\u00f2 Ghedini, e alla maggioranza di governo dell'epoca. Nell'autunno 2001, il cronista giudiziario Paolo Biondani aveva accusato dalle pagine del \"Corriere della Sera\" l'interesse di Forza Italia all'approvazione della legge sulle rogatorie internazionali, che avrebbe aiutato Cesare Previti nel processo SME. I rapporti tra via Solferino e la Casa delle Libert\u00e0 peggiorarono dopo un lungo scambio epistolare tra de Bortoli, Ghedini e Previti. Altro punto di rottura fu la dura critica del direttore del Corsera sull'approvazione della legge Cirami (\"onorevoli avvocaticchi\") in un editoriale dal titolo \"Sgradevoli sensazioni\", che gli cost\u00f2 una querela da parte dei deputati Gaetano Pecorella e Niccol\u00f2 Ghedini, legali del premier.\nSecondo \"Il Foglio\", l'uscita di scena di de Bortoli fu piuttosto dovuta alla morte di Gianni Agnelli e al prevalere, tra gli azionisti del Corriere, del presidente RCS Cesare Romiti quale titolare della nomina del direttore di via Solferino.\nManager RCS e direttore de \"Il Sole 24 ORE\" (2003-2009).\nSuccessivamente, de Bortoli assume l'incarico di amministratore delegato di RCS Libri, divisione di RCS MediaGroup. Torna al giornalismo con la direzione de \"Il Sole 24 ORE\", dal 10 gennaio 2005. La sua nomina \u00e8 fortemente voluta dal presidente di Confindustria, Luca Cordero di Montezemolo.\nDurante la campagna elettorale 2006 \u00e8 stato il moderatore del convegno biennale di Confindustria tenutosi a Vicenza ospitando i due candidati premier Romano Prodi e Silvio Berlusconi.\nSeconda direzione del \"Corriere\" (2009-2015).\nIl 9 marzo 2009 ha rifiutato la proposta di diventare presidente della Rai, anche per non ritrovarsi inquadrato in quota centrosinistra nella lottizzazione dell'azienda di Viale Mazzini. Poco dopo, con la designazione da parte del consiglio d'amministrazione di RCS il 30 marzo 2009, rientra alla direzione del \"Corriere della Sera\" al posto nuovamente di Paolo Mieli (i due si erano gi\u00e0 avvicendati in via Solferino nel maggio del 1997); si \u00e8 reinsediato ufficialmente il 9 aprile 2009.\nIl 31 luglio 2014 viene diffusa la notizia che a fine aprile 2015 il consiglio di amministrazione di RCS MediaGroup nominer\u00e0 un nuovo direttore del \"Corriere\". Il 30 aprile 2015 de Bortoli lascia il \"Corriere\" \"della Sera\". Gli subentra il condirettore Luciano Fontana.\nDopo la direzione del \"Corriere\" (2015).\nCon la RCS MediaGroup de Bortoli sottoscrive un patto di non concorrenza della durata di un anno, valido solo per l'Italia. Dal 6 maggio 2015 de Bortoli \u00e8 editorialista del quotidiano svizzero in lingua italiana \"Corriere del Ticino\". Pochi giorni dopo viene nominato presidente della casa editrice Longanesi.\nNel febbraio 2016 riprende la collaborazione con il \"Corriere della Sera\" come editorialista.\nDal 24 marzo 2020 ha una rubrica chiamata \"Tempo sospeso\" nell'edizione serale di TG2000.\nAltri incarichi societari e associativi.\nFerruccio de Bortoli \u00e8 stato presidente della casa editrice Flammarion S.A. e vicepresidente dell'Associazione italiana editori.\n\u00c8 anche presidente della \"Fondazione Pier Lombardo - Teatro Franco Parenti\", della \"Fondazione Memoriale della Shoah di Milano Onlus\" e dell'Associazione Vidas di Milano. Dal 2020 \u00e8 vicepresidente della Societ\u00e0 Dante Alighieri."}
{"id": "470534", "revid": "4327", "url": "https://it.wikipedia.org/wiki?curid=470534", "title": "Das m\u00e4dchen Johanna", "text": ""}
{"id": "470535", "revid": "1305772", "url": "https://it.wikipedia.org/wiki?curid=470535", "title": "Joan of Arc", "text": ""}
{"id": "470537", "revid": "43184", "url": "https://it.wikipedia.org/wiki?curid=470537", "title": "Spazio boreliano", "text": ""}
{"id": "470538", "revid": "43184", "url": "https://it.wikipedia.org/wiki?curid=470538", "title": "Spazio di Borel", "text": ""}
{"id": "470539", "revid": "4327", "url": "https://it.wikipedia.org/wiki?curid=470539", "title": "Locura de amor", "text": ""}
{"id": "470540", "revid": "4327", "url": "https://it.wikipedia.org/wiki?curid=470540", "title": "Rebel Without a Cause", "text": ""}
{"id": "470542", "revid": "767487", "url": "https://it.wikipedia.org/wiki?curid=470542", "title": "Urgentissimo", "text": "Urgentissimo \u00e8 il nono album in studio del gruppo musicale italiano Banco del Mutuo Soccorso, pubblicato nel 1980 dalla CBS.\nTracce.\nTesti di Francesco Di Giacomo e Vittorio Nocenzi (eccetto dove indicato), musiche di Vittorio Nocenzi e Gianni Nocenzi (eccetto dove indicato)"}
{"id": "470543", "revid": "77639", "url": "https://it.wikipedia.org/wiki?curid=470543", "title": "Reifende Jugend", "text": ""}
{"id": "470544", "revid": "43184", "url": "https://it.wikipedia.org/wiki?curid=470544", "title": "Insieme boreliano", "text": ""}
{"id": "470545", "revid": "1318658", "url": "https://it.wikipedia.org/wiki?curid=470545", "title": "North West Mounted Police", "text": ""}
{"id": "470546", "revid": "2178", "url": "https://it.wikipedia.org/wiki?curid=470546", "title": "Euro 2004", "text": ""}
{"id": "470547", "revid": "4327", "url": "https://it.wikipedia.org/wiki?curid=470547", "title": "20 Mule Team", "text": ""}
{"id": "470548", "revid": "287204", "url": "https://it.wikipedia.org/wiki?curid=470548", "title": "Prisoners of the Sun", "text": ""}
{"id": "470550", "revid": "107387065", "url": "https://it.wikipedia.org/wiki?curid=470550", "title": "Love Letters", "text": ""}
{"id": "470551", "revid": "4327", "url": "https://it.wikipedia.org/wiki?curid=470551", "title": "Colorado Territory", "text": ""}
{"id": "470552", "revid": "1318658", "url": "https://it.wikipedia.org/wiki?curid=470552", "title": "Mutiny on the Bounty", "text": ""}
{"id": "470555", "revid": "17654", "url": "https://it.wikipedia.org/wiki?curid=470555", "title": "The Loves of Carmen", "text": ""}
{"id": "470558", "revid": "2175", "url": "https://it.wikipedia.org/wiki?curid=470558", "title": "The Affair of Susan", "text": ""}
{"id": "470559", "revid": "2175", "url": "https://it.wikipedia.org/wiki?curid=470559", "title": "The Affairs of Susan", "text": ""}
{"id": "470560", "revid": "4327", "url": "https://it.wikipedia.org/wiki?curid=470560", "title": "L'argent de poche", "text": ""}
{"id": "470561", "revid": "2175", "url": "https://it.wikipedia.org/wiki?curid=470561", "title": "The Heroes of Telemark", "text": ""}
{"id": "470562", "revid": "767487", "url": "https://it.wikipedia.org/wiki?curid=470562", "title": "Buone notizie", "text": "Buone notizie \u00e8 il decimo album in studio del gruppo musicale italiano Banco del Mutuo Soccorso, pubblicato nel 1981. I brani del disco furono registrati al \"Mulino\" di Milano (Italia).\nTracce.\nBrani composti da: Francesco Di Giacomo, Vittorio Nocenzi, Gianni Nocenzi, eccetto dove indicato"}
{"id": "470563", "revid": "767487", "url": "https://it.wikipedia.org/wiki?curid=470563", "title": "Coppa delle Coppe 1960-1961", "text": "La Coppa delle Coppe 1960-1961, organizzata dal comitato della Coppa Mitropa, fu la prima edizione del torneo dedicato alle squadre vincitrici delle coppe nazionali; questa non vide l'organizzazione diretta della UEFA, e venne riconosciuta ufficialmente dalla confederazione calcistica europea nell'ottobre del 1963 su richiesta di Artemio Franchi, allora presidente della FIGC.\nFormula.\nLa prima volta della Coppa delle Coppe fu, a tutti gli effetti, un'edizione pilota. Come nel caso della Coppa dei Campioni cinque anni prima, la UEFA era rest\u00eca a gestire competizioni fra club e, diversamente da quanto accaduto allora, il progetto d'un torneo fra i detentori delle coppe nazionali era ritenuto meno affascinante di quello tra i vincitori dei campionati; quindi non si riusc\u00ec subito a forzare la mano all'organismo europeo con la minaccia di un'organizzazione privata, com'era invece accaduto col massimo trofeo continentale. Le federazioni nazionali promotrici della nuova manifestazione non poterono dunque far altro che sfruttare il comitato organizzatore della Coppa Mitropa, che peraltro gi\u00e0 collaborava alla Coppa delle Fiere. Rispetto alle future edizioni targate UEFA, questa si caratterizz\u00f2 per una finale articolata su sfide d'andata e ritorno, sul modello appunto della Coppa delle Fiere, e per un trofeo completamente diverso ed unico rispetto a quello poi introdotto l'annata successiva.\nLe squadre che presero parte a questa edizione furono dieci, anche in virt\u00f9 del fatto che al tempo non tutti i paesi europei organizzavano la coppa nazionale, e che il torneo fu gestito dal comitato della Coppa Mitropa: oltre alle nazioni tradizionalmente partecipanti alla suddetta coppa, aderirono le due Germanie, Est e Ovest, e le due principali federazioni britanniche. Come accaduto nell'edizione inaugurale della Coppa dei Campioni, anche per il primo atto della Coppa delle Coppe il principio ispiratore della manifestazione ebbe diverse deroghe: furono solo sei i club effettivamente detentori della propria coppa nazionale: l'Ungheria e la Cecoslovacchia \u2013 dove le coppe neppure esistevano \u2013 inviarono rispettivamente la seconda classificata in campionato, riflettendo la natura di seconda competizione continentale anelato dalla Coppa delle Coppe, e la vincitrice della \"Coppa Spartachiana\", una sorta di coppa di lega organizzata privatamente dai club della prima divisione; l'Italia mand\u00f2 la Fiorentina \u2013 poi vincitrice finale dell'edizione contro gli scozzesi dei Rangers \u2013, finalista in Coppa Italia e seconda classificata in Serie A, in entrambi i casi dietro alla Juventus; la massima discrezionalit\u00e0 fu raggiunta nella DDR dove il regime socialista, sempre desideroso di fare bella figura a livello internazionale attraverso lo sport, ritenne il Vorw\u00e4rts Berlino, ex campione nazionale e secondo classificato nell'ultimo campionato, pi\u00f9 forte dei concittadini della Dinamo, detentori della FDGB Pokal.\nRisultati.\nTurno preliminare.\nGli abbinamenti furono decisi d'ufficio dal comitato organizzatore.\nFinale.\nRitorno.\n\"La Fiorentina vince per successo in entrambe le sfide.\""}
{"id": "470565", "revid": "2175", "url": "https://it.wikipedia.org/wiki?curid=470565", "title": "The Impostors", "text": ""}
{"id": "470567", "revid": "1318658", "url": "https://it.wikipedia.org/wiki?curid=470567", "title": "The Unforgiven", "text": "Il titolo The Unforgiven (letteralmente \"i non perdonati\") pu\u00f2 riferirsi a:"}
{"id": "470568", "revid": "834", "url": "https://it.wikipedia.org/wiki?curid=470568", "title": "The Untouchables", "text": ""}
{"id": "470569", "revid": "2175", "url": "https://it.wikipedia.org/wiki?curid=470569", "title": "The Great St. Louis Bank Robbery", "text": ""}
{"id": "470570", "revid": "486946", "url": "https://it.wikipedia.org/wiki?curid=470570", "title": "Mute Witness", "text": ""}
{"id": "470572", "revid": "4327", "url": "https://it.wikipedia.org/wiki?curid=470572", "title": "Brain Donors", "text": ""}
{"id": "470573", "revid": "380654", "url": "https://it.wikipedia.org/wiki?curid=470573", "title": "Unforgiven", "text": ""}
{"id": "470574", "revid": "124272265", "url": "https://it.wikipedia.org/wiki?curid=470574", "title": "Attentati di N\u0101\u1e63iriya", "text": "Gli attentati di Nassiriya furono alcuni attacchi avvenuti dal 2003 al 2006 durante la guerra d'Iraq nella citt\u00e0 di N\u0101\u1e63iriya contro le forze armate italiane partecipanti alla missione militare denominata \"Operazione Antica Babilonia\", il pi\u00f9 grave dei quali fu la strage del 12 novembre 2003 che provoc\u00f2 28 morti (19 italiani).\nQuesti attacchi provocarono un totale di circa 50 vittime (di cui 25 italiani).\nStoria.\nOperazione Antica Babilonia.\nNel mese di marzo 2003 ha inizio l'operazione \"Iraq Freedom\" (OIF), o seconda guerra del Golfo, da parte di una coalizione composta principalmente degli eserciti britannico e statunitense. Il 1\u00ba maggio 2003 la guerra \u00e8 ufficialmente finita, anche se di fatto gli eserciti stranieri non hanno mai avuto il controllo pieno del territorio, subendo dure perdite dovute ad attacchi ricorrenti.\nLa risoluzione ONU 1483 del 22 maggio 2003 approvata dal Consiglio di Sicurezza delle Nazioni Unite invita tutti gli Stati a contribuire alla rinascita dell'Iraq, favorendo la sicurezza del popolo iracheno e lo sviluppo della nazione.\nL'Italia partecipa attraverso la missione \"Antica Babilonia\" fornendo unit\u00e0 militari dislocate nel sud del Paese, con base principale a N\u0101\u1e63iriya, sotto la guida inglese. La citt\u00e0 di Nassiriya \u00e8 il capoluogo della regione irachena di Dhi Qar, sede di importanti giacimenti petroliferi.\nLa missione italiana ha avuto inizio il 15 luglio 2003 ed \u00e8 stata un'operazione militare con finalit\u00e0 di \"peacekeeping\" (mantenimento della pace), che aveva i seguenti obiettivi:\nLa missione \u00e8 terminata il 1\u00ba dicembre 2006.\nLa strage del 12 novembre 2003.\nIl 12 novembre 2003 avvenne il primo grave attentato di Nassiriya. Alle ore 10:40 ora locale (UTC +03:00), le 08:40 in Italia, un camion cisterna pieno di esplosivo scoppi\u00f2 davanti all'ingresso della base MSU (Multinational Specialized Unit) italiana dei Carabinieri, provocando successivamente l'esplosione del deposito munizioni della base \"Maestrale\" e pertanto la morte di diverse persone tra Carabinieri, militari e civili. \nIl carabiniere Andrea Filippa, di guardia all'ingresso della base principale, riusc\u00ec a uccidere i due attentatori, tant'\u00e8 che il camion non esplose all'interno della caserma ma sul cancello di entrata, evitando cos\u00ec una strage di pi\u00f9 ampie proporzioni. I primi soccorsi furono prestati dai Carabinieri stessi, dalla nuova polizia irachena e dai civili del luogo. \nL'attentato provoc\u00f2 28 morti, 19 italiani e 9 iracheni.\nNell'esplosione rimase coinvolta anche la \"troupe\" del regista Stefano Rolla che si trovava sul luogo per girare uno sceneggiato sulla ricostruzione a Nassiriya da parte dei soldati italiani, nonch\u00e9 i militari dell'esercito italiano di scorta alla troupe, che si erano fermati l\u00ec per una sosta logistica.\nIl Comando dell'Italian Joint Task Force (IJTF) si trovava a 7 chilometri da Nassiriya, in una base denominata \"White Horse\", distante circa 4 chilometri dal Comando USA di Tallil. Il Reggimento MSU/IRAQ, composto da personale dei Carabinieri Italiani e dalla Polizia Militare Romena (a cui poi si aggiungeranno, a fine novembre 2003 120 uomini della Guardia Nazionale Portoghese), era diviso su due postazioni: la base \"Maestrale\" e la \"Libeccio\", entrambe poste al centro dell'abitato di Nassiriya. Presso la base \"Maestrale\" (nota anche con il termine \"Animal House\"), che durante il regime di Saddam Hussein era sede della Camera di Commercio, era acquartierata l'Unit\u00e0 di Manovra. Presso la \"Libeccio\" avevano sede sia il Battaglione MSU, sia il Comando del Reggimento MSU/IRAQ. \nL'attentato avvenne alle ore 10,40 del 12 novembre 2003 alla base \"Maestrale\" che fu ridotta a uno scheletro di cemento. L'altra sede, \"Libeccio\", distante poche centinaia di metri dalla prima, venne danneggiata anch'essa dall'esplosione. Era infatti intendimento dei Carabinieri, contrariamente alla scelta dell'Esercito di stabilirsi lontano per avere una maggiore cornice di sicurezza, posizionarsi nell'abitato per un maggior contatto con la popolazione. Due mesi dopo l'attentato, il Reggimento CC lasci\u00f2 definitivamente anche la Base \"Libeccio\", trasferendosi alla base di \"Camp Mittica\" nell'ex aeroporto di Tallil, a 7\u00a0km da Nassiriya.\nVittime.\nLe vittime italiane furono:\nFeriti sopravvissuti:\n\u2022 Maresciallo ordinario Riccardo Saccotelli \n\u2022 Carabiniere Scelto Mario Alberto Caldarone \n\u2022 Carabiniere Scelto Matteo Stefanelli \n\u2022 Appuntato Roberto Ramazzotti\nTutti carabinieri di guardia alla Base.\nErano invece all'interno della palazzina:\n\u2022 Brigadiere Paolo Di Giovanni \n\u2022 Maresciallo Marilena Jacobini\n\u2022 Maresciallo Vittorio De Rasis\n\u2022 Maresciallo Maurizio Lucchesi\n\u2022 Vicebrigadiere Roberto Gigli\n\u2022 Vicebrigadiere Daniele Livieri \n\u2022 Appuntato Scelto Ivan Buia\n\u2022 Appuntato Marco Pinna\n\u2022 Appuntato Antonio Altavilla \n\u2022 Vicebrigadiere Cosimo Visconti.\nAll'interno del cortile della base si trovavano invece:\n\u2022 Caporale Scelto Alessandro Mereu\n\u2022 Caporale Scelto Umile Groccia\n\u2022 Caporale Federico Boi\n\u2022 Aureliano Amadei, aiuto regista di Stefano Rolla.\nI caduti delle Forze Armate Italiane appartenevano a vari reparti dell'Arma dei Carabinieri Territoriale, al 13\u00ba Reggimento Carabinieri \"Friuli Venezia Giulia\" di Gorizia e al 7\u00ba Reggimento Carabinieri \"Trentino-Alto Adige\" di Laives, al Reggimento lagunari \"Serenissima\", alla Brigata Folgore, al 66\u00ba Reggimento fanteria aeromobile \"Trieste\", al Reggimento Savoia Cavalleria, al Reggimento Trasimeno. Sono morti anche alcuni appartenenti alla Brigata Sassari che stavano scortando la troupe cinematografica di Stefano Rolla e 3 militari del 6\u00ba Reggimento Trasporti della Brigata Logistica di Proiezione, che stavano scortando il cooperatore internazionale Marco Beci.\nLa camera ardente per tutti gli italiani morti venne allestita nel Sacrario delle Bandiere del Vittoriano, dove fu oggetto di un lungo pellegrinaggio di cittadini. I funerali di Stato si svolsero il 18 novembre 2003 nella basilica di San Paolo fuori le mura, a Roma, officiati dal cardinale Camillo Ruini, alla presenza delle pi\u00f9 alte autorit\u00e0 dello Stato, e con vasta (circa 50.000 persone) e commossa partecipazione popolare; le salme giunsero nella basilica scortati da 40 corazzieri a cavallo. Per quel giorno fu proclamato il lutto nazionale.\nLe inchieste.\nDue sono le inchieste aperte su questi fatti. Una avviata dalle autorit\u00e0 militari vuole scoprire se \u00e8 stato fatto tutto il necessario per prevenire gli attacchi. Le due forze armate coinvolte sono giunte a conclusioni diverse. L'Esercito ha chiesto una consulenza al generale Antonio Quintana, secondo il quale sistemare la base al centro della citt\u00e0 e senza un percorso obbligato a zig-zag per entrare all'interno di essa \u00e8 stato un errore. Mentre per la commissione nominata dall'Arma dei Carabinieri e guidata dal generale Virgilio Chirieleison non ci sono state omissioni nell'organizzazione della sicurezza della base. Lo stesso Ab\u016b \u02bfOmar al-Kurd\u012b, terrorista di al-Q\u0101\u02bfida, reo confesso dell'organizzazione dell'attentato, ha affermato che era stata scelta la \"Base Maestrale\" in quanto si trovava lungo una strada principale che non poteva essere chiusa.\nL'altra inchiesta \u00e8 stata aperta dalla procura di Roma per cercare di individuare gli autori del gesto. Il suo lavoro non \u00e8 facile dato che deve lavorare su un territorio straniero in cui le condizioni non sono stabili. L'unica cosa stabilita con certezza \u00e8 che a scoppiare \u00e8 stato un camion cisterna con 150\u2013300\u00a0kg di tritolo mescolato a liquido infiammabile.\nI comandanti militari italiani inizialmente coinvolti nell'inchiesta sono stati tutti assolti con formula piena.\nOnorificenze.\nNessuna onorificenza di stato \u00e8 stata riconosciuta al personale di guardia che ha difeso la base italiana. I morti e alcuni feriti dell'attentato sono stati insigniti della Croce d'Onore, una medaglia commemorativa, con una cerimonia tenutasi il 12 novembre 2005 presieduta dal Presidente della Repubblica Carlo Azeglio Ciampi. Alla cerimonia il maresciallo ordinario Riccardo Saccotelli, ferito gravemente e di guardia all\u2019ingresso alla base nel momento dell\u2019attentato, non partecip\u00f2 e rifiut\u00f2 la croce commemorativa.\nNel 2009 ai sette siciliani caduti \u00e8 stata conferita dalla Regione Siciliana la Medaglia d'oro al valor civile della Regione Siciliana alla memoria.\nDal 2012 alcune delle vittime, come Enzo Fregosi, hanno ottenuto la Medaglia d'oro di \"vittima del terrorismo\".\nIntitolazioni.\nAlle vittime dell'attentato, inoltre, sono state intitolate numerose vie, piazze e monumenti in tutta Italia.\nAlle vittime dell'attentato, il comune di Fisciano (SA), ha intitolato la piazza \"Piazzale degli Eroi di Nassiriya\". VSL\nAlle vittime dell'attentato, il Comune di Vigarano Mainarda (FE) ha intitolato un parco pubblico (gi\u00e0 della Rimembranza) ai Caduti di Nassiriya.\nAlle vittime dell'attentato \u00e8 dedicata la canzone \"12 novembre\" del cantautore italiano Sk\u00f6ll.\nUn monumento \u00e8 stato eretto in localit\u00e0 Prati del Comune di Castel di Casio (BO) ad opera dell'amministrazione comunale di quel Comune nel 2007.\nNel comune di Santa Maria la Fossa \u00e8 intitolata ai caduti la Piazza \u201cEroi di Nassiriya per la Pace\u201d.\nNel comune di San Giuseppe Vesuviano in provincia di Napoli una strada principale \u00e8 stata denominata Via Martiri di Nassiriya in memoria delle vittime.\nMonumenti a ricordo dei militari italiani caduti in missione, opera dello scultore Osvaldo Moi, sono stati eretti in piazze delle citt\u00e0 di Torino, Novara, Pianezza, in provincia di Torino, e San Benedetto del Tronto, in provincia di Ascoli Piceno. A Roma, nel Parco Schuster accanto alla Basilica di San Paolo fuori le mura, \u00e8 stato dedicato il monumento \"Foresta d'acciaio\": il monumento ha delle stele tanti quanti sono stati i caduti italiani, sia militari che civili rimasti uccisi.\nGli scontri del 6 aprile 2004.\nA Nassiriya, pochi mesi dopo l'attentato del 2003, il 6 aprile 2004, si ebbe uno scontro tra le truppe italiane e l'Esercito del Mahdi, noto come Battaglia dei ponti di Nassiriya. La task force impiegata per l'occasione venne appoggiata proprio presso la ex base logistica \"Libeccio\" che era stata abbandonata dopo l'attentato.\nI militari italiani furono impegnati nella citt\u00e0 in uno scontro della durata di 18 ore attorno a tre ponti che permettono il passaggio del fiume, in cui vennero impegnate dalle due parti armi pesanti, compresi mortai e lanciarazzi anticarro di tipo ex-sovietico da parte irachena e lanciarazzi e cannoni da 105mm da parte italiana, e durante la notte vennero anche impiegati colpi di mortaio illuminanti per rendere il tiro selettivo e minimizzare il rischio di vittime civili; nello scontro furono feriti lievemente sei militari italiani, e quattro iracheni furono uccisi, mentre altre fonti non precisate riportano nove bersaglieri dell'11\u00b0 Rgt Bersaglieri e due carristi del 132 Rgt. carri di Cordenons; le perdite irachene furono di una quindicina di morti, tra cui sembra una donna e due bambini, e oltre 35 feriti.\nAttentato del 27 aprile 2006.\nLa mattina del 27 aprile 2006 un convoglio formato da quattro mezzi dei Carabinieri dell'MSU parte dalla base di Camp Mittica per raggiungere l'ufficio provinciale di Polizia irachena per il consueto servizio e il coordinamento dei pattugliamenti congiunti (\"Provincial joint operation center\"), come gi\u00e0 avevano fatto molte altre volte. Alle 8:50 ora locale (le 6:50 in Italia) il secondo veicolo della colonna passa sopra a un ordigno posto nel centro della carreggiata. All'interno del mezzo (VM90P), che ospita anche un capitano dell'Esercito italiano in qualit\u00e0 di ufficiale di collegamento, si sprigiona una fiammata che causa la morte istantanea per \"shock termico\" di tre dei cinque militari presenti a bordo. La sfortuna in questo caso \u00e8 fondamentale: la carica cava dell'ordigno colpisce la sottoscocca della ruota sinistra del mezzo, punto pi\u00f9 debole della struttura e soprattutto non angolato, per cui penetra nel mezzo con un'altissima temperatura trasformandone l'interno in un forno. Il Maresciallo Aiutante Carlo de Trizio muore poco dopo, prima di giungere in ospedale. Il 7 maggio muore anche il maresciallo aiutante Enrico Frassanito, rientrato a Verona dopo le prime cure ricevute a Madinat al-Kuwait (Kuwait City); era rimasto gravemente ustionato nell'attentato.\nLe persone coinvolte.\nSono deceduti in seguito all'attentato:\nAll'interno della cappella all'ospedale militare del Celio, a Roma, \u00e8 stata allestita la camera ardente per i militari Ciardelli, De Trizio e Lattanzio.\nIl 2 maggio, giornata di lutto nazionale, si sono svolti nella Basilica di Santa Maria degli Angeli e dei Martiri i funerali di Stato officiati da Monsignore Angelo Bagnasco, ordinario militare per l'Italia. Erano presenti il Capo dello Stato Carlo Azeglio Ciampi e le pi\u00f9 alte autorit\u00e0 politiche e militari.\nDurante il funerale privato del capitano Ciardelli (il giorno 3 maggio alle ore 11), nella chiesa di San Nicola a Pisa, si sono svolti anche i battesimi del figlio Niccol\u00f2 e del nipote Matteo.\nLe inchieste.\nCome da prassi anche in questo caso sono due le inchieste aperte sull'attentato, una militare e l'altra della Procura di Roma, per accertare se sia stato fatto tutto il possibile per la sicurezza dei militari italiani.\nAttentato del 5 giugno 2006.\nIl 5 giugno 2006, nell'anniversario dell'Arma dei Carabinieri, avviene un altro attentato ai militari italiani in missione in Iraq. Alle 21:35 ora locale un ordigno, probabilmente comandato a distanza, \u00e8 stato fatto scoppiare al passaggio di un mezzo. L'esplosione \u00e8 avvenuta a circa 100\u00a0km a nord di Nassiriya. Il veicolo era in testa a un lungo convoglio di mezzi diretto a Tallil; i primi soccorsi sono arrivati proprio da medici che appartenevano al convoglio.\nNell'attentato \u00e8 rimasto ucciso il caporal maggiore scelto Alessandro Pibiri, mitragliere rallista del primo mezzo di scorta del convoglio, mentre altri quattro soldati, il caporal maggiore scelto Fulvio Concas, il tenente Manuel Pilia e il primo caporal maggiore Luca Daga, tutti del 152\u00ba Reggimento fanteria \"Sassari\", sono rimasti feriti, uno in maniera grave.\nIl dibattito politico.\nDopo ogni attentato si \u00e8 levato inevitabile il dibattito politico sull'eventualit\u00e0 di ritirare le truppe dal teatro bellico iracheno. Le forze politiche sono essenzialmente divise tra il mantenimento finanziario del contingente in Iraq (Casa delle Libert\u00e0) e il ritiro (Unione).\nSotto il governo Prodi si \u00e8 avuto il ritiro delle truppe di stanza in Iraq per l'operazione Antica Babilonia, in verit\u00e0 gi\u00e0 previsto negli ultimi mesi del Governo Berlusconi.\n\"Le complesse attivit\u00e0 logistiche, iniziate il 23 settembre 2006, che consentirono il rientro in Patria di personale, mezzi e materiali continuarono fino al 30 novembre 2006.\nIl 1\u00ba dicembre 2006, alla presenza del Ministro della Difesa e del Capo di Stato Maggiore della Difesa, si svolgeva la Cerimonia dell'ammainabandiera che concludeva l'impegno italiano ad An Nassiriyah.\" (dal sito del Ministero della Difesa).\nNel 2009 viene istituita la \"Giornata del ricordo dei Caduti militari e civili nelle missioni internazionali per la pace\" che si festeggia ogni anno il 12 novembre, anniversario degli attentati di Nassiriya.\nProteste per il mancato conferimento della medaglia d'oro al valor militare.\nI congiunti dei militari italiani caduti in servizio a Nassiriya protestarono in varie occasioni per il mancato conferimento della medaglia d'oro al valor militare o delle medaglie d'oro al valore dell'Esercito o dell'Arma dei carabinieri. Caduti e feriti hanno ricevuto solo la croce d'onore per le vittime di terrorismo in missione all'estero.\nDurante elezioni politiche del 2006, dopo il conferimento della medaglia d'oro al valor civile a Fabrizio Quattrocchi, la protesta venne sostenuta da esponenti politici e giornalisti, alcuni dei quali colsero l'occasione per contestare l'assegnazione della medaglia a Quattrocchi.\nMaria Cimino, madre del caporal maggiore capo scelto dell'esercito italiano Emanuele Ferraro, invi\u00f2 una pubblica protesta al presidente Ciampi per lamentare la disparit\u00e0 di trattamento tenuta nei confronti di Fabrizio Quattrocchi rispetto ai caduti di Nassiriya. Analoga protesta giunse dal figlio del brigadiere dei Carabinieri Domenico Intravaia (\u00ab\"Non capisco perch\u00e9 ai nostri caduti a Nassiriya venga ancora negata la medaglia d'oro al valor militare\"\u00bb) e dalla sig.ra Paola Cohen Gialli, vedova del maresciallo dei Carabinieri Enzo Fregosi, entrambi caduti nel citato attentato di Nassiriya. La sig.ra Gialli dichiar\u00f2: \u00ab\"Sono incredula e amareggiata. Non ho nulla contro Quattrocchi, anzi. Ma noi stiamo conducendo questa battaglia da due anni e mezzo senza ottenere risposte. Mi sento presa in giro. A noi non interessa il lato finanziario della vicenda perch\u00e9 non vogliamo la medaglia d'oro per ottenere il vitalizio, ma per avere un riconoscimento perenne a chi \u00e8 morto mentre serviva il proprio Paese e contribuiva a far rinascere la democrazia in Iraq. Ai nostri carabinieri non \u00e8 stato dato niente e a Quattrocchi la medaglia d'oro. \u00c8 un'assurdit\u00e0\"\u00bb.\nLa concessione della Medaglia d'oro al valor militare \u00e8 tuttavia prevista limitatamente a \"coloro i quali, per compiere un atto di ardimento che avrebbe potuto omettersi senza mancare al dovere ed all'onore, abbiano affrontato scientemente, con insigne coraggio e con felice iniziativa, un grave e manifesto rischio personale in imprese belliche\", e come tale non \u00e8 stata considerata applicabile alle vittime dell'attentato di Nassiriya. La concessione della Medaglia d'oro al valore civile \u00e8 invece prevista per \"premiare atti di eccezionale coraggio che manifestano preclara virt\u00f9 civica e per segnalarne gli autori come degni di pubblico onore\", un contesto che \u00e8 stato considerato pertinente alle circostanze della morte di Quattrocchi.\nI congiunti dei militari caduti a Nassiriya hanno giudicato \u00abinsufficiente e artificiosa\u00bb l'attribuzione della sola Croce d'Onore, una decorazione istituita nel 2005. Sostegno alle recriminazioni dei familiari dei caduti di Nassiriya \u00e8 giunta anche da Rosa Villecco, vedova di Nicola Calipari e deputata dei Democratici di Sinistra, che in un'intervista televisiva con Mario Adinolfi, riguardo a Quattrocchi dichiar\u00f2 che \u00ab\"[si \u00e8] trovato in Iraq per problemi di disoccupazione qui in Italia e non \u00e8 la stessa cosa di chi era l\u00ec a servire lo Stato, ecco perch\u00e9 il rammarico dei parenti delle vittime di Nassiriya \u00e8 comprensibile\"\u00bb.\nIl 30 gennaio 2013 il procuratore militare Antonino Intelisano ha chiesto che i familiari delle vittime debbano ottenere risarcimento da parte dello Stato, affermando che \"il generale non difese correttamente la base\" e \"se fossero state approntate le misure necessarie, si sarebbe evitata una tragedia di questa entit\u00e0\"."}
{"id": "470575", "revid": "767487", "url": "https://it.wikipedia.org/wiki?curid=470575", "title": "Newsies", "text": "Newsies \u00e8 un musical con musiche di Alan Menken, testi di Jack Feldman e libretto di Harvey Fierstein, basato sul film di Kenny Ortega \"Gli strilloni\". Il musical, prodotto dalla Disney, ha debuttato a Broadway nel 2012 ed \u00e8 rimasto in scena per 1004 repliche, fino al 24 agosto 2014. Il musical \u00e8 stato candidato a 8 Tony Award (tra cui miglior musical), vincendone due: migliore colonna sonora originale e migliori coreografie.\nTrama.\nAtto I\nNew York, 1899. Alle prime luci dell'alba, il giovane strillone Jack Kelly racconta al suo amico Crutchie (che cammina con una stampella) il suo sogno di lasciare New York per trasferirsi a Santa Fe (\"Santa Fe (Prologue)\"). Jack vive insieme agli altri strilloni, molti dei quali sono orfani e senza casa. Al sorgere del sole, gli strilloni si alzano e si preparano per una nuova giornata di lavoro (\"Carrying the Banner\"). Mentre \u00e8 in fila per comprare le copie del giornale da vendere, Jack incontra Davey e il suo fratellino Les. A differenza degli altri strilloni, Davey e Les hanno una casa e una famiglia; hanno iniziato a lavorare dopo che il loro padre, in seguito a un incidente sul lavoro, \u00e8 stato licenziato. Intuendo che Les potrebbe aiutarlo a vendere molti pi\u00f9 giornali, Jack si offre di aiutarli. Nel frattempo, Joseph Pulitzer, editore del giornale \"New York World\", aumenta il costo del giornale per gli strilloni per sbaragliare la concorrenza (\"The Bottom Line\"). Pi\u00f9 tardi, Jack, Davey e Les vengono inseguiti dal corrotto Snyder, che gestisce Il Rifugio, un centro di detenzione giovanile. I ragazzi si nascondono nel teatro di propriet\u00e0 di Medda Larkin, un'amica di Jack, per la quale il giovane dipinge regolarmente dei fondali. Jack rifiuta di spiegare a Davey il motivo per cui Snyder lo stesse inseguendo, e i tre ragazzi assistono alla performance di Medda (\"That's Rich\"). Durante lo spettacolo, Jack nota fra il pubblico una giovane reporter, Katherine Plumber. Jack cerca di flirtare con lei, ma la ragazza lo respinge. Mentre la ritrae in un disegno, Jack riflette sui sentimenti che sta cominciando a provare per lei, mentre lo spettacolo continua (\"Don\u2019t Come A-Knocking\"/\"I Never Planned on You\"). La mattina seguente, Jack e gli strilloni vengono a conoscenza del fatto che il prezzo del giornale \u00e8 salito a 60 centesimi per 100 copie. Indignato, Jack organizza una protesta (\"The World Will Know\"). Katherine, ispirata dal suo carisma e dalle sue abilit\u00e0 artistiche, vede lo sciopero degli strilloni come un'opportunit\u00e0 per poter essere presa sul serio come giornalista, e decide di seguire la protesta (\"Watch What Happens\"). Il giorno dopo, Jack fatica a motivare gli strilloni, non essendo sempre molto bravo con le parole, ma Davey si fa avanti e incoraggia i ragazzi a intraprendere uno sciopero in piena regola contro il \"New York World\" (\"Seize the Day\"). La protesta viene per\u00f2 presto sedata, con la forza, da polizia e crumiri. Nel mezzo della confusione, Crutchie viene malmenato, arrestato e portato al Rifugio. Sconvolto dal fallimento della protesta e dalla cattura di Crutchie, Jack giura che presto lascer\u00e0 New York per sempre (\"Santa Fe\").\nAtto II\nLa mattina seguente, Katherine va a trovare i demoralizzati strilloni al Jacobi's Deli e li tira su di morale mostrando loro il suo articolo sullo sciopero, sulla prima pagina del \"New York Sun\". Elettrizzati, i ragazzi festeggiano la prima pagina e immaginano come ci si senta ad essere famosi (\"King of New York\"). Nel frattempo, Crutchie scrive una lettera a Jack, riflettendo sulla sua esperienza al Rifugio (\"Letter from the Refuge\"). Pi\u00f9 tardi, Davey, Katherine, e Les trovano Jack, nascosto nei sotterranei del teatro di Medda a dipingere un fondale di Santa Fe. Davey e Katherine cercano di pianificare la prossima mossa, ma Jack si rifiuta di mettere di nuovo in pericolo gli strilloni. Davey allora gli ricorda che dovranno correre dei rischi per liberare Crutchie, e riesce a convincerlo (\"Watch What Happens (Reprise)\"). Alla sede del \"World\", Pulitzer parla con Snyder a proposito di Jack mentre Katherine ascolta: Snyder svela che Jack \u00e8 in realt\u00e0 un criminale evaso, originariamente detenuto per aver rubato cibo e vestiti. Jack arriva e affronta Pulitzer, il quale, durante la loro conversazione, rivela che Katherine \u00e8 sua figlia. La ragazza, nascosta nella stanza, esce allo scoperto e cerca di scusarsi con Jack per non averglielo detto prima, ma lui rifiuta di ascoltarla, prima di essere portato da Snyder nello scantinato dell'edificio. Pulitzer offre a Jack un compromesso: se lo sciopero verr\u00e0 revocato, le accuse a suo carico saranno ritirate e gli verr\u00e0 dato il denaro necessario per andare a Santa Fe, altrimenti lui e tutti gli strilloni finiranno al Rifugio (\"The Bottom Line (Reprise)\"). Intanto, Spot Conlon, capo degli strilloni di Brooklyn, arriva con i rinforzi per unirsi alla protesta (\"Brooklyn's Here\"). Jack riunisce gli strilloni ma, non volendo facendo correre loro altri rischi, a malincuore suggerisce di accettare l'offerta di Pulitzer. Davey e gli altri ragazzi sono scioccati dalla proposta di Jack, e gli voltano le spalle. Pi\u00f9 tardi, Jack incontra di nuovo Katherine; la ragazza gli dice che, nonostante il suo cognome, \u00e8 sempre stata dalla parte sua e degli strilloni. Katherine lo rimprovera anche di non averle detto di essere stato rinchiuso al Rifugio per furto; tuttavia, dopo aver visto uno dei disegni di Jack in cui vengono rappresentati gli abusi condotti l\u00ec, Katherine si rende conto che Jack aveva rubato cibo e vestiti per gli altri ragazzi detenuti. I due riconoscono di avere qualcosa in cui credere, visto che credono l'uno nell'altra, e si baciano (\"Something to Believe In\"). Jack e Katherine si uniscono agli altri strilloni per stampare il loro giornale, che determiner\u00e0 l'esito dello sciopero (\"Once and for All\"). Il giornale degli strilloni viene distribuito in tutta New York e mandato al Governatore Theodore Roosevelt, che sostiene in pieno la causa dei giovani lavoratori. Sconfitto, Pulitzer fa un altro compromesso con Jack: il giovane propone a Pulitzer di riacquistare tutte le copie invendute, facendolo quindi apparire pi\u00f9 generoso e incoraggiando pi\u00f9 strilloni a vendere giornali per lui. Pulitzer \u00e8 inizialmente restio, ma alla fine accetta. Crutchie viene rilasciato, Snyder viene arrestato, il Rifugio chiuso e lo sciopero giunge al termine. Pulitzer offre a Jack un lavoro come vignettista, ma Jack inizialmente rifiuta. Jack si prepara a dire addio a Katherine prima di partire per Santa Fe, ma la ragazza si dice pronta a seguirlo ovunque andr\u00e0. I due si baciano, e Jack decide di rimanere a lavorare con gli strilloni oltre che come vignettista (\"Finale\").\nNumeri musicali.\nAtto I\nAtto II\nProduzione italiana.\nIl musical debutta in Italia al Teatro Nazionale di Milano rimanendo in programmazione dal 31 ottobre al 27 dicembre. Il 5 novembre 2015 \u00e8 inaugurata la prima ufficiale. Durante la prima sono presenti il paroliere Jack Feldman e gli sceneggiatori Bob Tzudiker e Noni White, che mostrano evidente commozione per la realizzazione e riuscita italiana. \nLa regia italiana \u00e8 affidata a Federico Bellone. \nNei ruoli principali vi sono: Flavio Gismondi (Jack Kelly), Giulia Fabbri (Katherine), Andrea Fazio (Gruccia), Giovanni Abbracciavento (Razzo). \nAtto I\nAtto II"}
{"id": "470578", "revid": "2194416", "url": "https://it.wikipedia.org/wiki?curid=470578", "title": "Escapologia", "text": "L'escapologia \u00e8 la capacit\u00e0 di un artista, spesso un prestigiatore, di sapersi liberare da costrizioni fisiche (camicie di forza, bauli, gabbie, ecc.) e ambientali (stanze cieche, celle ecc.). La parola deriva dall'inglese \"to escape\", che significa \"scappare, sfuggire\". Molte volte viene confuso con l'illusionismo, un altro gruppo di tecniche utilizzate dai maghi e sceneggiatori.\nDescrizione.\nPi\u00f9 genericamente chiamate \"evasioni\", le escapologie hanno come massimo esperto di ogni tempo l'illusionista Harry Houdini. I numeri di escapologia sono sempre legati alla fuga da qualcosa o da un ambiente. Tipiche sono le esibizioni nelle quali il mago riesce a liberarsi da una camicia di forza, da un baule, da una gabbia, riapparendo a volte in luoghi distanti dal palco principale. Spesso i numeri vengono aumentati di difficolt\u00e0 e resi pi\u00f9 spettacolari attraverso l'utilizzo di situazioni rischiose come l'immersione totale del soggetto in acqua, in un cerchio di fuoco o in un luogo dove non pu\u00f2 respirare."}
{"id": "470579", "revid": "834", "url": "https://it.wikipedia.org/wiki?curid=470579", "title": "The Last Days of Pompeii", "text": ""}
{"id": "470581", "revid": "1494169", "url": "https://it.wikipedia.org/wiki?curid=470581", "title": "What Price Glory?", "text": ""}
{"id": "470584", "revid": "1305772", "url": "https://it.wikipedia.org/wiki?curid=470584", "title": "Deep Throat", "text": ""}
{"id": "470585", "revid": "1001457", "url": "https://it.wikipedia.org/wiki?curid=470585", "title": "Deep Throat Part II", "text": ""}
{"id": "470587", "revid": "2175", "url": "https://it.wikipedia.org/wiki?curid=470587", "title": "Brassed Off", "text": ""}
{"id": "470589", "revid": "767487", "url": "https://it.wikipedia.org/wiki?curid=470589", "title": "Banco (1975)", "text": "Banco \u00e8 il quarto album del gruppo musicale italiano Banco del Mutuo Soccorso.\nEdito anche per il mercato internazionale dall'etichetta Manticore Records di Greg Lake e Keith Emerson \"Banco\", noto anche come \"Banco IV\" ripropone una scelta di brani dal primo \ne dal terzo album del gruppo tradotti in inglese dalla musicista statunitense Marva Jan Marrow. Viene tralasciato completamente il secondo album, Darwin!, l'unico inedito, con testi in italiano, \u00e8 \n\"L'albero del pane\". Tutti i brani sono stati registrati per l'occasione con nuovi arrangiamenti, eccetto il brano conclusivo \"Traccia II\" che viene riproposto identico all'incisione originale.\nTracce.\nTesti di Francesco Di Giacomo e Vittorio Nocenzi, musiche di Vittorio Nocenzi, testi in inglese (B2 e B3) di Marva Jan Marrow."}
{"id": "470591", "revid": "287204", "url": "https://it.wikipedia.org/wiki?curid=470591", "title": "War and Peace", "text": "War and Peace o War &amp; Peace (Guerra e pace in lingua inglese) pu\u00f2 riferirsi a:"}
{"id": "470597", "revid": "4327", "url": "https://it.wikipedia.org/wiki?curid=470597", "title": "American Ninja", "text": ""}
{"id": "470598", "revid": "18397", "url": "https://it.wikipedia.org/wiki?curid=470598", "title": "U.D.S. - L'Uomo Della Strada", "text": ""}
{"id": "470604", "revid": "4327", "url": "https://it.wikipedia.org/wiki?curid=470604", "title": "American Ninja V", "text": ""}
{"id": "470605", "revid": "33689", "url": "https://it.wikipedia.org/wiki?curid=470605", "title": "The Hitch-Hiker's Guide to the Galaxy", "text": ""}
{"id": "470606", "revid": "292162", "url": "https://it.wikipedia.org/wiki?curid=470606", "title": "Coppa delle Coppe 1961-1962", "text": "La Coppa delle Coppe 1961-1962 \u00e8 stata la 2\u00aa edizione della competizione calcistica europea Coppa delle Coppe UEFA. Venne vinta dall', che sconfisse in finale la . Questa fu la prima edizione organizzata dall'UEFA che prese in carico la manifestazione cedutale dal Comitato della Mitropa nel convegno di Amsterdam del 16 febbraio 1961."}
{"id": "470607", "revid": "122608740", "url": "https://it.wikipedia.org/wiki?curid=470607", "title": "Jack Hirschman", "text": "Biografia.\n\u00c8 stato professore di inglese alla UCLA di Los Angeles dal 1961. Nel 1966 fu licenziato perch\u00e9 promotore di una serie di proteste e manifestazioni contro la guerra in Vietnam, attivit\u00e0 definite \"contro lo Stato\". Una di queste fu l'attribuire la \"A\", ossia il massimo dei voti, a tutti gli studenti destinati all'arruolamento per aiutarli a sfuggire alla guerra.\nMolti episodi sono legati alla sua figura di uomo di grande umanit\u00e0: durante una visita alla scuola di Battipaglia (SA), uno studente gli aveva offerto l'ultimo dolcetto del catering, condividendolo con lui. Dopo svariati anni, memore del gesto, incontrando nuovamente tale studente, volle sdebitarsi offrendogli la colazione al bar.\nNel 1954 spos\u00f2 una compagna di classe del City College, Ruth Epstein, dalla quale ebbe due figli, David nel 1956 e Celia nel 1958. Da lei divorzi\u00f2 nel 1974.\nFu molto vicino alla Beat Generation, amico di Allen Ginsberg, Gregory Corso, Bob Kaufman, Martin Matz, Lawrence Ferlinghetti, e di tutti gli altri poeti beat.Da essi prese le distanze, tuttavia, definendo la loro una \"rivoluzione borghese\", fatta di droghe e di misticismo orientale. Pi\u00f9 vicino politicamente e culturalmente, invece, ai movimenti radicali afroamericani, come il Black Panther Party ed a poeti come Amiri Baraka.\nNel 1980 ader\u00ec al Communist Labor Party, divenendo un \"attivista culturale\" collaborando con un gruppo di \"poeti attivisti\". Tra questi: Sarah Menefee, Michael Warr, Luis Rodriguez, Kimiko Hahn e Bruno Gull\u00ec. Il gruppo si sciolse nel 1992.\nLo scrittore \u00e8 sposato con la poetessa anglo-svedese Agneta Falk e dalla seconda met\u00e0 degli anni novanta \u00e8 un assiduo collaboratore dell'iniziativa \"Casa della Poesia\" di Baronissi (SA). Il comune di Baronissi gli ha conferito la cittadinanza onoraria il 13 dicembre 2008, in occasione del suo 75\u00ba compleanno.\nIn Italia, tra gli altri, \u00e8 amico del poeta sardo Alberto Masala, del quale ha tradotto due opere e curato una terza, e del poeta veneziano Ferruccio Brugnaro, del quale ha tradotto due opere.\nLe Opere.\nHa pubblicato pi\u00f9 di 100 libri, tra poesie e traduzioni, sebbene ignorato dal mercato culturale americano.\nNel 1972 Jack Hirschman ha cominciato a scrivere i suoi poemi lunghi, gli \"Arcanes\", che egli descrive come lavori alchemici.\nNegli ultimi 32 anni ne ha scritti pi\u00f9 di 120, ed erano rimasti per lo pi\u00f9 inediti fino alla pubblicazione del monumentale volume \"The Arcanes\", pubblicato dalla Multimedia Edizioni / Casa della poesia in lingua inglese."}
{"id": "470608", "revid": "599013", "url": "https://it.wikipedia.org/wiki?curid=470608", "title": "Vicki", "text": ""}
{"id": "470610", "revid": "4327", "url": "https://it.wikipedia.org/wiki?curid=470610", "title": "Harold and Maude", "text": ""}
{"id": "470611", "revid": "1305772", "url": "https://it.wikipedia.org/wiki?curid=470611", "title": "Harry Potter and the Goblet of Fire", "text": ""}
{"id": "470612", "revid": "212348", "url": "https://it.wikipedia.org/wiki?curid=470612", "title": "Harry Potter and the Prisoner of Azkaban", "text": ""}
{"id": "470613", "revid": "1305772", "url": "https://it.wikipedia.org/wiki?curid=470613", "title": "Harry Potter and the Chamber of Secrets", "text": ""}
{"id": "470618", "revid": "339392", "url": "https://it.wikipedia.org/wiki?curid=470618", "title": "When Harry Met Sally", "text": ""}
{"id": "470620", "revid": "73843", "url": "https://it.wikipedia.org/wiki?curid=470620", "title": "Osservatorio del Roque de los Muchachos", "text": "L'osservatorio del Roque de los Muchachos \u00e8 un osservatorio astronomico situato nel territorio municipale di Garaf\u00eda, nell'isola di La Palma (Isole Canarie). Il sito dell'osservatorio \u00e8 gestito dall'Istituto di astrofisica delle Canarie, che ha la sua sede nella vicina isola di Tenerife.\nDescrizione.\nL'osservatorio si trova ai margini della Caldera Taburiente, il principale vulcano spento dell'isola, ad una quota di circa 2400 metri. Il suo codice \"MPC\" \u00e8 \"950 La Palma\".\nLe statistiche di seeing di questo sito lo rendono uno dei migliori dell'emisfero settentrionale. Il particolare microclima dell'isola fa s\u00ec che le nubi si formino a bassa quota, tra 1000 e 2000 metri. Il panorama normale dall'osservatorio \u00e8 quello di un mare di nubi al di sotto, e di un cielo sereno al di sopra.\nL'osservatorio ospita alcuni tra i pi\u00f9 importanti telescopi astronomici del mondo, quali la \"Torre solare svedese\" (SST), che fornisce immagini della superficie solare ad altissima risoluzione, lo spagnolo \"Gran Telescopio Canarias\" (GranTeCan) da 10,4 metri di diametro, l'inglese \"William Herschel Telescope\" (diametro 4,2 metri) e l'italiano Telescopio nazionale Galileo (diametro 3,58 metri).\nSul sito dell'osservatorio \u00e8 presente un piccolo albergo (\"Residencia\") per ospitare gli astronomi in visita. Il luogo non \u00e8 isolato come la maggior parte dei siti astronomici: la citt\u00e0 principale dell'isola, Santa Cruz de la Palma, vicino alla quale si trova anche l'aeroporto, dista circa un'ora di automobile.\nL'osservatorio \u00e8 accreditato dal Minor Planet Center per la scoperta di ventinove asteroidi effettuate tra il 2001 e il 2015, sotto la gestione dell'Associazione Astrofili Spezzini."}
{"id": "470623", "revid": "1934238", "url": "https://it.wikipedia.org/wiki?curid=470623", "title": "Associazioni sportive sociali italiane", "text": "Associazioni sportive sociali italiane (ASI), gi\u00e0 Alleanza sportiva italiana, \u00e8 un ente di promozione sportiva italiano.\nCome sancito dal proprio statuto, l'ASI ha come fine la promozione e l'organizzazione, attraverso gli organismi affiliati e le strutture periferiche, di attivit\u00e0 fisico-sportive, ricreative e formative, anche con modalit\u00e0 competitive e nel rispetto dei principi, delle regole e delle competenze del CONI.\nStoria.\nFu fondata nell'aprile 1994 come \"Alleanza sportiva italiana\", durante l'assemblea costituente di Latina per iniziativa di un gruppo di dirigenti sportivi fuoriusciti dal Centro Nazionale Sportivo Fiamma.\nLe successive assemblee nazionali, tenutesi a Vasto nel 1995, a Roma nel 1997, a Rimini nel 1999 ed a Trevi nel 2003), hanno aumentato il radicamento sul territorio e la crescita strutturale: oggi l'ASI \u00e8 presente su tutto il territorio nazionale.\nNel febbraio 2005 si \u00e8 svolta l'ultima assemblea nazionale, che ha visto la riconferma alla presidenza di Claudio Barbaro.\nNel congresso del dicembre 2012 ha cambiato denominazione in \"Associazioni sportive sociali italiane per lo sport, la cultura, l'ambiente, il sociale\".\nLe principali discipline.\nTradizionalmente molto presente nell'atletica leggera, l'ASI annualmente organizza le finali nazionali di atletica leggera su pista e corsa campestre.\nMolto forte \u00e8 la presenza negli sport equestri e nelle arti marziali, con numerose iniziative nel karate e negli sport di combattimento quali la kick boxing.\nGrande rilevanza hanno anche gli sport di squadra, soprattutto pallavolo, pallacanestro e calcio: in particolare ogni anno l'ASI organizza un campionato nazionale di calcio a 5 e calcio a 11, con fasi provinciali, regionali, interregionali, le cui finali nazionali si svolgono abitualmente nel mese di settembre.\nNegli ultimi anni l'ASI ha promosso anche manifestazioni sportive nelle piazze delle principali citt\u00e0; ricordiamo in particolare l'ASIthlon, gara multidisciplinare di corsa e potenza in piazza.\nIl 30 ottobre 2014 l'ASI ha ufficialmente riconosciuto Giochi Elettronici Competitivi, l'organizzazione che si occupa della regolamentazione degli eSports in Italia. Da tale data i videogiocatori professionisti possono tesserarsi presso la GEC, ottenendo un riconoscimento nazionale e internazionale al pari degli atleti degli sport tradizionali.\nRiconoscimenti.\nNel luglio 1994 l'ASI fu riconosciuta come ente di promozione sportiva da parte del CONI.\nNel 2004 ha ottenuto il riconoscimento del Ministero dell'ambiente come associazione di protezione ambientale.\nNel 2005 l'ASI \u00e8 stata iscritta all'albo degli enti di servizio civile volontario ed al registro delle associazione e degli enti che svolgono attivit\u00e0 nel campo della lotta alle discriminazioni.\n\u00c8 riconosciuta come ente di promozione anche dal Comitato Italiano Paralimpico.\nL'ASI \u00e8, inoltre, riconosciuta come ente nazionale con finalit\u00e0 morali ed assistenziali e come associazione iscritta all'albo nazionale di promozione sociale."}
{"id": "470624", "revid": "4327", "url": "https://it.wikipedia.org/wiki?curid=470624", "title": "He Ran All the Way", "text": ""}
{"id": "470626", "revid": "481666", "url": "https://it.wikipedia.org/wiki?curid=470626", "title": "The Party", "text": ""}
{"id": "470628", "revid": "1305772", "url": "https://it.wikipedia.org/wiki?curid=470628", "title": "Hook", "text": ""}
{"id": "470630", "revid": "4327", "url": "https://it.wikipedia.org/wiki?curid=470630", "title": "P\u00e1nico en el Transiberiano", "text": ""}
{"id": "470633", "revid": "1318658", "url": "https://it.wikipedia.org/wiki?curid=470633", "title": "The Hunters", "text": ""}
{"id": "470634", "revid": "1543377", "url": "https://it.wikipedia.org/wiki?curid=470634", "title": "Repubblica di Lucca", "text": "La repubblica di Lucca fu un antico Stato dell'Italia centro-settentrionale, sorto all'inizio del XII secolo e che si mantenne indipendente, retto da un governo aristocratico, fino al 1799 e poi, dopo l'invasione francese, fino al 1805 come repubblica giacobina.\nDopo quella data lo Stato di Lucca continu\u00f2 ad esistere in forma monarchica, prima come Principato di Lucca e Piombino e dopo il Congresso di Vienna come Ducato di Lucca.\nIl territorio della repubblica sub\u00ec notevoli variazioni tra il XII e il XVI secolo, quando si assest\u00f2 comprendendo la pianura attorno alla capitale, la media valle del Serchio, una parte della Garfagnana, la costa sul Mar Ligure tra il Lago di Massaciuccoli e le Focette (oggi confine tra i comuni di Camaiore e Pietrasanta) e l'exclave di Montignoso, subito a sud di Massa.\nStoria.\nLe origini.\nSecondo alcuni storici il sito oggi occupato da Lucca sarebbe stato abitato dai Liguri, mentre altri ritengono potesse esservi un villaggio di origine etrusca, con datazione attorno al 220 a.c. Non esistono per\u00f2 evidenze archeologiche dell'esistenza di un centro abitato prima della fondazione del municipium romano (180 aC come colonia di diritto latino). Lucca ebbe allora un territorio ad essa legato e fece parte della Gallia Cisalpina. \nDopo il collasso dell'impero romano Lucca divenne una delle citt\u00e0 pi\u00f9 importanti d'Italia e i Longobardi gi\u00e0 nel VI secolo la elessero a capitale di un importante Ducato (si veda Ducato di Tuscia). \nCaduto il regno longobardo, i Carolingi convertirono il ducato in contea e poi in Marca di Tuscia, della quale Lucca rimase la capitale fino all'ascesa di Ugo di Toscana.\nXI e XII secolo.\nIn seguito la citt\u00e0 entr\u00f2 in collisione con il potere marchionale iniziando ad autogovernarsi. \nLa vera origine dello stato di Lucca fu sancita dal diploma di Enrico IV del 1084. Con questo documento si riconosceva alla citt\u00e0 il dominio de facto su una ristretta fascia di sei miglia attorno alle mura. Nel contado delle sei miglia era proibito il sorgere di qualsiasi castello feudale. In aggiunta, nel 1116 Enrico V riconobbe alla cittadinanza ulteriori privilegi sul fiume Serchio e sulla costa del mare.\n&lt;br&gt;Da questo primo nucleo ebbe origine un Libero comune governato da Consoli maggiori, la cui esistenza \u00e8 attestata nel 1119, dapprima riconosciuta dall'autorit\u00e0 marchionale nel 1120 e poi imperiale nel 1162. \nIl Comune si rese indipendente dalla Marca di Tuscia, rimanendo sottoposto solamente all'imperatore, acquistando i diritti feudali marchionali dal marchese Guelfo VI per mille solidi.\nXIII e XIV secolo.\nNel secolo XIII il Comune sostiene le sue lotte contro i feudatari vicini fino ad assicurarsi il dominio su vasti territori e a contendersi il primato militare in Toscana con il comune di Firenze. \nAgli inizi del XIV secolo, dopo essere stata sconvolta dalle lotte tra guelfi bianchi e neri, la citt\u00e0 fu conquistata da Uguccione della Faggiola coadiuvato dal vicario imperiale Castruccio Castracani, di origine lucchese.\nIn seguito il popolo lucchese rovesci\u00f2 il governo di Uguccione e acclam\u00f2 Castruccio Capitano del popolo. La Signoria di Castruccio rappresenta il massimo apogeo della potenza lucchese, i cui territori comprendevano a Nord la Garfagnana, a Ovest il litorale dalla citt\u00e0 di Carrara fino a Pisa, ad Est la citt\u00e0 di Pistoia (sotto il codominio di Lucca e Firenze), a Sud la Val d'Arno costantemente contesa con la Repubblica di Firenze. Il massimo conflitto con Firenze si ebbe nella battaglia di Altopascio, dove l'esercito fiorentino sconfitto fu rincorso fino alle mura di Firenze.\nCon la morte di Castruccio lo stato lucchese passa sotto il dominio, ora di una, ora di un'altra citt\u00e0 fino a quando l'imperatore Carlo IV concede l'indipendenza alla repubblica di Lucca in cambio di denaro, sebbene l'estensionne dei territori sia molto ridimensionata. In questa occasione il borgo di Vivinaia viene ridenominato Montecarlo.\nTanti furono i nobili al potere, come i membri della famiglia Nuccorini che dal 1371 risultano iscritti al Supremo Magistrato dell'Anzianato.\nXV secolo.\nNel corso del Quattrocento questa repubblica toscana ha una minore importanza rispetto alle due grandi repubbliche di Firenze e Siena. Nei primi decenni di questo secolo, Lucca cade sotto la pseudo-tirannide della famiglia Guinigi.\nIn merito a questa epoca ci \u00e8 stato conservato un giudizio dello storico lucchese Giovanni Sercambi.\n&lt;br&gt;Il Sercambi evidenzia in specie il conferimento di tutti gli uffici ai sostenitori della famiglia dominante. Lo storico lucchese cita anche le disposizioni per impedire alla maggiore assemblea dei cittadini (il Consiglio generale) di riunirsi. Il ruolo di questa era preso da una Commissione composta di partigiani della casa regnante in numero di dodici o diciotto.\nEgli ricorda pi\u00f9 in generale le restrizione di tutte le spese, salvo quelle a favore dei mercenari, ritenuti indispensabili per non vivere in continue paure e pericoli, e che bisognava tenere allegri, nonch\u00e9 gli atti di violenza segreti commessi per togliere di mezzo i ribelli pi\u00f9 pericolosi e, infine, i modi con cui alcuni commercianti emigrati furono costretti a tornare a Lucca.\nAssai interessanti sono soprattutto le osservazioni del Sercambi sullo scadimento di tutte le industrie, ma in particolare dell'arte della seta e della coltivazione dei vini, per le quali egli propone come rimedio un dazio elevato sui vini forestieri e l'obbligo assoluto, da imporsi al contado, di comperare ogni cosa in citt\u00e0, i soli mezzi di sussistenza eccettuati.\nSecondo il modello diffuso in molti Stati italiani dell'epoca che privilegiano giuridicamente e economicamente le citt\u00e0 dominanti sul contado.\nL'alleanza tra il Guinigi e il ducato di Milano coinvolse Lucca nella rovinosa guerra contro Venezia e Firenze; verso la fine di questa, un'insurrezione pose termine al dominio della famiglia Guinigi e la repubblica tratt\u00f2 per non perdere nuovamente l'indipendenza, anche se i suoi territori furono ulteriormente ridimensionati.\nNel 1429 Firenze assedi\u00f2 Lucca per vendicarsi del Guinigi che si era schierato a favore di Milano durante la guerra precedente. Dopo diversi giorni di assedio Lucca chiese aiuto a Milano che in suo soccorso invi\u00f2 Francesco Sforza, che con il suo esercito travolse i Fiorentini e li costrinse alla ritirata. \n&lt;br&gt;Pochi giorni dopo la ritirata dei Fiorentini, gli abitanti di Lucca fecero arrestare il Guinigi perch\u00e9 si diceva che avesse trattato con i fiorentini.\nIn seguito Firenze pag\u00f2 lo Sforza per abbandonare Lucca e nel 1430 Lucca fu nuovamente assediata. Nel corso dell'assedio i Fiorentini tentarono di arginare il Serchio per allagare Lucca, ma a causa di errori si allag\u00f2 invece l'accampamento fiorentino. \nIntanto i Lucchesi chiesero di nuovo aiuto a Filippo Maria Visconti che, ancora una volta, ag\u00ec indirettamente (secondo un precedente trattato Milano non poteva intromettersi negli affari di Firenze) chiedendo ai Genovesi di aiutare Lucca. \nGenova, facendo valere un'antica alleanza con Lucca, chiese a Firenze di non disturbare Lucca. Al rifiuto di Firenze, Genova invi\u00f2 un esercito di 6.000 uomini condotti da Niccol\u00f2 Piccinino che attacc\u00f2 i Fiorentini sul Serchio. Dopo una sanguinosa battaglia, le truppe fiorentine vennero costrette al ritiro anche perch\u00e9, uscendo dalla citt\u00e0, i Lucchesi le avevano attaccate alle spalle.\nTranne il breve periodo della Signoria di Paolo Guinigi, Lucca rimase una Repubblica indipendente fino al 1799, anno della sua definitiva caduta a opera dei rivoluzionari francesi.\nGoverno e diplomazia.\nDa questo periodo in poi Lucca evita il pi\u00f9 possibile il coinvolgimento in qualsiasi guerra preferendo risolvere ogni questione con ambascerie diplomatiche e l'uso di spie. \nAlla discesa in Italia di Carlo VIII in marcia verso Napoli, la Repubblica approfitta per avvicinarsi alle corone di Francia e di Spagna mantenendosi in equilibrio tra le due potenze.\nGrazie alla sua definitiva alleanza con l'imperatore Carlo V (1521) la citt\u00e0 riesce a scongiurare il pericolo di annessione al Granducato mediceo, anche se il timore di perdere la propria \"Libert\u00e0\" a favore della corte fiorentina permane nei suoi programmi politici e d\u00e0 inizio ai lavori di costruzione delle Mura per proteggersi la da eventuali azioni belliche ai propri danni.\n&lt;br&gt;Altopascio e Montecarlo sono gli avamposti granducali distanti appena a 16-17 chilometri dalla citt\u00e0 di Lucca che, non a caso, d\u00e0 il nome di \"Libert\u00e0\" al baluardo delle sue mura rivolto verso quel confine (unico dei baluardi delle mura cittadine a non avere un nome di santo).\nNel 1556, per evitare il pi\u00f9 possibile ingerenze straniere, viene riformata la struttura di governo in maniera che solo i discendenti di alcune famiglie lucchesi da pi\u00f9 generazioni possano accedere al governo. Nasce cos\u00ec la \"Serenissima Repubblica Lucense\" come repubblica aristocratica.\nLucca continua cos\u00ec a sopravvivere come citt\u00e0-Stato in senso medievale sia pure costituendosi come stato borghese e mercantile. \nCon la Riforma Protestante anche a Lucca si diffondono le nuove idee religiose e, bench\u00e9 il governo impedisca l'istituzione nella Repubblica del tribunale dell'Inquisizione nella Repubblica, non pu\u00f2 esimersi dal condannare le eresie e scacciare i cittadini dichiaratamente protestanti. Anche in seguito continuer\u00e0 la sua azione diplomatica per evitare l'insediamento dei Gesuiti e dell'Inquisizione nella Repubblica.\nCon la costituzione aristocratica dello stato, il governo lucchese \u00e8 costituito dal Consiglio Generale, assemblea con poteri legislativi composta da trecento cittadini (duecento possidenti e nobili e cento negozianti, letterati e artisti). \n&lt;br&gt;Il potere esecutivo \u00e8 gestito dai XII Anziani presieduti da un \"Gonfaloniere\", in carica per due mesi. \nIl potere amministrativo \u00e8 gestito dagli Anziani e da quattro Magistrature (dodici membri) che seguono gli Affari Interni, Giustizia, Polizia, Forza Armata, Relazioni estere, Direzione delle Acque, Strade e Fabbriche pubbliche, Finanze. Come si vede le alte cariche esecutive erano soggette a continua rotazione, per cui il potere era di fatto nelle mani del Consiglio Generale.\nPosta tra gli stati estensi alla continua ricerca di uno sbocco sul mare e l'espansionismo mediceo, Lucca \u00e8 riuscita a mantenere la propria indipendenza grazie alla sua stretta alleanza con l'impero, riconoscendosi, almeno formalmente, citt\u00e0 imperiale \"ab immemorabili\". Nonostante i vari tentativi da parte toscana di annetterla, la repubblica lucchese riesce a mantenere l'autonomia grazie alle sue mura che, per il loro alto livello ingegneristico militare, hanno pi\u00f9 volte scoraggiato i nemici della Repubblica a muovere guerra. \nNel 1628 era stato istituito il libro della nobilt\u00e0, riformata con legge del 3 giugno 1787, che distingueva la nobilt\u00e0 dal patriziato non titolato e dalla nobilt\u00e0 civica, alla quale era fatto divieto di apporre armi gentilizie sulle facciate dei palazzi.\nLa Repubblica giunse anche a comprare la sua libert\u00e0, come nel caso dell'incidente diplomatico con Cosimo III de' Medici (1700), versando per l'aiuto politico ricevuto 16.000 scudi alla corte reale di Spagna e 144.000 a quella imperiale di Vienna. La sua posizione di fronte alla corte di Vienna ne esce rafforzata anche nel caso della cosiddetta \"controversia delle acque\" con la Toscana, quando \u00e8 costretta a perorare i propri diritti sul lago di Bientina nel 1755 contro le azioni della reggenza fiorentina.\nLucca, divisa nei terzieri di San Paolino, San Salvatore e San Martino, da un censimento del 1744 risulta avere 114.693 abitanti di cui 20.770 in Lucca e 28.030 con il suo suburbio; nel 1776 la popolazione nella citt\u00e0 era scesa a 19.413 abitanti, mentre nel resto dello stato era di 116.331.\nMolto importante fu la Zecca della repubblica.\nLa religione cattolica era la pi\u00f9 diffusa e le feste di precetto osservate nello stato erano dal 1653: \nLa fine della repubblica.\nDopo la guerra in Italia della Prima coalizione, conclusasi con il trattato di Campoformio, nel 1798 il Governo della Repubblica di Lucca decise di avviare trattative con la neonata Repubblica Cisalpina allo scopo di mantenere il proprio assetto oligarchico e la propria autonomia. Incaricato fu il giureconsulto Luigi Matteucci, futuro padre del pi\u00f9 celebre Felice, che si rec\u00f2 a Milano per trattare con Napoleone.\nLa repubblica era rimasto tuttavia l\u2019unico territorio di tutta l\u2019Italia continentale a non essere ancora stato invaso dai francesi e le proposte di Matteucci non furono accolte, tanto che il 22 gennaio 1799 le truppe francesi entrarono in citt\u00e0 determinando la mutazione della Repubblica oligarchica in Repubblica democratizzata, sotto il protettorato francese, ma di fatto mantenendo il governo precedente.\nA questo punto la situazione divenne caotica, di riflesso alla situazione internazionale. Anche proprio a causa delle forzature giacobine a Lucca e in tutta l\u2019Italia centro-meridionale, la tensione fra Francia e Austria precipit\u00f2 rapidamente in una nuova guerra aperta, il conflitto della Seconda Coalizione, che in un primo momento registr\u00f2 facili vittorie tedesche e l\u2019ingresso dell\u2019armata imperiale a Lucca il 17 luglio, con la conseguente restaurazione del vecchio regime sotto un baliaggio austriaco. Al ritorno di Napoleone dall\u2019Egitto, per\u00f2, la situazione si ribalt\u00f2 con altrettanta celerit\u00e0. Il 9 luglio 1800 i francesi rientrarono in citt\u00e0 installandovi un governo provvisorio. Ora per\u00f2 Bonaparte, divenuto Primo console, imponeva una linea politica moderata, che fu applicata anche ai territori riconquistati. Come negli altri Stati, anche a Lucca inizi\u00f2 la lenta elaborazione di una nuova Costituzione, qui emanata il 23 dicembre 1801, che fu niente pi\u00f9 della restaurazione della vecchia repubblica oligarchica, semplicemente epurata dai pochi esponenti poco rapidi nel saltare sul carro dei vincitori.\nIn seguito, Napoleone prese la decisione di creare il principato di Lucca e Piombino per la sorella Elisa, che decret\u00f2 la fine della repubblica il .\nAlla caduta di Napoleone la repubblica fu trasformata in una monarchia dal congresso di Vienna.\nConfini e ripartizione amministrativa.\nI confini della repubblica lucchese nel XVIII secolo seguivano grosso modo quelli dell'odierna provincia ad eccezione delle terre di Pietrasanta, della Versilia Storica(sottoposta prima ai pisani, poi dal XV secolo ai fiorentini), e della Garfagnana (che dal XIV-XV secolo passa progressivamente sotto la potest\u00e0 estense e, per quanto concerne Barga ed il suo distretto, a quella dei Medici). Infatti nell'alta vallata del Serchio a Lucca era rimasto il possesso di sole due exclaves in territorio modenese: Castiglione di Garfagnana con l'intera valle del torrente omonimo, con San Pellegrino in Alpe fino al crinale segnato dai passi delle Forbici e della Foce delle Radici, Minucciano e Gorfigliano fino al Monte Pisanino. In Versilia aveva inoltre la minuscola exclave di Montignoso fino al Lago di Porta e il litorale. Lo stato era ripartito in tre province a loro volta suddivise in distretti amministrativi retti da commissari della repubblica o vicari governativi.\nProvincia delle VI Miglia (suddivisa in 7 bande)\nProvincia di Marina\nProvincia della Montagna\nCon l'annessione napoleonica nel 1801 la nuova riforma amministrativa divide il territorio in tre cantoni, corrispondenti alla vecchia ripartizione, con a capo ognuna un commissario di governo:"}
{"id": "470635", "revid": "4327", "url": "https://it.wikipedia.org/wiki?curid=470635", "title": "Oi kynighoi", "text": ""}
{"id": "470636", "revid": "4327", "url": "https://it.wikipedia.org/wiki?curid=470636", "title": "The guns of Navarone", "text": ""}
{"id": "470637", "revid": "4327", "url": "https://it.wikipedia.org/wiki?curid=470637", "title": "Squirm", "text": ""}
{"id": "470638", "revid": "2175", "url": "https://it.wikipedia.org/wiki?curid=470638", "title": "She Wore a Yellow Ribbon", "text": ""}
{"id": "470639", "revid": "4327", "url": "https://it.wikipedia.org/wiki?curid=470639", "title": "The Late Great Planet Earth", "text": ""}
{"id": "470640", "revid": "599013", "url": "https://it.wikipedia.org/wiki?curid=470640", "title": "Kom\u00f6dianten", "text": ""}
{"id": "470642", "revid": "1318658", "url": "https://it.wikipedia.org/wiki?curid=470642", "title": "The Comedians", "text": ""}
{"id": "470643", "revid": "2175", "url": "https://it.wikipedia.org/wiki?curid=470643", "title": "The Conquerors", "text": ""}
{"id": "470644", "revid": "4327", "url": "https://it.wikipedia.org/wiki?curid=470644", "title": "Canyon Passage", "text": ""}
{"id": "470645", "revid": "1318658", "url": "https://it.wikipedia.org/wiki?curid=470645", "title": "The Conspirators", "text": ""}
{"id": "470646", "revid": "2175", "url": "https://it.wikipedia.org/wiki?curid=470646", "title": "A Terrible Beauty", "text": ""}
{"id": "470647", "revid": "2175", "url": "https://it.wikipedia.org/wiki?curid=470647", "title": "The Molly Maguires", "text": ""}
{"id": "470648", "revid": "4327", "url": "https://it.wikipedia.org/wiki?curid=470648", "title": "Les diaboliques", "text": ""}
{"id": "470649", "revid": "4327", "url": "https://it.wikipedia.org/wiki?curid=470649", "title": "Diarios de motocicleta", "text": ""}
{"id": "470650", "revid": "4327", "url": "https://it.wikipedia.org/wiki?curid=470650", "title": "Flying Leathernecks", "text": ""}
{"id": "470651", "revid": "290351", "url": "https://it.wikipedia.org/wiki?curid=470651", "title": "The Ten Commandments", "text": ""}
{"id": "470652", "revid": "3413524", "url": "https://it.wikipedia.org/wiki?curid=470652", "title": "Ape domestica", "text": ""}
{"id": "470653", "revid": "4327", "url": "https://it.wikipedia.org/wiki?curid=470653", "title": "Homicide Squad", "text": ""}
{"id": "470654", "revid": "4327", "url": "https://it.wikipedia.org/wiki?curid=470654", "title": "Under Western Skies", "text": ""}
{"id": "470655", "revid": "4327", "url": "https://it.wikipedia.org/wiki?curid=470655", "title": "Renfrew of the Royal Mounted", "text": ""}
{"id": "470656", "revid": "834", "url": "https://it.wikipedia.org/wiki?curid=470656", "title": "Children of Divorce", "text": ""}
{"id": "470657", "revid": "4327", "url": "https://it.wikipedia.org/wiki?curid=470657", "title": "Skilsmissens b\u00f8rn", "text": ""}
{"id": "470658", "revid": "4327", "url": "https://it.wikipedia.org/wiki?curid=470658", "title": "Los olvidados", "text": ""}
{"id": "470659", "revid": "110880286", "url": "https://it.wikipedia.org/wiki?curid=470659", "title": "No palco", "text": "No palco \u00e8 il terzo album dal vivo del gruppo musicale italiano Banco del Mutuo Soccorso, pubblicato nel 2003 dalla Sony Music.\nDescrizione.\nContiene la registrazione del concerto celebrativo dei trent'anni del gruppo tenuto presso l'Ippodromo delle Capannelle di Roma con la partecipazione di numerosi ospiti di rilievo, come Mauro Pagani e Morgan."}
{"id": "470660", "revid": "4327", "url": "https://it.wikipedia.org/wiki?curid=470660", "title": "The Brothers Grimm", "text": ""}
{"id": "470662", "revid": "135491", "url": "https://it.wikipedia.org/wiki?curid=470662", "title": "The brothers Karam\u00e0zov", "text": ""}
{"id": "470663", "revid": "4327", "url": "https://it.wikipedia.org/wiki?curid=470663", "title": "Madame de...", "text": ""}
{"id": "470664", "revid": "198277", "url": "https://it.wikipedia.org/wiki?curid=470664", "title": "Marcelo Salas", "text": "Era soprannominato \"El Matador\" per gli inchini che dedicava ai tifosi dopo i gol segnati, simili a quelli di un torero. Nel corso della sua carriera ha militato nell', nel , nella e nella , e poi nuovamente nel River Plate e nell'Universidad de Chile.\n\u00c8 considerato il \u00abmiglior attaccante della storia del Cile\u00bb e uno dei migliori calciatori di tutti i tempi in Sud America e nel mondo. Era il capitano della nazionale cilena, essendo il capocannoniere con 45 gol in totale. 37 gol in 70 partite (4 in Coppe del mondo, 18 in qualificazioni ai mondiali e 15 in amichevoli) e 8 reti in 7 presenze con la selezione olimpica.\nLa IFFHS lo ha classificato come \u00ab31 \u00b0 miglior giocatore sudamericano del XX secolo\u00bb, il \u00ab19 \u00b0 miglior attaccante sudamericano del 20 \u00b0 secolo\u00bb e \u00ab3 \u00b0 miglior attaccante sudamericano degli anni '90\u00bb (salendo sul podio con i brasiliani Ronaldo e Rom\u00e1rio). Era considerato uno dei migliori calciatori del mondo durante la seconda met\u00e0 degli anni '90 e l'inizio del 21 \u00b0 secolo. Nel 1997 si \u00e8 classificato terzo come \u00abmiglior centro attaccante del mondo\u00bb (dopo Ronaldo e Gabriel Batistuta) nell'RSS Award per il miglior calciatore dell'anno, nel 1998 e 1999 \u00e8 stato il 5 \u00b0 miglior centro attaccante. Sempre nel 1996 e nel 1997 \u00e8 stato il \u00abmiglior attaccante d'America\u00bb, dove faceva parte della Equipo Ideal de Am\u00e9rica, \u00e8 stato anche insignito del titolo di Calciatore sudamericano dell'anno 1997. Nella Campionato mondiale di calcio 1998 \u00e8 stato incluso tra le \u00abprime 10 figure\u00bb. Nel 2013 \u00e8 stato scelto il \u00ab7 \u00b0 miglior calciatore sudamericano mancino della storia\u00bb (rivista \"Bleacher Report\"). \u00c8 stato anche scelto tra i \u00ab10 migliori marcatori nella storia del calcio sudamericano\u00bb L'anno 2019 \u00e8 stato inserito tra i \u00ab50 grandi calciatori sudamericani di tutti i tempi\u00bb, classificandosi 27 \u00b0 posto. Attaccante potente e tenace, con una buona tecnica, noto per il suo tocco abile con il piede sinistro, oltre che per la sua abilit\u00e0 aerea, Salas ha avuto un record di gol prolifico per tutta la sua carriera.\n\u00c8 considerato (insieme a Leonel S\u00e1nchez) il pi\u00f9 grande idolo nella storia del Universidad de Chile, il principale idolo straniero (insieme a Enzo Francescoli) del River Plate di Argentina (che integra gli storici ideali undici) e uno dei pi\u00f9 grandi idoli della Lazio in Italia. Oltre ad essere uno dei massimi idoli e referenti della Nazionale di calcio del Cile.\nTra gli anni 1996 e 2001 \u00e8 stato considerato uno dei migliori attaccanti al mondo dalla stampa mondiale specializzata, costantemente confrontato con gli attaccanti Ronaldo e Gabriel Batistuta. Anche un paio di volte i confronti sono stati con Diego Maradona, Pel\u00e9 e Gerd M\u00fcller. Dopo la partita tra la Nazionale di calcio dell'Inghilterra e Nazionale di calcio del Cile al Wembley Stadium dove Salas ha segnato i due gol della vittoria, la stampa inglese ha titolato: \"Ole, Ole, Ole \u2026 Salas \u00e8 il nuovo Diego Maradona\" e dopo i due gol segnato nella prima partita della Campionato mondiale di calcio 1998 contro la Nazionale di calcio dell'Italia, titolava la stampa spagnola: \"Il suo colpo di testa nella lotta con Cannavaro ha ricordato alcuni via il memorabile salto di Pel\u00e9 sul Burgnich nella finale dei Mondiali del 1970\".\nIl 16 dicembre del 1998 si \u00e8 unito alla Nazionale del Resto del Mondo in una partita giocata allo Stadio Olimpico di Roma contro la Nazionale di calcio dell'Italia, in occasione del centenario del calcio italiano. Salas \u00e8 entrato nella seconda frazione, sostituendo Gabriel Batistuta.\nIl suo addio ufficiale \u00e8 avvenuto il 2 giugno del 2009 in una partita tributo tenutasi al Stadio nazionale del Cile, davanti a 65.000 spettatori.\nCarriera.\nGiocatore.\nClub.\nSud America: Universidad de Chile e River Plate.\nNato a Temuco, Salas era un prodotto giovanile della squadra giovanile Deportes Temuco fino a quando suo padre lo port\u00f2 a Santiago del Cile per essere incorporato nell'Universidad de Chile.\nSalas ha esordito giocando per l'Universidad de Chile nel 1993 ed \u00e8 diventato titolare il 4 gennaio 1994 contro il Cobreloa, dove avrebbe anche segnato un gol. Infine, Salas si consolida nella partita contro Colo Colo allo Stadio Nazionale, dove ha segnato una tripletta nella vittoria per 4-1.\nLe sue grandi prestazioni hanno portato rapidamente gli appassionati universitari a dargli il soprannome di \"Matador\" per via del suo sangue freddo al momento della definizione, ispirato anche alla canzone omonima del gruppo musicale argentino Los Fabulosos Cadillacs, che all'epoca era di moda in latino America. Fu anche in questo periodo che brevett\u00f2 il suo modo particolare di celebrare il gol: appoggi\u00f2 una gamba, chin\u00f2 la testa, allung\u00f2 il braccio destro e punt\u00f2 l'indice verso il cielo.\nSalas ha aiutato la squadra a vincere titoli consecutivi nel 1994 e 1995, essendo un tassello fondamentale nell'attacco della squadra dell'Universidad de Chile, essendo il capocannoniere in entrambe le stagioni (27 e 17 gol rispettivamente). Lasciando una scia di 76 gol che ha incluso una forte campagna 1996 nella Coppa Libertadores.\nPi\u00f9 tardi nel 1996, Salas si trasfer\u00ec in Argentina per giocare con il River Plate della prima divisione Argentina, che lo acquista per 3,6 milioni di dollari, con un contratto di tre anni. Il 30 settembre 1996 ha segnato il suo primo gol con la maglia del River Plate nella classica contro il Boca Juniors allo stadio La Bombonera. Dal 1996 al 1998 Salas ha segnato 31 gol in 67 partite, aiutando River a vincere il Torneo de Apertura 1996 (dove ha segnato due gol nella vittoria per 3-0 su V\u00e9lez Sarsfield che lo ha reso campione), il Clausura 1997, l'Apertura 1997 (segnando il gol per il titolo contro l'Argentinos Juniors) e la Supercoppa Sudamericana del 1997, dove ha segnato i 2 gol nella finale contro il S\u00e3o Paulo che hanno regalato la coppa al club milionario. Inoltre, \u00e8 stato eletto miglior Calciatore dell'anno in Argentina e Calciatore sudamericano dell'anno nel 1997 che pi\u00f9 si \u00e8 distinto nella stagione precedente militando in una squadra affiliata alla CONMEBOL. Questi risultati avrebbero consolidato la sua eredit\u00e0 in Argentina come uno dei suoi pi\u00f9 grandi giocatori nati all'estero guadagnandosi il soprannome, \"El shileno (sic) Salas \".\nLa squadra argentina ha valutato il suo passaggio a $ 30.000.000 in considerazione dell'interesse del club inglese, il Manchester United (L'allenatore Alex Ferguson voleva un giocatore con le caratteristiche di Ronaldo e Marcelo Salas per sostituire il ritiro di \u00c9ric Cantona, Ferguson ha percorso 14.000 miglia per firmare Salas, ma River Plate ha rifiutato di venderlo), oltre ai grandi club italiani e spagnoli per averlo assunto.\nIn Italia: Lazio e Juventus.\nLe prestazioni in patria e durante le qualificazioni ai Mondiali 1998 lo portano nel mirino delle societ\u00e0 europee: il 31 gennaio 1998 la Lazio lo acquista per la stagione seguente. per 20,5 milioni di dollari. Il pi\u00f9 alto trasferimento nella storia fino a quel momento, dopo quelli di Ronaldo (Inter), Rivaldo (Barcellona) e Denilson (Betis).\nSalas ha giocato in Italia per cinque anni, tre con la S.S. Lazio (1998-2001), un catalizzatore chiave per aiutare a trasformare una squadra della Lazio che non aveva vinto uno Scudetto dalla stagione 1973-1974. Ha esordito con la S.S. Lazio il 12 agosto 1998 contro il Campione della UEFA Champions League il Real Madrid spagnolo, dove ha segnato il momentaneo gol della vittoria per 2-1 per il Trofeo Teresa Herrera.\nIl suo debutto ufficiale \u00e8 per la Supercoppa italiana nella vittoria per 2-1 sulla Juventus, il 29 agosto 1998, dove diventa campione. Con Salas in squadra, i successi nel calcio italiano sono tornati per tutta la capitale italiana, dopo 25 anni. Ha segnato il suo primo gol in Serie A giocando con la Lazio pochi giorni dopo contro l'Inter. Con la Lazio ha vinto una Serie A (essendo Salas capocannoniere della squadra con 12 annotazioni), una Coppa Italia, due Supercoppa italiana, una Coppa delle Coppe UEFA e una Supercoppa UEFA, segnando l'unico gol della partita in quest'ultima, in un 1-0 vittoria sul Manchester United, segnando 49 reti in 117 partite.\nSalas divenne rapidamente un idolo dei tifosi della Lazio, dove gli dedicavano canzoni, la pi\u00f9 tradizionale era: \"Matador, Matador, che ce frega de Ronaldo noi c'avemo er Matador\".\nDopo aver rifiutato offerte sugli \u20ac $ 30.000.000 da club importanti come: Manchester United, Chelsea, Arsenal, Liverpool, Barcellona, Parma, AC Milan e Inter. era in trattative con il Real Madrid per diventare, insieme a Zin\u00e9dine Zidane, uno dei due grandi acquisti di \"meringhe\" del 2001. Tuttavia, il trasferimento fall\u00ec, in gran parte a causa della cifra esorbitante che il club spagnolo ha investito nella firma di Zidane. Infine, quello stesso anno ha firmato per la Juventus, dopo aver pagato al club \u20ac 25.000.000 (US $ 28.500.000) per lui, che all'epoca era il trasferimento pi\u00f9 costoso di un giocatore cileno.\nIl 17 agosto 2001 viene trasferito alla Juventus, per 55 miliardi di lire (28,5 milioni di euro a cambio fisso; 25 miliardi di lire cash pi\u00f9 Darko Kova\u010devi\u0107), ma l'esperienza in bianconero si rivela decisamente fallimentare e totalmente opposta a quella biancoceleste. Il 20 ottobre, a Bologna, patisce un grave infortunio: distorsione del ginocchio destro e lesione del legamento crociato anteriore. \u00c8 cos\u00ec costretto a saltare il resto della stagione, che si conclude con la vittoria di un altro scudetto. Ritorna in campo nell'annata seguente, aggiungendo al suo palmar\u00e8s un'altra Supercoppa e un altro tricolore. Chiude l'esperienza nella Juventus con uno scarso bottino di 4 reti in 32 partite (media di un gol ogni 8 partite).\nRitorno in Sud America: River e Universidad.\nDopo che la Juventus ha tentato senza successo di trasferirlo in vari club, tra cui: Manchester United, Chelsea, Liverpool, Barcellona, AC Milan, incluso lo Sporting Lisbona, in cambio del passaggio di un giovane Cristiano Ronaldo.\nInfine nel 2003 \u00e8 tornato in Sud America in gran parte a causa del divorzio con la sua ex moglie, per essere vicino alle sue figlie che vivevano in Cile, tornando in prestito al River Plate.\nDopo il suo ritorno al tavolo milionario, i fan tradizionali Los Borrachos del Tablon, hanno tirato fuori manifesti e francobolli con l'immagine di \"San Matador\" in allusione a Salas. Gli hanno anche dedicato canzoni che dicevano: \"follia, guarda, guarda che emozione, quello \u00e8 il cileno Salas che \u00e8 tornato al River per essere campione\".\nSalas si \u00e8 distinto soprattutto in Coppa Sudamericana quell'anno, ma non ha potuto impedire la sconfitta della sua squadra in finale contro Cienciano del Per\u00f9, nonostante abbia segnato il gol di parit\u00e0 3-3 all'andata. Tuttavia, in seguito ha ottenuto un nuovo titolo: il torneo di Clausura del 2004.\nUn anno dopo, ha aiutato il River a raggiungere le semifinali della Coppa Libertadores 2005, segnando una tripletta nel secondo turno contro la Liga de Quito. In semifinale ha perso contro il S\u00e3o Paulo FC 5-2. Nella gara di ritorno, Salas ha segnato il secondo gol del River, ma era inevitabile, poich\u00e9 River ha perso 2-0 all'andata e River ha perso 3-2 al ritorno. Nella sua seconda volta al River, Salas ha segnato 17 gol in 43 partite.\nMarcelo Salas \u00e8 uno dei pi\u00f9 grandi idoli dei fan milionari, insieme a \u00c1ngel Labruna, Enzo Francescoli, Ram\u00f3n D\u00edaz, Norberto Alonso, Ubaldo Fillol, Amadeo Carrizo, tra gli altri. Inoltre, \u00e8 uno dei pochi giocatori stranieri ad occupare la cintura di capitano della squadra argentina.\nTra il 2004 e il 2005 ha ricevuto offerte per tornare al calcio europeo dal Barcelona in Spagna e dall'Inter in Italia, tra gli altri.\nDopo aver rescisso il contratto con la Juventus nell'estate 2005, ritorna nell'Universidad de Chile, la squadra in cui \u00e8 cresciuto. Porta due volte la squadra sino alla finale della Primera Divisi\u00f3n, ma viene sconfitta agli shoot-out nel \"Clausura\" del 2005 dall'Universidad Cat\u00f3lica e nell\"'Apertura\" del 2006 dal Colo-Colo. Nel dicembre 2006 viene lasciato libero dal club, finito in bancarotta. Dopo sei mesi di inattivit\u00e0, durante i quali manifesta l'intenzione di tornare a giocare nell'Universidad e un iniziale provino con i Chicago Fire, firma un contratto annuale con la squadra cilena.\nSalas ha annunciato il suo ritiro il 28 novembre 2008, all'et\u00e0 di 33 anni. Prima della partita del 23 novembre, dove l'Universidad de Chile ha battuto il Cobreloa 3-2, con due gol di Matador allo Stadio Nazionale. Nell'agosto 2017, spinto dalla nostalgia del pallone, ritorna a giocare nella squadra di calcetto della propria citt\u00e0 natale \"Citt\u00e0 di Barcellona\", disputando un'annata da protagonista.\nNazionale.\nIl 30 aprile 1994 allo Stadio Nazionale, Salas ha debuttato per la Nazionale di calcio del Cile all'et\u00e0 di 19 anni, segnando il suo primo gol in nazionale in un 3-3 con l'Argentina di Diego Maradona, che si stava preparando per la Coppa del Mondo 1994.\nNel 1995 vinse la Canada Cup segnando il gol della vittoria dei cileni all'87 \u00b0 minuto di gioco nella finale contro il Canada (2-1).\nDurante la campagna di qualificazione alla Coppa del Mondo 1998, Salas ha segnato 11 gol. Ha segnato gol memorabili: contro l'Argentina in casa, a Quito e in casa contro l'Ecuador e in casa contro l'Uruguay, tra cui hat-trick contro Colombia e Per\u00f9, e un gol nella finale contro la Bolivia. Contro il Per\u00f9, \u00e8 diventato il pi\u00f9 giovane calciatore cileno a indossare la cintura di capitano, a soli 22 anni.\nDurante il tour preparatorio per la Campionato mondiale di calcio 1998 in Francia, il Cile ha giocato un'amichevole con l'Inghilterra davanti a circa 65.000 spettatori al leggendario stadio di Wembley l'11 febbraio 1998. In una partita memorabile, il Cile ha vinto 2-0 con gol di \"El Matador\". Il primo, di grande fattura, con controllo, rotazione e definizione perfetti, senza che la palla tocchi terra dopo un passaggio di oltre 60 metri. Il secondo, un rigore che ha creato dopo aver dribbling brillantemente il difensore inglese Sol Campbell.\nNel 1998, Marcelo Salas ha avuto una prestazione eccezionale nella Coppa del Mondo FIFA di Francia 1998, raggiungendo gli ottavi di finale del torneo, ha segnato 4 gol (due contro l'Italia, uno contro l'Austria e uno contro il Brasile), essendo il terzo marcatore di quello Coppa del Mondo, insieme all'attaccante brasiliano Ronaldo, a solo 1 dalla scarpa bronzo e 2 dalla scarpa d'oro.\nNel 1999 con la Nazionale di calcio del Cile raggiunge le semifinali della Copa Am\u00e9rica, dove ottengono il quarto posto.\nIl 15 agosto 2000, Salas \u00e8 stata la grande figura in Cile vittoria 3-0 sul Brasile, segnando un grande gol ed essendo il giocatore pi\u00f9 importante della partita, giocata nella qualificazione ai Mondiali 2002.\nA causa dei suoi problemi di infortunio, le presenze di Salas con il Cile sono state limitate dopo il 2001. Ha segnato quattro gol in nove presenze durante la fallita campagna di qualificazione ai Mondiali 2002 e durante la qualificazione ai Mondiali 2006. ha superato Iv\u00e1n Zamorano come capocannoniere di tutti i tempi della nazione per la seconda volta (lo aveva gi\u00e0 fatto nel 1998) con il suo 35\u00ba gol contro la Bolivia.\nAl termine delle qualificazioni per il Campionato mondiale di calcio 2006, il 15 ottobre 2005, decide di lasciare la Nazionale, dedicandosi esclusivamente all'Universidad.\nNonostante questo, dopo l'ultimo ritorno all'Universidad, seguito al periodo di inattivit\u00e0 all'inizio del 2007, recupera la condizione a tal punto da essere di nuovo convocato dal commissario tecnico della Nazionale Marcelo Bielsa per uno stage europeo con due amichevoli contro e il 7 e l'11 settembre.\nIl 18 novembre 2007, durante una partita valida per la qualificazione ai Mondiali 2010 che il Cile ha disputato contro l'Uruguay, Marcelo Salas ha segnato i suoi ultimi 2 gol finali al mitico Estadio Centenario, il primo con un colpo di testa dopo il centro di Carlos Villanueva e il secondo, pena.\nDirigente.\nUna volta appesi gli scarpini al chiodo, \"El Matador\" intraprende la carriera dirigenziale divenendo patron e contemporaneamente anche direttore sportivo del club cileno del , militante in Primera B.\nStatistiche.\nPresenze e reti nei club.\n\"Statistiche aggiornate al 31 maggio 2009.\"\nTributi.\nNell'anno 2004 il club argentino River Plate ha onorato e immortalato la figura di Marcelo Salas con un ritratto dell'immagine del \"Matador\" negli spogliatoi dello stadio Monumental de Nu\u00f1ez, essendo incluso tra gli idoli pi\u00f9 importanti del club storia. Anche nell'anno 2009, in occasione dell'inaugurazione del museo del club argentino, vengono ritratti in video e immagini gli obiettivi di Marcelo Salas (gli obiettivi dei titoli di Apertura 1996, Clausura 1997, Apertura 1997, Supercopa Sudamericana 1997, tra altri), oltre alle magliette e agli stivali che Marcelo Salas indossava mentre giocava al River Plate.\nNell'anno 2013 Marcelo Salas ha ricevuto un tributo dalla Federazione calcistica dell'Inghilterra allo stadio di Wembley per la sua \"prestazione eccellente\" nella partita Inghilterra-Cile dell'11 febbraio 1998. Dove il suo primo gol di quella partita \u00e8 raffigurato nel museo di detto stadio, come uno dei migliori gol di tutta la storia segnati allo stadio di Wembley.\nTribuna dei giocatori.\nLunga \u00e8 la lista dei personaggi pubblici il cui idolo \u00e8 il \"Matador\" dove molti di loro hanno deciso di onorare Marcelo Salas imitando la sua tipica celebrazione dopo aver segnato un gol: ginocchio a terra, testa china e un braccio rivolto al cielo. Tra i giocatori che hanno Salas come idolo, spiccano i seguenti:\nGiocatori di calcio\nGolfista\nGiocatori di tennis\nTributi dal mondo della musica.\nIl 16 ottobre 1997, Jay Kay, cantante della band inglese Jamiroquai, ha reso omaggio a Marcelo Salas, nella sua presentazione con la band al Teatro Caupolic\u00e1n, indossando la tradizionale maglia numero 11 di Salas dove ha celebrato come Matador sul palco.\nL'11 febbraio 1998 la band irlandese degli U2 si esib\u00ec per la prima volta in Cile. Quel giorno il cantante e leader Bono \u00e8 salito sul palco del Stadio nazionale del Cile insieme al resto dei membri indossando la maglia numero 11 di Marcelo Salas, dove nello stesso momento sono stati mostrati su uno schermo televisivo gigante i gol di Salas per il Cile contro l'Inghilterra allo stadio di Wembley."}
{"id": "470666", "revid": "339392", "url": "https://it.wikipedia.org/wiki?curid=470666", "title": "Demetrius and the Gladiators", "text": ""}
{"id": "470667", "revid": "4327", "url": "https://it.wikipedia.org/wiki?curid=470667", "title": "The Goonies", "text": ""}
{"id": "470668", "revid": "2149758", "url": "https://it.wikipedia.org/wiki?curid=470668", "title": "Licata Calcio", "text": "L'A.S.D. Licata Calcio, meglio nota come Licata, \u00e8 una societ\u00e0 calcistica italiana con sede nel comune di Licata, in provincia di Agrigento.\nMilita in Serie D, quarta serie del campionato italiano di calcio.\nFondata nel 1931 come \"Licata Associazione Calcio\", nel 1967 divenne \"Polisportiva Licata\", mantenendo la denominazione fino al 1994, per poi riassumere l'originale denominazione sociale. Nel 2006 il sodalizio cambi\u00f2 denominazione in \"ASD Licata 1931\". Fall\u00ec nel 2014, allorquando una cordata di imprenditori locali acquis\u00ec il titolo dell'Accademia Empedoclina permettendo al calcio licatese di rinascere. La corrente denominazione \u00e8 stata assunta nel 2015.\nIl sodalizio visse il suo momento di massima popolarit\u00e0 tra il 1988 e il 1990, quando riusc\u00ec a disputare due campionati di Serie B.\nStoria.\nIl Licata nacque per iniziativa di alcuni studenti che avevano conosciuto il gioco del calcio grazie a marinai svedesi che imbarcavano lo zolfo estratto dalle miniere dell'agrigentino: a loro fu dedicata la scelta dei colori sociali, il giallo e il blu della bandiera della Svezia.\nDal 1946 (anno dell'esordio in un campionato ufficiale) i giallobl\u00f9 parteciparono al campionato di Promozione Interregionale e successivamente furono diversi i campionati disputati, dove i licatesi sfiorarono la promozione in IV Serie. Dopo i campionati tra gli anni cinquanta e sessanta, vissuti nel massimo campionato regionale, il Licata tra gli anni sessanta e settanta si mosse tra le categorie minori della Regione Siciliana, raggiungendo la Serie D nel 1981 ove a partire da quell'anno incominci\u00f2 per i siciliani un'ascesa che li port\u00f2 prima a vincere dopo un anno il campionato di Serie D e nel 1985, a vincere anche la Serie C2, con in panchina un esordiente Zden\u011bk Zeman e con una squadra composta per intero da elementi del vivaio.\nNel 1988 con Aldo Cerantola come allenatore, vincendo il campionato di Serie C1, il Licata approd\u00f2 per la prima volta in Serie B, attirando l'attenzione dei mass media. Durante la prima met\u00e0 del campionato con Giuseppe Papadopulo come allenatore, la squadra navig\u00f2 nei bassifondi della classifica (pur con un discreto inizio che la port\u00f2 addirittura al secondo posto dopo 10 giornate, vincendo, tra l'altro, a Parma per 3-0). Poi, dopo l'esonero di Papadopulo, con il nuovo allenatore Francesco Scorsa ottenne il nono posto nel campionato di Serie B, ottenendo nel girone di ritorno gli stessi punti conquistati dal Genoa di Scoglio, vincitore del campionato. Nello stesso anno affront\u00f2 anche una trasferta sul campo neutro del Mario Rigamonti di Brescia per la Coppa Italia contro il Milan campione d'Italia.\nL'anno dopo la bella \"favola\" del Licata (cos\u00ec era stata definita dai giornali) termin\u00f2 con la retrocessione in Serie C1 al termine del campionato Serie B 1989-1990 dando il via a un declino che riport\u00f2 il Licata nelle categorie inferiori. Nel 1992 ci fu la retrocessione a tavolino in Serie C2 per illecito sportivo; nel 1993 un secondo illecito sportivo cost\u00f2 6 punti di penalizzazione alla squadra e la squalifica per 3 anni di un calciatore; nel 1994 i giallobl\u00f9 piombarono in Eccellenza per la mancata iscrizione nel Campionato Nazionale Dilettanti.\nNella stagione 1994-95, con l'allenatore Loreno Cassia coadiuvato dal preparatore Enrico Bona, il Licata arriv\u00f2 ai play-off, ma venne sconfitto dalla Sancataldese che a sua volta approd\u00f2 nel Campionato Nazionale Dilettanti.\nDopo una retrocessione in Promozione, nella stagione 1997-98 i giallobl\u00f9 vinsero il campionato e tornarono in Eccellenza.\nNel 2005 il Licata sfior\u00f2 la Serie D, perdendo la doppia sfida finale contro il Brindisi, dei vari Vantaggiato e Francioso.\nNel 2006 la squadra vinse il campionato di Eccellenza Sicilia 2005-2006, ottenendo il ritorno in Serie D. Tuttavia, nella stagione successiva, il Licata torn\u00f2 in Eccellenza dopo aver perso i play-out contro l'Acicatena, presentando inutilmente domanda per il ripescaggio.\nNella stagione in Eccellenza Sicilia 2007-2008 il Licata termin\u00f2 il campionato al settimo posto perdendo alla fine il diritto di partecipare ai play-off per un solo punto, inoltre, la societ\u00e0 cambi\u00f2 sia presidente sia l'allenatore.\nNel campionato di Eccellenza Sicilia 2008-2009 i giallobl\u00f9 disputarono i play-off per la promozione in Serie D arrivando in finale contro la Rossanese. Dopo essersi imposti prima per 2-0 in casa, le aquile persero in trasferta con lo stesso risultato e quindi ai calci di rigore per 3-2.\nNella stagione 2009-2010 la societ\u00e0 si ritira dalla competizione. A fine campionato una cordata di imprenditori licatesi acquista il titolo del Campobello di Licata, riportando il calcio in citt\u00e0. \u00c8 da ricordare in questa stagione che la squadra quando venne acquistata aveva appena 4 punti alla 1\u00aa giornata di ritorno, concludendo poi il campionato al Dino Liotta con la finalissima dei play-out contro lo Sporting Arenella Palermo, vincendola ai rigori per 5-3.\nNel campionato di Eccellenza Sicilia 2010-2011 il Licata conquista la promozione in Serie D con due giornate di anticipo battendo la Parmonval per 3-0 davanti a un pubblico di oltre 6\u00a0500 persone.\nL'anno successivo il Licata ha in rosa il capocannoniere Filippo Tiscione (23 reti segnate in campionato). Dopo la retrocessione in Eccellenza e una forte crisi, la societ\u00e0 non presenta la domanda di iscrizione al successivo campionato entro i termini stabiliti e viene quindi radiata. In agosto, agli albori della stagione 2014-2015, una cordata di imprenditori licatesi acquista il titolo dell'Accademia Empedoclina, societ\u00e0 di Porto Empedocle militante nel campionato di Promozione, trasferendolo a Licata e mantenendo temporaneamente la vecchia denominazione. Il nuovo presidente del sodalizio \u00e8 Bruno Vecchio, affiancato dal vice Gaspare Spiteri.\nNell'estate del 2015 l'Accademia Empedoclina cambia ufficialmente la propria denominazione in Associazione Sportiva Dilettantistica Licata Calcio.\nNella stagione 2015-2016 la squadra conquista il secondo posto del campionato di promozione siciliana, arrivando alle spalle della . La societ\u00e0, l'anno successivo, viene ripescata in Eccellenza riuscendo a ottenere una salvezza tranquilla. Nella stagione sportiva 2017-2018 disputa il campionato di Eccellenza siciliana, girone A. Nella stessa stagione batte in finale per 2-1 il Sant\u2019Agata, vincendo la coppa Italia regionale.\nIl 24 marzo 2019 con due giornate di anticipo la squadra approda in Serie D, tornando a disputare un campionato di quarta divisione dopo 25 anni, in seguito alla retrocessione dalla Serie C2 nel 1994.\nDiffusione nella cultura di massa.\nIl Licata Calcio viene citato nel film \"Mery per sempre\" del 1989, diretto da Marco Risi; uno dei protagonisti, soprannominato \"King Kong\" (Salvatore Termini) dai suoi coetanei, durante una scena del film indossa la maglia celebrativa della storica promozione in Serie B, raggiunta dai giallobl\u00f9 nella stagione 1988-1989.\nTifoseria.\nIl principale gruppo ultras della tifoseria giallobl\u00f9 \u00e8 Ultras Licata \"1931\", alcuni gruppi storici sono la Giovent\u00f9 Sconvolta (GSL) nata nel 1992 e Avanguardia Giallobl\u00f9, invece altri gruppi sono Teste Fumate, Teste Matte, Senza Padroni, Ribelli Giallobl\u00f9, Kaos Klan e #92027.\nGemellaggi e rivalit\u00e0.\nPer quanto riguarda i gemellaggi la tifoseria licatese \u00e8 storicamente legata con la tifoseria della , gemellaggio risalente ai primi anni '80. Sono presenti anche dei rapporti di amicizia con i biancoazzurri del .\nIn ambito extraregionale vi sono buoni rapporti con la tifoseria del e della .\nRapporti di rispetto sussistono con la tifoseria del e del . Le rivalit\u00e0 storiche e pi\u00f9 sentite, invece, sono quelle con i tifosi dell' e del Canicatt\u00ed, le cui squadre rappresentano i derby della Provincia di Agrigento. Altre rivalit\u00e0 ci sono con i tifosi dell\u2019, della , del , dell\u2019, della , del Mazara, del Giarre, del , del e del .\nStrutture.\nStadio Dino Liotta.\nCon 11\u00a0000 posti a sedere, lo stadio Dino Liotta \u00e8, sin dalla fondazione della societ\u00e0, la sede principale della prima squadra.\n\u00c8 stato ristrutturato nel 1988, in occasione della promozione della squadra della citt\u00e0 dalla C1 alla B."}
{"id": "470670", "revid": "212348", "url": "https://it.wikipedia.org/wiki?curid=470670", "title": "Les mis\u00e9rables", "text": ""}
{"id": "470671", "revid": "404338", "url": "https://it.wikipedia.org/wiki?curid=470671", "title": "Les miserables", "text": ""}
{"id": "470674", "revid": "290023", "url": "https://it.wikipedia.org/wiki?curid=470674", "title": "Storia della Sardegna bizantina", "text": "L'et\u00e0 bizantina nella storia sarda si fa iniziare convenzionalmente con la riconquista da parte di Giustiniano nel 534 che mise fine dopo circa ottant'anni all'et\u00e0 vandalica. A quella data, per\u00f2, si mantenne una continuit\u00e0 sostanziale con la fase romana. L'invasione dei Longobardi (568), che mut\u00f2 il volto dell'Italia, non tocc\u00f2 la Sardegna (si veda 599) anche se vi sono nell'isola tracce della loro presenza documentate dal ritrovamento di diversi oggetti. L'Impero bizantino era uno Stato autocratico ed intorno alla figura dell'imperatore ruotava tutta l'amministrazione. Oltre che capo supremo dell'esercito era anche capo della Chiesa, il suo trono per\u00f2 non era ereditario ma elettivo per acclamazione del senato, dell'esercito e del popolo che se tradito aveva il diritto legale a ribellarsi. Molte di queste istituzioni saranno fatte proprie dai regni giudicali. \nStoria.\nSotto Giustiniano (533-565).\nLa Sardegna fu conquistata da Bisanzio durante la guerra vandalica combattuta contro i Vandali per il possesso dell'Africa. Sconfitti i Vandali in Africa, a Tricamaron, e avendo la vittoria in pugno, il generalissimo bizantino Belisario invi\u00f2 il generale Cirillo in Sardegna con una flotta per sottometterla:\nPoco dopo la conquista, Giustiniano stabil\u00ec che la nuova provincia di Sardegna avrebbe fatto parte della prefettura del pretorio d'Africa:\nI Bizantini dovettero per\u00f2 lottare contro i Barbaricini che occupavano l'interno dell'isola, e il \"magister militum per Africam\" Salomone, negli anni 530, invi\u00f2 alcuni \"duces\" in Sardegna per combatterli. Il \"dux\" di Sardegna, che aveva l'incarico di combattere i Barbaricini, aveva la residenza proprio nei monti della Barbagia dove questo popolo, restio ad essere sottomesso, viveva; pi\u00f9 precisamente la sede del \"dux\" era \"Forum Traiani\", le cui mura furono rifatte per volere di Giustiniano.\nNel 551 l'Isola fu invasa dagli Ostrogoti di Totila e occupata; il \"magister militum per Africam\", Giovanni Troglita, tent\u00f2 di recuperarla, ma fu sconfitto dai Goti; dopo la sconfitta di Totila e Teia (552) e la sottomissione dei Goti, venne comunque recuperata dall'Impero.\nIl pontificato di papa Gregorio I (590-604).\nDurante il pontificato di papa Gregorio I (590-604) la Sardegna rientra ancora in una sfera romana partecipando dell'opera di tutela, amministrazione ed evangelizzazione di questo pontefice. Le molte lettere che il pontefice dedic\u00f2 a personaggi e problemi sardi sono, inoltre, la documentazione pi\u00f9 ricca conservatasi sulla Sardegna tardo-antica. Esse documentano - tra l'altro - la perdurante divisione della Sardegna in un'area romanizzata (coste e citt\u00e0 costiere, pianura) e una regione interna ancora barbarica. Alla conversione al cristianesimo di queste popolazioni dell'interno, papa Gregorio si adoper\u00f2 inviando lettere e degli emissari. In particolare, per convertire le popolazioni dell'interno, invi\u00f2 il dux Zabarda che nel 594 stipul\u00f2 un patto con il capo dei Barbaricini Ospitone. Nel 595 tuttavia papa Gregorio scopr\u00ec, inviando il vescovo Felice in Sardegna per continuare la missione di conversione, che lo \"Iudex Provinciae\" di Sardegna, per recuperare i soldi persi per comprare la carica di governatore tramite versamento di \"suffragia\", permetteva ai pagani di continuare a venerare i propri idoli in cambio del pagamento di una tassa: \n\u00c8, comunque, a partire della \"mancata invasione\" longobarda - attacco respinto nel cagliaritano del 599 - che la storia della Sardegna comincia a divergere da quella dell'Occidente romano-barbarico e ad entrare in una vera e propria fase bizantina. Non mancarono tuttavia altri tentavi barbarici, un'iscrizione commemorativa bizantina da Porto Torres recita:\n\u00c8, invece, dall'intensificarsi della presenza araba nel mediterraneo occidentale con data cruciale nella conquista islamica della Sicilia - nell'827 - che i contatti con Bisanzio dovettero diradarsi; probabilmente nei secoli IX e X venne a maturazione l'autonomia politica che sar\u00e0 propria della Sardegna giudicale.\nAmministrazione bizantina.\nI dati essenziali sull'organizzazione amministrativa bizantina in Sardegna sono i seguenti:\nLa Sardegna faceva parte della prefettura del pretorio d'Africa, al cui capo c'era un capo militare (\"magister militum\") e un capo civile (\"prefetto del pretorio\"). \nLa provincia di Sardegna era governata da un \"praeses\", detto anche \"iudex provinciae\", con incarichi civili che risiedeva a Cagliari e da un \"dux\" con compiti militari che risiedeva, assieme ai soldati di manovra (\"comitatenses\"), a Fordongianus (Forum Traiani) che era sin da tempo romano un baluardo fortificato contro gli abitanti delle Barbagie. \nLungo questo antico confine, in fortezze come quelle di Austis, Samugheo, Nuragus e Armungia, furono stanziati soldati detti \"limitanei\", probabilmente reclutati tra le popolazioni straniere come i Longobardi o gli Avari; alcuni di questi \"kaballaroi\" (cavalieri) ricevettero come compenso del loro servizio militare appezzamenti di terra per lo sfruttamento agricolo. Le due pi\u00f9 importanti cariche, nel VII secolo furono unificate. Per permettere il controllo delle rotte che attraversavano il mar Tirreno l'isola era sede di scali per la flotta bizantina.\nLa Sardegna viene inizialmente costituita quale ducato nell'ambito dell'Esarcato d'Africa, successivamente alla caduta dell'Esarcato il ducato dipende direttamente da Costantinopoli divenendo in seguito arcontato nel X secolo, cio\u00e8 una circoscrizione con le stesse caratteristiche del thema ma meno ricca e territorialmente estesa. I governatori dell'isola portavano inizialmente il titolo di hypatos per poi passare a quello di protospatario ed infine a quello pi\u00f9 importante di patrizio dalla met\u00e0 del IX secolo.\nSappiamo dal \"De Caerimoniis\" di Costantino VII che i buoni rapporti tra Sardegna ed impero bizantino continuarono sino almeno al decimo secolo, nell'opera infatti viene menzionato un reggimento di sardi come guardia palatina a Costantinopoli.\nOrdinamenti bizantini in Sardegna.\nGli storici hanno spesso evidenziato le affinit\u00e0 delle istituzioni bizantine con quelle sarde giudicali, che rendono molto probabile una filiazione. Abbiamo accennato sopra alle caratteristiche, derivate da una concezione \"romana\" del diritto, che separano nettamente la Sardegna giudicale dal contesto dell'Europa feudale.\nUn settore importante \u00e8 quello della concezione dello Stato e delle modalit\u00e0 di esercizio della sovranit\u00e0. \nSi \u00e8 voluta riscontrare un'affinit\u00e0 tra le strutture dello Stato bizantino e quelle sarde giudicali. Per esempio, Francesco Cesare Casula scrive:\nAltri autori sono molto pi\u00f9 cauti nell'indicare analogie. Francesco Artizzu scrive che, nel considerare la funzione di patrocinio che i Giudici sardi esercitavano sulla chiesa locale, verrebbe quasi da parlare \"di una forma \u2013 tipicamente orientale \u2013 di cesaropapismo su scala ridotta\".\nMa poi osserva anche che \nEredit\u00e0 bizantina.\nNella Sardegna giudicale, vissuta per secoli estranea alla cultura ed alle istituzioni politiche dell'Occidente feudale, si trovano molte tracce dell'eredit\u00e0 bizantina; soprattutto una concezione del diritto di stampo prettamente romano e una concezione dello Stato e della dimensione pubblica come nettamente separata da quella privata (l'esatto contrario del feudalesimo). In et\u00e0 giudicale infatti vigeva la distinzione tra patrimonio pubblico (de rennu = del Regno, dello Stato) e patrimonio privato del giudice (detto \"de pegugiare\", ossia \"peculiare\") e inoltre, l'indivisibilit\u00e0 del regno anche nei casi - che talvolta si sono dati - di condominio tra coeredi della corona di Giudice.\nEstranea al feudalesimo sar\u00e0 anche l'istituzione giudicale della servit\u00f9; nella Sardegna giudicale il servo (in genere tale dalla nascita) era soggetto nei confronti del padrone (o di pi\u00f9 padroni) a delle prestazioni d'opera, ma (a differenza che nell'Europa feudale) aveva personalit\u00e0 giuridica, poteva testimoniare o ricorrere in giudizio ed era libero p. es. nel contrarre matrimonio o nell'acquistare, vendere, trasmettere in eredit\u00e0 beni di sua propriet\u00e0 (sono documentati perfino casi di donazioni a chiese); poteva anche riscattarsi tramite pagamento.\nMolti altri aspetti si potrebbero aggiungere a proposito delle permanenze bizantine. Occorre, per\u00f2, anche ricordare che, dopo l'et\u00e0 di papa Gregorio I, questa fase ci ha lasciato pochissima documentazione diretta. Un aspetto di solito sottolineato negativamente \u00e8 il fiscalismo: le popolazioni soggette all'Impero bizantino furono vessate con il lavoro e ogni sorta di tributi a cui si aggiungevano i \"suffragia\", tassazioni aggiuntive con cui gli ufficiali imperiali cercavano di recuperare le somme spese per ottenere l'incarico.\nLe chiese bizantine.\nLa Chiesa sarda segu\u00ec il rito orientale per cui battesimo e cresima erano impartiti assieme. Il battesimo era effettuato per infusione in vasche dove l'acqua arrivava alle ginocchia dei catecumeni. Fonti battesimali simili si trovano a Tharros, Dolianova, Nurachi, Cornus e Fordongianus. \nNel periodo bizantino furono erette diverse chiese a croce greca, con i quattro bracci con cupola sulla parte centrale. Fra queste la basilica di San Saturnino a Cagliari, Nostra Signora di Mesumundu di Siligo che fu costruita alla fine del VI secolo sulle rovine di un preesistente insediamento romano del II secolo d.C., chiesa di Santa Sabina di Silanus, Santa Maria Iscalas di Cossoine, San Giovanni in Sinis, il Santuario di Nostra Signora di Bonacattu di Bonarcado, San Lussorio di Fordongianus, chiesa di San Giovanni di Assemini, Santa Sofia di Villasor, chiesa della Vergine degli Angeli di Maracalagonis, Sant'Elia di Nuxis, Sant'Antioco di Sulcis, San Saturnino di Cagliari, San Pietro pescatore di Giorgino, Sant'Efisio a Nora (Pula), Sant'Elia e Sant'Enoc (Nocco) a Lunamatrona, chiesa di Santa Croce di Ittireddu, San Salvatore ad Iglesias, e il piccolo sagrato dedicato alla Madonna del Rimedio a Xiapile (attuale Siapiccia, in provincia di Oristano). Xiapile era situata in una posizione strategica, per via della sua vicinanza a Forum Traiani, sia sul piano commerciale che sul piano di difesa del territorio. Punto nevralgico di attacchi dei barbaricini provenienti dalla zona di Allai che scendevano dal Monte Grighine per poi scendere nel villaggio che sorgeva nella zona denominata Is Ollionis, di cui si conserva ancora un tratto di strada romana.\nI monaci basiliani.\nAccanto al clero secolare operavano i monaci basiliani, che diffusero il cristianesimo in Barbagia fino all'XI secolo. Non erano eremiti (solitari), ma cenobiti (vivevano in comune). Costruivano i loro cenobi in localit\u00e0 d'antico culto pagano e ponevano le loro celle attorno alle chiese (muristenes o cumbessias). Queste non erano nuove in Sardegna, ove si ricorda il santuario nuragico di Santa Vittoria di Serri. Sono edifici di questo genere Santa Maria di Bonarcado, San Salvatore di Sinis, San Mauro di Sorgono, Nostra Signora di Gonare, Santi Cosma e Damiano di Mamoiada, San Francesco di Lula, Beata Vergine d\u2019Itria di Gavoi, i Santi Martiri di Fonni, San Gavino a Porto Torres, San Serafino a Ghilarza e Santu Antine di Sedilo. Proprio all'inizio dell'impero di Giustiniano I nel 529 san Benedetto da Norcia fondava a Montecassino il monachesimo occidentale basato sul motto \u201c\"ora et labora\"\u201d.\nI basiliani diffusero il vangelo tra i Barbaricini dei cui frutti si cibavano nei periodi d'astinenza e di digiuno. Introdussero pure alcuni vitigni per la produzione di vini dolci per la messa (moscato e malvasia), praticavano i riti della Chiesa orientale, avevano la barba fluente e dedicarono le chiese ai santi del calendario greco. Tra questi notiamo il San Salvatore (Redentore) a Cabras, Villamar, Nuoro; La Madonna d'Itria (Odigitria o del Buon Cammino), la Vergine Assunta (dormiente), la Madonna del Carmelo, i Santi Profeti Elia ed Enoc; tra gli apostoli Andrea e Giacomo, tra i santi confessori e/o martiri ci sono San Basilio, San Giovanni Battista, Santa Sofia (Suia), Santa Reparata e Santa Barbara.\nCon molta probabilit\u00e0 furono i monaci basiliani a erigere la cappella con una cripta dedicata alla Madonna del Rimedio a Xiapile (Siapiccia), per diffondere la venerazione alla Madonna, la comunit\u00e0 cristiana a Xiapile doveva essere assai numerosa, a confortare questa ipotesi la presenza della cripta sotterranea, oggi non visibile. Una cappella ed una cripta necessitavano della presenza di un cappellano o di un episcopus.\nLa vita nelle campagne.\nNelle campagne continu\u00f2 il permanere dei grandi latifondi, ma anche le piccole propriet\u00e0 e le terre comuni. La vita rustica era condotta da liberi (i \"possesores\") e servi che abitavano nei paesi (\"ville\") o nei vici, formati da poche case. Lavoravano i fondi privati e le terre comunitarie con la zappa e l'aratro a chiodo, pascolavano il bestiame brado, pescavano a rete e ad amo. Si coltivavano le vigne e sembra che esistessero pochi frutteti. \nLe donne erano obbligate ai lavori domestici pesanti, alla cura della casa, generalmente bassa e con pochi arredi, costruita con mattoni crudi o pietre, senza intonaco e con il pavimento in terra battuta. Mangiavano cibi semplici e poco nutrienti. Lo stesso clero e i ricchi mangiavano carne e pesce solo la domenica e per le feste. L'anno civile iniziava nel mese di settembre e tale usanza \u00e8 rimasta ancora negli usi attuali della Sardegna contadina: questo mese \u00e8 ancora chiamato \"cabidanni\" e a \"cabidanni\" si rinnovano i contratti agrari. \nEsisteva un sistema scolastico che, a livello elementare, era condotto nelle parrocchie a vantaggio dei chierici ed alcuni laici. Pochissimi proseguivano gli studi nelle scuole vescovili per conseguire una licenza d'insegnamento o di notariato (\"tabellionato\"). La lingua ufficiale era il greco bizantino con cui erano scritti i decreti, impartiti gli ordini militari e officiati i riti religiosi.\nTermini bizantini.\nRisalgono a questo periodo termini come:"}
{"id": "470676", "revid": "4327", "url": "https://it.wikipedia.org/wiki?curid=470676", "title": "Les myst\u00e8res de Paris", "text": ""}
{"id": "470678", "revid": "4327", "url": "https://it.wikipedia.org/wiki?curid=470678", "title": "Brats", "text": ""}
{"id": "470679", "revid": "339392", "url": "https://it.wikipedia.org/wiki?curid=470679", "title": "Los golfos", "text": ""}
{"id": "470682", "revid": "228587", "url": "https://it.wikipedia.org/wiki?curid=470682", "title": "Cimarron", "text": ""}
{"id": "470684", "revid": "4327", "url": "https://it.wikipedia.org/wiki?curid=470684", "title": "The Bridges of Madison County", "text": ""}
{"id": "470685", "revid": "17654", "url": "https://it.wikipedia.org/wiki?curid=470685", "title": "Les Predateurs de la Nuit", "text": ""}
{"id": "470687", "revid": "1318658", "url": "https://it.wikipedia.org/wiki?curid=470687", "title": "Raiders of the Lost Ark", "text": ""}
{"id": "470688", "revid": "78273", "url": "https://it.wikipedia.org/wiki?curid=470688", "title": "Lifeboat", "text": ""}
{"id": "470690", "revid": "486946", "url": "https://it.wikipedia.org/wiki?curid=470690", "title": "Les quatre-cents coups", "text": ""}
{"id": "470692", "revid": "4327", "url": "https://it.wikipedia.org/wiki?curid=470692", "title": "The pillow Book", "text": ""}
{"id": "470693", "revid": "17654", "url": "https://it.wikipedia.org/wiki?curid=470693", "title": "The Tales of Hoffmann", "text": ""}
{"id": "470694", "revid": "4327", "url": "https://it.wikipedia.org/wiki?curid=470694", "title": "Tales of Beatrix Potter", "text": ""}
{"id": "470695", "revid": "47767", "url": "https://it.wikipedia.org/wiki?curid=470695", "title": "Emanuela", "text": "Origine e diffusione.\n\u00c8 la forma femminile del nome Emanuele, che deriva dall'ebraico \u05e2\u05b4\u05de\u05b8\u05bc\u05e0\u05d5\u05bc\u05d0\u05b5\u05dc (\"\u02bcImmanu\u02bbel\"), e significa \"Dio \u00e8 con noi\".\nOnomastico.\nL'onomastico pu\u00f2 essere festeggiato il 10 novembre commemorazione della beata Emanuela del Sacro Cuore di Ges\u00f9, martire a Madrid"}
{"id": "470696", "revid": "58835", "url": "https://it.wikipedia.org/wiki?curid=470696", "title": "Marco D'Aviano", "text": ""}
{"id": "470697", "revid": "4327", "url": "https://it.wikipedia.org/wiki?curid=470697", "title": "No Greater Glory", "text": ""}
{"id": "470698", "revid": "4327", "url": "https://it.wikipedia.org/wiki?curid=470698", "title": "Follow Me, Boys!", "text": ""}
{"id": "470699", "revid": "4327", "url": "https://it.wikipedia.org/wiki?curid=470699", "title": "The mambo Kings", "text": ""}
{"id": "470700", "revid": "75435", "url": "https://it.wikipedia.org/wiki?curid=470700", "title": "Testi non cristiani su Ges\u00f9", "text": ""}
{"id": "470703", "revid": "2175", "url": "https://it.wikipedia.org/wiki?curid=470703", "title": "A Lawless Street", "text": ""}
{"id": "470704", "revid": "4327", "url": "https://it.wikipedia.org/wiki?curid=470704", "title": "Seven Men from Now", "text": ""}
{"id": "470705", "revid": "4327", "url": "https://it.wikipedia.org/wiki?curid=470705", "title": "L'argent des autres", "text": ""}
{"id": "470706", "revid": "599013", "url": "https://it.wikipedia.org/wiki?curid=470706", "title": "Other People's Money", "text": ""}
{"id": "470707", "revid": "4327", "url": "https://it.wikipedia.org/wiki?curid=470707", "title": "The Usual Suspects", "text": ""}
{"id": "470708", "revid": "4327", "url": "https://it.wikipedia.org/wiki?curid=470708", "title": "The Royal Tenenbaums", "text": ""}
{"id": "470709", "revid": "1318658", "url": "https://it.wikipedia.org/wiki?curid=470709", "title": "Die Ratten", "text": ""}
{"id": "470711", "revid": "4327", "url": "https://it.wikipedia.org/wiki?curid=470711", "title": "3 Bad Men", "text": ""}
{"id": "470712", "revid": "2175", "url": "https://it.wikipedia.org/wiki?curid=470712", "title": "Inc. Larceny", "text": ""}
{"id": "470713", "revid": "2108263", "url": "https://it.wikipedia.org/wiki?curid=470713", "title": "Mitridate I di Partia", "text": "Biografia.\nOrigini familiari.\nMitridate era il figlio del sovrano partico Friapazio, a sua volta figlio del pro-nipote del primo sovrano della dinastia, Arsace I. Era quindi fratello di Fraate I, Artabano I e Bagaside.\nRegno.\nNel 165/164 a.C. il re Fraate I, fratello maggiore di Mitridate, mor\u00ec e lasci\u00f2 il regno al fratello, scavalcando cos\u00ec i suoi stessi figli, anche se ormai adulti; la motivazione fu probabilmente la maggiore esperienza di Mitridate, necessaria in quel momento per guidare la nazione partica.\nMitridate estese i suoi domini verso la Mesopotamia, trasformando la Partia in una potenza politico-militare. Conquist\u00f2 Babilonia (144 a.C.), la Media (141 a.C.) e la Persia (139 a.C.), dove cattur\u00f2 il monarca seleucide Demetrio II di Siria, cui poi diede in moglie sua figlia.\nA oriente Mitridate conquist\u00f2 la Margiana e la Battriana, acquisendo il controllo totale sui traffici commerciali lungo la via della seta e la Via Reale di Persia. Questo controllo fu alla base della ricchezza e della potenza parta, e fu gelosamente difeso dagli Arsacidi che cercarono sempre di mantenere la sovranit\u00e0 diretta sui territori attraverso i quali passavano le strade principali.\nI Parti misero fine al periodo ellenistico della Persia, ma Mitridate si fece comunque promotore della cultura ellenistica nei suoi domini assumendo l'epiteto di Filellene (\"amico dei greci\"). Questo titolo compare anche sulle monete, dove lo sci\u00e0 \u00e8 ritratto secondo lo stile greco mentre indossa il diadema reale, tipico simbolo dei re ellenici. Mitridate I riprese la coniazione di monete, che era stata interrotta dopo che Arsace II aveva fatto atto di sottomissione ad Antioco III il Grande nel 206 a.C.\nMitridate, come indica il nome, si era posto sotto la protezione di Mitra e, secondo la tradizione persiana, ne rappresentava l'autorit\u00e0 in terra. Alla sua morte gli succedette il figlio Fraate II."}
{"id": "470714", "revid": "481666", "url": "https://it.wikipedia.org/wiki?curid=470714", "title": "The Three Musketeers", "text": ""}
{"id": "470717", "revid": "4327", "url": "https://it.wikipedia.org/wiki?curid=470717", "title": "Quatermass 2", "text": ""}
{"id": "470718", "revid": "1305772", "url": "https://it.wikipedia.org/wiki?curid=470718", "title": "The Vikings", "text": "The Vikings \u00e8 un videogioco d'azione pubblicato nel 1986 per Commodore 64 e Amstrad CPC, con un protagonista vichingo. Fu il primo prodotto della Kele Line, una delle prime editrici di videogiochi danesi, che ebbe vita breve e successivamente pubblic\u00f2 soltanto \"Tiger Mission\" e \"Zyrons Escape\" per Commodore 64.\n\"The Vikings\" ottenne giudizi medi dalle riviste di settore, che fanno notare che la modalit\u00e0 di gioco ricorda molto quella di \"Rambo\".\nTrama.\nSi controlla il vichingo Erik che deve saccheggiare un arcipelago di due isole presso le coste britanniche, prima l'isola di Krag a sud e poi l'Isola della Morte a nord, abitata da nemici molto pi\u00f9 terribili.\nModalit\u00e0 di gioco.\nLa visuale \u00e8 dall'alto, con il personaggio controllato dal giocatore sempre al centro e lo sfondo che pu\u00f2 scorrere in tutte le direzioni. Si comincia sulla spiaggia della prima isola, che comprende villaggi, foreste e infinite orde di nemici che gettano lance. Il protagonista \u00e8 inizialmente disarmato ma pu\u00f2 trovare una spada, che di fatto \u00e8 un'arma da lancio con colpi illimitati e rende il gioco principalmente uno sparatutto, e degli scudi, che ricaricano l'energia e rendono il personaggio pi\u00f9 resistente ai colpi ricevuti.\nAltri oggetti devono essere raccolti e utilizzati, in particolare una scala che permetter\u00e0 a sua volta di raggiungere una torcia. Ottenuta la torcia, il giocatore pu\u00f2 appiccare fuoco alle capanne degli isolani, distruggendole in modo permanente e ottenendo cos\u00ec altri oggetti. Una volta trovati i necessari pezzi della nave vichinga si pu\u00f2 tornare alla spiaggia e ripartire per la seconda isola.\nIl giocatore deve pilotare la nave fino all'approdo, in mare non ci sono nemici ma se si avanza troppo dalla parte sbagliata si precipita gi\u00f9 dal bordo della terra piatta.\nGiunti alla seconda isola si torna a controllare il personaggio a piedi, si combattono nuovi nemici, anche non umani, e si devono trovare nuovi oggetti che permetteranno di espugnare la fortezza finale.\nMusica.\nIl tema musicale su entrambe le piattaforme \u00e8 \"The Goblin Battle\", tratta dall'album \"Labyrinth\", colonna sonora dell'omonimo film. Il brano, originariamente composto da Trevor Jones, \u00e8 stato adattato da \"We M.U.S.I.C.\" (Ben Daglish e Tony Crowther). Fa da sottofondo continuo al gioco, mentre sono quasi assenti gli effetti sonori."}
{"id": "470719", "revid": "287204", "url": "https://it.wikipedia.org/wiki?curid=470719", "title": "Neighbors", "text": ""}
{"id": "470720", "revid": "4327", "url": "https://it.wikipedia.org/wiki?curid=470720", "title": "Traumulus", "text": ""}
{"id": "470721", "revid": "767487", "url": "https://it.wikipedia.org/wiki?curid=470721", "title": "The Visitors (ABBA)", "text": "The Visitors \u00e8 l'ottavo album in studio del gruppo svedese ABBA, uscito nell'autunno del 1981 per l'etichetta discografica Polar.\n\u00c8 stato il primo disco ad essere stampato nel formato Compact disc.\nIl disco.\n\"The Visitors\" ebbe un riscontro di vendite inferiore agli album precedenti (pur arrivando per la settima volta consecutiva alla vetta della classifica in Regno Unito), con il solo singolo \"One of Us\" a conseguire un discreto successo.\nL'album evidenzia, rispetto ai precedenti lavori, una certa maturit\u00e0 nei temi trattati dai testi delle canzoni: in particolare \"One of Us\" e \"When All Is Said and Done\" riflettono delle vicende personali dei membri del gruppo (soprattutto il fallimento di entrambi i matrimoni dei membri del gruppo), \"Slipping Through My Fingers\" (interpretata anche in spagnolo con il titolo \"Si me est\u00e0s escapando\"), in cui viene trattato il tema della crescita dei figli (il testo parla in effetti di una madre che osserva con malinconia la figlia adolescente che esce di casa per andare a scuola e in qualche modo si prepara ad uscire anche dalla sua vita). A quest'ultimo brano \u00e8 inoltre legata anche l'ultima canzone \"Like an Angel Passing Through My Room\", missata con il suono del ticchett\u00eco di una sveglia e di un carillon. \"Two for the Price of One\" (unica canzone cantata da Bj\u00f6rn Ulvaeus) \u00e8 invece la trasposizione di una leggenda metropolitana che racconta di un annuncio dove erano due donne a cercare un solo uomo, salvo poi rendersi conto che, nella proposta di \"due al prezzo di una\", una delle due era la potenziale suocera.\nNel 1997 e nel 2001 l'album \u00e8 stato rimasterizzato digitalmente e ripubblicato per l'etichetta Universal Records.\n\u00c8 previsto in uscita il 23 aprile 2012 una nuova \"Deluxe Edition\" dell'album, con un bonus DVD ed un CD dei brani bonus compreso l'inedito \u2018From A Twinkling Star To A Passing Angel\u2019, la prima registrazione inedita del gruppo dal 1994.\nClassifiche.\nAlbum\nSingoli"}
{"id": "470722", "revid": "228587", "url": "https://it.wikipedia.org/wiki?curid=470722", "title": "Les visiteurs", "text": ""}
{"id": "470723", "revid": "4327", "url": "https://it.wikipedia.org/wiki?curid=470723", "title": "Daddy Darling", "text": ""}
{"id": "470725", "revid": "4327", "url": "https://it.wikipedia.org/wiki?curid=470725", "title": "Koroshiya Ichi", "text": ""}
{"id": "470726", "revid": "481666", "url": "https://it.wikipedia.org/wiki?curid=470726", "title": "The Fallen Idol", "text": ""}
{"id": "470728", "revid": "767487", "url": "https://it.wikipedia.org/wiki?curid=470728", "title": "The Kiss (film 2003)", "text": "The Kiss \u00e8 un film del 2003, diretto dal regista Gorman Bechard.\nTrama.\nCara Thompson, una promettente editrice, scopre un manoscritto nascosto nel suo nuovo ufficio. Colpita dalla passione della storia d'amore, decide, con l'aiuto della sua co-inquilina Megan, di andare alla ricerca dell'autore di quel romanzo."}
{"id": "470729", "revid": "1318658", "url": "https://it.wikipedia.org/wiki?curid=470729", "title": "Cat People", "text": ""}
{"id": "470732", "revid": "2175", "url": "https://it.wikipedia.org/wiki?curid=470732", "title": "Killer's Kiss", "text": ""}
{"id": "470733", "revid": "4327", "url": "https://it.wikipedia.org/wiki?curid=470733", "title": "True Heaven", "text": ""}
{"id": "470734", "revid": "4327", "url": "https://it.wikipedia.org/wiki?curid=470734", "title": "El beso de Judas", "text": ""}
{"id": "470735", "revid": "1318658", "url": "https://it.wikipedia.org/wiki?curid=470735", "title": "Hamam", "text": ""}
{"id": "470736", "revid": "169529", "url": "https://it.wikipedia.org/wiki?curid=470736", "title": "Pentitismo", "text": ""}
{"id": "470740", "revid": "4327", "url": "https://it.wikipedia.org/wiki?curid=470740", "title": "Hsi yen", "text": ""}
{"id": "470742", "revid": "1001457", "url": "https://it.wikipedia.org/wiki?curid=470742", "title": "The Phantom Outlaw", "text": ""}
{"id": "470743", "revid": "2175", "url": "https://it.wikipedia.org/wiki?curid=470743", "title": "The Lone Rider Fights Back", "text": ""}
{"id": "470744", "revid": "4327", "url": "https://it.wikipedia.org/wiki?curid=470744", "title": "Marry Me Again", "text": ""}
{"id": "470745", "revid": "4327", "url": "https://it.wikipedia.org/wiki?curid=470745", "title": "The Bounty", "text": ""}
{"id": "470746", "revid": "4327", "url": "https://it.wikipedia.org/wiki?curid=470746", "title": "The pack", "text": ""}
{"id": "470747", "revid": "712828", "url": "https://it.wikipedia.org/wiki?curid=470747", "title": "O cangaceiro", "text": ""}
{"id": "470749", "revid": "4327", "url": "https://it.wikipedia.org/wiki?curid=470749", "title": "The Deer Hunter", "text": ""}
{"id": "470751", "revid": "33689", "url": "https://it.wikipedia.org/wiki?curid=470751", "title": "The Champ", "text": ""}
{"id": "470752", "revid": "1318658", "url": "https://it.wikipedia.org/wiki?curid=470752", "title": "The Field", "text": ""}
{"id": "470753", "revid": "1318658", "url": "https://it.wikipedia.org/wiki?curid=470753", "title": "The Jazz Singer", "text": ""}
{"id": "470755", "revid": "135491", "url": "https://it.wikipedia.org/wiki?curid=470755", "title": "The Householder", "text": ""}
{"id": "470756", "revid": "1784425", "url": "https://it.wikipedia.org/wiki?curid=470756", "title": "Boris Tadi\u0107", "text": "Biografia.\nBoris Tadi\u0107 \u00e8 figlio di Ljuba Tadi\u0107, un filosofo. \u00c8 nato a Sarajevo, Bosnia ed Erzegovina. I suoi nonni furono uccisi durante la seconda guerra mondiale dagli Ustascia (il movimento nazionalista e filofascista croato di Ante Paveli\u0107), dopo la creazione dello Stato indipendente di Croazia, a causa delle loro origini serbe.\nHa frequentato sia le scuole dell'obbligo che gli istituti superiori a Belgrado, per poi laurearsi in psicologia sociale all'Universit\u00e0 di Belgrado. Ha insegnato psicologia nel primo ginnasio della capitale serba.\nHa fondato e fu il primo direttore del \"\"Centro per lo sviluppo della democrazia e della scienza politica\".\nCarriera politica.\nTadi\u0107 \u00e8 un membro del Partito Democratico (una formazione di ispirazione socialdemocratica, aderente all'Internazionale Socialista) dal 1990. Ha assunto diversi ruoli all'interno del partito: segretario del consiglio generale, vice presidente della giunta esecutiva, presidente facente funzioni della stessa e infine due volte eletto vicepresidente del partito.\nNell'autunno del 2000, dopo la caduta del regime di Slobodan Milo\u0161evi\u0107, \u00e8 stato nominato Ministro delle Telecomunicazioni nel governo della Repubblica Federale di Jugoslavia e in seguito Ministro della Difesa nel Consiglio dei ministri della Serbia e Montenegro.\nNel 2003 \u00e8 stato eletto all'Assemblea legislativa della Serbia e Montenegro, diventando capogruppo della rappresentanza parlamentare del suo partito. Nello stesso anno \u00e8 divenuto presidente del Partito Democratico, in seguito all'assassinio del presidente, il primo ministro serbo in carica Zoran \u0110in\u0111i\u0107.\nNel primo turno (13 giugno 2004) delle elezioni presidenziali serbe ha ottenuto il 27,3% delle preferenze. Nel secondo turno, il 27 giugno 2004, ha sconfitto nel ballottaggio Tomislav Nikoli\u0107, esponente del Partito Radicale Serbo, con il 53,24% dei voti.\nPresidenza.\nTadi\u0107 si \u00e8 insediato ufficialmente alla Presidenza della Repubblica con la cerimonia svoltasi a Belgrado l'11 giugno 2004.\nIl 1\u00ba dicembre 2004 le auto del corteo presidenziale di Tadi\u0107 vennero coinvolte in un incidente stradale. Miroslav Cimpl, un impiegato serbo dell'ambasciata degli Stati Uniti, si rifiut\u00f2 di far strada alle autovetture e tampon\u00f2 ripetutamente le macchine, anche se la vettura di Tadi\u0107 non fu coinvolta direttamente. L'impiegato tent\u00f2 di fuggire, ma dopo aver rivelato l'accaduto all'ambasciata fu arrestato.\nQuesto incidente colp\u00ec profondamente l'opinione pubblica, in quanto evocava il ricordo del fallito tentativo di assassinare il primo ministro Zoran \u0110in\u0111i\u0107 nel febbraio 2003, quando un autocarro guidato da un membro del clan \"Zemun\" (Dejan Milenkovi\u0107, conosciuto come \"Bagzi\") invest\u00ec l'auto del premier. \u0110in\u0111i\u0107 fu in seguito (12 marzo 2003) ucciso da persone vicine allo stesso clan. Molti ritennero che questo episodio fu un tentativo di assassinare Tadi\u0107, ma le indagini successive della polizia non hanno evidenziato elementi che supportino questa tesi.\nL'11 luglio 2005 Tadi\u0107 ha partecipato alle commemorazioni ufficiali per i dieci anni dalla strage di Srebrenica \"per rendere omaggio alle vittime innocenti, e dimostrare che i Serbi non approvano questo crimine contro dei musulmani\" e sostenendo che c'\u00e8 \"la necessit\u00e0 di mostrare la distanza tra i criminali di guerra e i cittadini\"\". La partecipazione del Presidente ha provocato da una parte l'irritazione dell'associazione delle \"Madri di Srebrenica\", dall'altra in Serbia le critiche dei nazionalisti.\nIl 3 giugno 2006 la federazione di Serbia e Montenegro si \u00e8 ufficialmente sciolta. Da quella data, Tadi\u0107 \u00e8 stato investito della carica di Presidente della Repubblica di Serbia.\nBoris Tadi\u0107 \u00e8 stato il primo capo di Stato serbo che ha incontrato ufficialmente il papa. La visita a papa Benedetto XVI ha concluso infatti un viaggio ufficiale svolto il 28 settembre 2005 a Roma.\nIn data 3 febbraio 2008 \u00e8 stato riconfermato Presidente della Serbia imponendosi al secondo turno con il 50,5 % delle preferenze elettorali.\nIl 4 aprile 2012, Tadi\u0107 si dimette annunciando la sua ricandidatura alle elezioni presidenziali anticipate il 6 maggio.\nAlle elezioni presidenziali del 6 maggio Tadi\u0107 ottiene il 25% dei voti cos\u00ec come il suo avversario il conservatore Tomislav Nikoli\u0107,al ballottaggio del 20 maggio 2012 il presidente uscente perde a favore di Nikoli\u0107 che \u00e8 eletto nuovo Presidente della Serbia.\nNel 2014 ha abbandonato il Partito Democratico e ha fondato il Partito Social Democratico (SDS).\nCuriosit\u00e0.\nOltre alla lingua madre, Tadi\u0107 parla anche italiano, inglese e francese. \u00c8 alto 192\u00a0cm."}
{"id": "470757", "revid": "287204", "url": "https://it.wikipedia.org/wiki?curid=470757", "title": "The Goat", "text": ""}
{"id": "470760", "revid": "2039709", "url": "https://it.wikipedia.org/wiki?curid=470760", "title": "Al\u00ec Pasci\u00e0 di Tepeleni", "text": "Biografia.\nLe origini.\nAli nacque nel 1744 (forse 1750) in un villaggio chiamato \u2018Be\u00e7isht\u2019 a Tepelen\u00eb. \nSuo padre, Veli Bey (morto nel 1762), e suo nonno, Mukthar Bey (morto nel 1716 combattendo contro i veneziani a Corf\u00f9), erano stati entrambi governatori di Tepeleni motivo per cui Ali fin\u00ec con l'indicare la citt\u00e0 come suo luogo d'origine. La loro trib\u00f9, i Lab, era molto malvista dal resto degli albanesi per via del brigantaggio da loro praticato per sopravvivere all'indigenza.\nIl prestigio e la fama guadagnati da Ali nel corso della sua vita port\u00f2, inevitabilmente, all'accumulo di fantasiose dicerie relative alle sue origini ed al suo lignaggio. Si diffuse, per esempio, la convinzioni (dimostrata come infondata da Ahmet Uzun) che la famiglia di Ali discendesse da un derviscio chiamato Nazif giunto in Albania dall'Asia Minore. Del pari, piuttosto contraddittorie sono le notizie precise relative ai suoi primi anni da uomo. Il dato certo \u00e8 che Ali rest\u00f2 orfano di padre in tenera et\u00e0 (10, pi\u00f9 probabilmente 12 anni), molto probabilmente a causa di una faida, e si diede al brigantaggio per sopravvivere, affiancato dalla madre, tale Hanko/Kanko.\nNel corso degli anni, il giovane bandito raccolse intorno a s\u00e9 una banda di armati sempre pi\u00f9 numerosa riuscendo a crearsi un centro di potere che comprendeva alcuni villaggi. Tra il 1764 ed il 1770 (prob. 1768), Ali spos\u00f2 Emina, la figlia di Capelan Pasci\u00e0 di Delvina, citt\u00e0 sulla quale aveva brevemente regnato suo padre Veli Bey. Fu a questo punto che Ali entr\u00f2 nel numero dei piccoli capi-guerra al servizio dei locali potentati dell'Impero ottomano e che, presumibilmente, approcci\u00f2 la fratellanza sufi dei Bektashi, cui sarebbe rimasto fortemente legato per tutta la vita.\nTepeleni combatt\u00e9 (1772) i Sulioti d'Epiro, una enclave cristiana montana gravitante intorno al centro di Suli che aveva sino a quei tempi resistito alla conquista ottomana, per conto del \"Agha\" di Margariti, Solimano. Nel 1775 venne arrestato dal governatore di Berat, Kurt Ahmed Pasci\u00e0, insignito dell'autorit\u00e0 di \"Dervenci-pa\u015fa\" (\"guardiano delle vie\"), ma gi\u00e0 l'anno dopo era al suo servizio nella guerra contro Mehmed Bushati Pasci\u00e0 di Scutari. Nel biennio 1778-1779 serv\u00ec il nuovo \"Dervenci-pa\u015fa\" in qualit\u00e0 di luogotenente (\"Kehaya\"), posizione che gli permise di accrescere ulteriormente il numero di mercenari (musulmani o armatoli greci) al suo servizio, ma, al ritorno al potere di Kurt Ahmed Pasci\u00e0, chiuse i suoi rapporti formali con le autorit\u00e0 ottomane della regione, tornando al brigantaggio.\nA partire dagli anni '80 del XVIII secolo, Ali cominci\u00f2 la sua scalata al potere.\nNel 1783 prese contatti con i veneziani, supportandoli nella lotta contro il nuovo governatore di Delvina, Mustafa Kokka Pasci\u00e0 (un protetto di Kurt Ahmed Pasci\u00e0), in cambio del loro supporto politico: mentre Tepeleni screditava il potere di Mustaf\u00e0 seminando il caos nella regione da lui controllata, il bailo della Serenissima perorava la candidatura di Ali a nuovo Pasci\u00e0 di Delvina presso la Sublime Porta. La mossa riusc\u00ec. Le autorit\u00e0 costantinopolitane stavano in quegli anni chiudendo i loro debiti con i capi-guerra albanesi (dovuti alle prestazioni militari fornite durante la Rivolta Orlov del 1770) saldando il dovuto con onori e titoli: l'accomodamento con Ali Pasci\u00e0 non era dunque affatto nuovo. Nel marzo 1784, Ali ottenne dunque dal sultano Abdul Hamid I il titolo di Pasci\u00e0 ed entro agosto occup\u00f2 Delvina, dopodich\u00e9 ottenne da Istanbul la nomina a \"Mutasarr\u0131f\" della roccaforte di Giannina. Il dominio su Giannina gli venne subito revocato ma Ali rifiut\u00f2 di abbandonare la citt\u00e0 e ne venne cacciato con la forza da Kurt Ahmed Pasci\u00e0. Continu\u00f2 la sua scalata al potere ottenendo la nomina a Pasci\u00e0 del Sangiaccato di Trikala nel 1786.\nIl 1787 fu l'anno della svolta, per Tepeleni. Si distinse per alcune operazioni militari nel Banato durante la Guerra austro-turca (1787-1791) e mosse poi guerra a Kara Mahmud Bushati Pasci\u00e0 di Scutari (erede di Mehmed Bushati). La contestuale morte di Kurt Ahmed Pasci\u00e0 diede ad Ali la possibilit\u00e0 di rioccupare con la forza Giannina e fece di lui il miglior candidato quale nuovo \"Dervenci-pa\u015fa\". Entro il 1788, il sultano aveva formalizzato la nomina di Tepeleni a Pasci\u00e0 di Giannina e \"Dervenci-pa\u015fa\".\nIl regno.\nSin dal 1789, Ali fece di Giannina la capitale di un regno semi-indipendente i cui confini si estendevano ben al di l\u00e0 del Eyalet di Giannina: il pascialato di Giannina. Per farlo, raccolse intorno a s\u00e9 un esercito privato di 50.000 uomini che potevano essere radunati e schierati in un paio di giorni. Al vertice della catena di comando c'era un Supremo Concilio formato da Ali stesso, dai suoi figli Mukhtar Pasci\u00e0 e Veli Pasci\u00e0 e dai consiglieri Cel\u00e2leddin Bey, Abdullah Taushani, Hasan Dervishi, Halil Patrona, Omer Vrioni (tesoriere), Me\u00e7o Bono, Ago Myhyrdari, Thanasis Vagias, Veli Gega, Tahir Abazi e Odysseas Androutsos (un mercenario greco). Un nutrito contingente di giannizzeri albanesi era al diretto comando del Leone.\nLe prime mosse politiche di Tepeleni furono volte al consolidamento del dominio da poco acquisito. Anzitutto, nomin\u00f2 il figlio primogenito Mukhtar Pasci\u00e0 di Trikala, poi mosse guerra al Pasci\u00e0 di Berat, Ibrahim, erede di Kurt Ahmed Pasci\u00e0. Lo scontro si risolse in favore di Tepeleni e la pace venne suggellata dal matrimonio tra una figlia di Ibrahim Pasci\u00e0 e Mukhtar. Poco dopo, Ali Pasci\u00e0 fece avvelenare Sephir Bey, fratello di Ibrahim, distintosi nella campagna come un valente comandante.\nSicuro del proprio potere, Tepeleni estese poi il suo dominio lungo due direttrici principali: (i) la conquista della ex-colonie veneziane sulla costa albanese; e (ii) il controllo sulla regione storica dell'Epiro, sull'Albania, sulla Macedonia e sulla Grecia, a discapito dei vari, piccoli potentati locali.\nGi\u00e0 nel 1788, Ali si era sbarazzato degli Arumeni di Moscopoli, un tempo prospero centro albanese duramente colpito dai rovesci della Rivolta di Orlov, riducendo la citt\u00e0 ad un desolato villaggio. Pass\u00f2 poi a preoccuparsi dei Sulioti che, istigati da agenti russi, nel 1790 sfidarono il potere di Istanbul. Tepeleni ne approfitt\u00f2 per muovere loro guerra nel 1792, con l'intento di annettere le loro terre al suo dominio personale epirota ma in due campagne consecutive (1792 e 1793) non riusc\u00ec a piegarli. Dovette allora contentarsi di occupare Arta (1796) e Himara (1797).\nOrmai buon politico oltre che capo-guerra, Ali non trascur\u00f2 di mantenersi in ottimi rapporti formali con la Porta. Tra il 1797 ed il 1798 non trascur\u00f2 perci\u00f2 di servire sotto le bandiere del sultano nella repressione della rivolta di Osman Pasvandoglu. Parimenti, quando nel 1798 mosse alla conquista delle ex-colonie della Serenissima finite in mano ai Francesi dopo il trattato di Campoformio, lo fece con il pretesto della guerra in corso tra Napoleone Bonaparte ed il sultano Selim III scatenata dalla Campagna d'Egitto. Tepelini cattur\u00f2 il comandante francese della guarnigione di Corf\u00f9, Nicolas Roze, ed affront\u00f2 il generale Jean Jacques Bernardin Colaud de La Salcette nella battaglia di Nicopoli del 1798, sconfiggendolo. Privo d'impedimenti, Ali dilag\u00f2 sui vecchi possedimenti veneziani: conquist\u00f2 Prevesa (facendo seviziare la locale guarnigione di francesi e sulioti), Vonitsa e Butrinto (1799). Garantitosi un sicuro sbocco sul mare, il Leone di Giannina matur\u00f2 il proposito di fare del suo dominio una signoria navale mediterranea capace di eguagliare il potere del \"dey\" di Algeri. Intrattenne dunque rapporti con i corsari barbareschi dai quali riscatt\u00f2, in quei mesi, alcuni eminenti membri della spedizione egiziana catturati a bordo della tartana livornese \"Madona di Montenegro\": Julien Bessi\u00e8res, Jean \u00c9tienne Casimir Poitevin de Maureilhan e Joseph Claude Marie Charbonnel. Support\u00f2 poi i russi nell'Assedio di Corf\u00f9 (1798-1799) ma vide vanificate molte delle sue conquiste \"costiere\" dalla fondazione della Repubblica delle Sette Isole Unite, un dominio insulare protetto congiuntamente di Mosca e di Costantinopoli con capitale Corf\u00f9.\nNel 1803, con un astuto stratagemma, Al\u00ec Pasci\u00e0 riusc\u00ec a conquistare la roccaforte dei Sulioti, piegandone cos\u00ec la resistenza. Sterminati ed espulsi, i Sulioti superstiti si rifugiarono nelle Isole Jonie. Nello stesso anno, offr\u00ec il fortino di Porto Palermo come base d'appoggio logistica alla \"Royal Navy\" per operazioni anti-napoleoniche\nEra nel frattempo terminata l'ostilit\u00e0 tra Napoleone ed il sultano cos\u00ec Ali Pasci\u00e0, con il benestare della Porta, risolse di allacciare contatti proprio con Bonaparte per avere supporto nel suo piano di costituzione di un dominio litoraneo albanese fondato sulle vecchie colonie veneziane. L'imperatore di Francia invi\u00f2 perci\u00f2 da Tepeleni quale console generale Fran\u00e7ois Pouqueville (1805), gi\u00e0 membro della Commissione Scientifica al seguito dell'Armata in Egitto.\nNel 1806, complice il riaccendersi del conflitto tra ottomani e russi, Ali Pasci\u00e0 invi\u00f2 il figlio Veli Pasci\u00e0 ad occupare la Repubblica delle Sette Isole Unite. Dopodich\u00e9, assolvendo ai suoi doveri di vassallo della Porta, invi\u00f2 lo stesso a combattere sotto le bandiere del sultano Selim nella Prima rivolta serba. Napoleone si era nel frattempo abboccato con lo zar di Russia con la Pace di Tilsit (1807) ed i due aveva risolto di sopprimere l'Impero ottomano. Il risvolto mediterraneo dell'accordo fu l'occupazione francese della Repubblica delle Sette Isole Unite. Tepeleni, a questo punto, decise di schierarsi contro Bonaparte ed allacci\u00f2 contatti con l'Impero britannico, supportandone le operazioni nelle Isole Ionie, mentre il console Pouqueville veniva trattenuto a Giannina come una sorta di ostaggio non riscattabile (avrebbe ottenuto la libert\u00e0 solo nel 1816). I rovesci del conflitto russo-turco ed il parallelo caos politico costantinopolitano (Selim III venne deposto e poi ucciso per ordine di Mustafa IV a sua volta eliminato da una congiura di palazzo e sostituito dal diciannovenne Mahmud II - v. Colpi di stato ottomani del 1807-1808) permisero a questo punto a Tepeleni di ammassare un enorme potere: annette politicamente la Morea facendone pasci\u00e0 il figlio Veli (1807) e l'anno successivo (1808) fece la stessa cosa con Berat, annessa al dominio dopo l'eliminazione definitiva di Ibrahim Pasci\u00e0 ed assegnata al figlio Mukhtar.\nAncora nominalmente vassallo della Porta (invi\u00f2, non a caso, entrambi i figli, con le rispettive armate locali, a combattere i russi in Bulgaria, ove presero parte alla battaglia di Rousse), nel 1810 Ali era, \"de facto\", signore di un dominio che comprendeva l'Epiro, l'Albania meridionale, la Focide, la Macedonia occidentale, l'Acarnania, Prevesa ed Arta: si stima che circa due milioni di persone vivessero sotto l'egida del Leone di Giannina.\nLa corte di Ali Pasci\u00e0.\nLe testimonianze degli occidentali che la visitarono, in linea con il diffuso orientalismo dell'epoca, ci lasciano un'immagine incredibilmente \"esotica\" della corte di Ali Pasci\u00e0, sempre descritta come un luogo di opulenza e meraviglie. Su tutte, spiccano le descrizioni relative all\"harem\" del despota: si parla di seicento concubine ed un non ben precisato numero di ragazzi.\nL'atteggiamento tenuto da Tepeleni nei confronti della religione pu\u00f2 essere definito come \"moderno\".\nNato in una famiglia musulmana, non aveva esitato ad allearsi con non-musulmani e musulmani eterodossi pur di raggiungere i suoi scopi.\n\u00c8 nota l'influenza che ebbe sul Leone San Cosma d'Etolia, in onore del quale fece costruire un monastero. Cristiana era poi la favorita di Tepeleni, Kyra Vassiliki, una ragazza greca da lui sposata nel 1808, alla quale non venne chiesto di abiurare la sua fede e per la quale una stanza del Castello di Giannina venne tramutata in una chiesa.\nAli Pasci\u00e0 era poi fortemente legato a vari ordini di \"sufi\". Dato certo \u00e8 la sua adesione alla setta \"sufi\" dei Bektashi, cui venne introdotto dal maestro Baba Shemin di Fush\u00eb-Kruj\u00eb e che con il suo patronato si diffuse largamente in Tessaglia, nell'Epiro, nel Sud dell'Albania e a Kruja. La lapide di Ali Pasci\u00e0 venne non a caso decorata con la Corona \"Taj\" dei Bektashi. \"Sufi\" Nasibi Tahir Babai \u00e8 poi ricordato come una delle guide spirituali del Leone. Tepeleni non fece poi mancare il suo appoggio anche ai \"sufi\" \"Naqshbandiyya\" (Naqshbandiyya erano appunto gli altari \"sufi\" di Giannina e di Parga), \"Khalwatiyya\", \"S\u00e2d\u00eeyye\" e \"Alevi\".\nNonostante le continue tensioni tra Tepeleni e le minoranze greche soggette al suo dominio (fu Ali Pasci\u00e0 ad ordinare la morte per tortura del clefti Antonio Katsantonis), la sua corte ospitava un nutrito numero di uomini d'affari ed intellettuali greci. Il greco veniva abitualmente parlato da Ali a corte e sopra i cancelli del palazzo di Giannina era incisa un'iscrizione nella quale Tepeleni veniva presentato come un discendente di Pirro. Sempre in greco venne scritto dall'albanese Haxhi Shehreti il poema celebrativo di Tepeleni, la Alipashiad.\nLa presenza di Ali Pasci\u00e0 e del suo \"entourage\" a Giannina, nonostante le ripetute e ben testimoniate violenze perpetuate dal despota a danno di ribelli ed oppositori, non solo non ridusse il fermento culturale \"elleno\" della citt\u00e0 (uno dei principali centri di sviluppo e diffusione del nuovo illuminismo greco) ma fin\u00ec per giocare un ruolo primario nell'affermazione del sentimento nazionale greco. Nel 1818, infatti, Kyra Vassiliki venne reclutata da Nikolaos Skoufas ed inizi\u00f2 un'attiva militanza nel movimento rivoluzionario greco, la \"Filik\u00ed Eter\u00eda\".\nLe atrocit\u00e0.\nLe crudelt\u00e0 inflitte da Ali Pasci\u00e0 ai suoi sudditi ribelli o a chiunque tentasse di opporsi al suo dominio divennero ben note nei dintorni del suo regno e ci vengono tramandate dalla poesia e dal folklore locale (fondamentale, in questo senso, il lascito culturale degli arumeni): l'esecuzione di massa dei giovani uomini delle citt\u00e0 di Gardhiq e Hormova, rei di discendere dagli uomini che avevano ucciso il padre di Tepeleni e stuprato sua madre; l'espulsione degli arumeni da Moscopoli; l'esecuzione di massa di un gruppo di giovani donne cristiane di Giannina, sommariamente processate come adultere ed affogate nel Lago Pamvotida; la pubblica esecuzione del \"clefti\" Antonio Katsantonis, massacrato a colpi di maglio.\nLe informazioni pi\u00f9 dettagliate riguardano le barbarie commesse dalla truppa di Ali Pasci\u00e0 alla presa di Prevesa.\nLo scontro con Istanbul.\nLa sempre pi\u00f9 marcata presa di potere del sultano Mahmud II, animato da prepotenti propositi di \"Renovatio Imperii\", comport\u00f2 una sistematica battuta d'arresto all'astro di Ali Pasci\u00e0. Le prime avvisaglie si ebbero nel 1812, quando il sultano destitu\u00ec Veli dalla Morea e lo fece Pasci\u00e0 di Larissa come punizione per le atrocit\u00e0 commesse da Tepeleni contro la popolazione di Gardiki (vicino Trikala).\nIl Leone non diede probabilmente troppo peso alla cosa, proseguendo nella costruzione di uno stato sempre pi\u00f9 solido.\nNel 1813, Tepeleni dovette gestire lo scoppio di una epidemia di peste bubbonica nella Tessaglia, regione gi\u00e0 provata dalle repressioni perpetratevi e dall'inasprimento delle tasse con cui Ali Pasci\u00e0 finanziava le sue campagne militari. Ancora in buoni rapporti con l'Impero britannico, il Leone accett\u00f2 poi di riconoscere il protettorato inglese sulle Isole Ionie in cambio della cessione del fiorente porto di Parga, ratificato con il Trattato di Giannina del 17 maggio 1817.\nIl formale ingresso di Tepeleni nella scena diplomatica internazionale fu probabilmente la goccia che fece tracimare il vaso.\nNel 1819, Mahmud torn\u00f2 a colpire il Leone tramite i suoi figli: in risposta alle lamentele degli abitanti di Larissa, gravati dal ferreo controllo di Veli, il sultano torn\u00f2 a \"demansionare\" il figlio di Ali facendone il Pasci\u00e0 di Lepanto (titolo prettamente onorifico ma privo di effettivo potere politico). Nel frattempo, per bocca dell'ambasciatore ottomano Halet Efendi (attivo in Francia), il sultano venne messo a parte dell'effettiva estensione, anche internazionale, del potere che Ali Pasci\u00e0 aveva accumulato nel corso degli anni. L'esistenza di una compagine statale semi-autonoma cresciuta all'ombra del Serraglio fu chiaramente intollerabile per l'osmanide che inizi\u00f2 a preparare lo scontro risolutivo.\nPer parte sua, ormai deciso a staccarsi completamente dai turchi e, molto probabilmente, incitato dalla moglie Kyra, il Leone allacci\u00f2 contatti formali con la \"Filik\u00ed Eter\u00eda\", riunitasi a Tripolizza nel 1820. Ali incontr\u00f2 l'emissario del Direttorio rivoluzionario, una sua vecchia conoscenza di nome Ioannis Paparrigopoulos, a Prevesa, promettendo supporto all\"Eter\u00eda\" anche e soprattutto per guadagnarsi l'appoggio della Russia contro il sultano. Tepeleni commise a questo punto l'errore di organizzare un attentato ai danni di un suo rivale rifugiatosi a Costantinopoli, Isma\u00ebl Pasci\u00e0, e l'insuccesso dell'operazione provoc\u00f2 la rottura definitiva con gli ottomani. Mahmud II pretese le dimissioni di Tepeleni e, al suo rifiuto, organizz\u00f2 la spedizione punitiva contro il ribelle.\nIl 23 marzo 1820, Ali Pasci\u00e0 annunci\u00f2 apertamente che si sarebbe fatto liberatore dei greci. Paparrigopoulos, dopo i fatti di Costantinopoli, gli comunic\u00f2 il sostegno dell'Eteria.\nMahmud II invi\u00f2 contro Tepeleni proprio Isma\u00ebl Pasci\u00e0, al comando di una eterogenea armata reclutata con la leva feudale, ed una seconda armata al comando di Pehlevan Pasci\u00e0, un veterano della guerra russo-turca, mentre la flotta ottomana al comando del Capitan Bey (\"vice-ammiraglio\") Kara Ali dirigeva verso Prevesa. Una terza armata di rinforzo arriv\u00f2 da Scutari, al comando di Bushati.\nDa Giannina, il Leone schier\u00f2 le sue truppe: da Berat, Mukhtar avrebbe difeso l'Albania centrale; Androutsos avrebbe difeso la Focide e la Beozia da Livadeia; Veli Bey avrebbe presidiato le coste da Lepanto; Alexis Noutzos, Tahir Abbas e Omer Vrioni avrebbero bloccato i passi montani del Pindo. Il coordinamento di tutto lo scacchiere rest\u00f2 in capo, chiaramente, ad Ali Pasci\u00e0, convinto di poter vanificare l'assalto ottomano grazie al suo agguerrito esercito ed all'impervia natura del terreno di scontro.\nSfortunatamente per Tepeleni, la totale mancanza d'impegno da parte dei suoi ufficiali vanific\u00f2 qualsiasi scelta strategica.\nNel nord, Bushati attacc\u00f2 Elbasan senza incontrare resistenza significativa. Abbandon\u00f2 la lotta per interessi propri, accampando come scusa con la Porta una ribellione dei montenegrini. Androutsos, cacciato da Livadeia dagli abitanti della citt\u00e0, disert\u00f2, lasciando Pehlevan Pasci\u00e0 libero di penetrare nella Grecia centrale. Veli Bey abbandon\u00f2 Lepanto e ripieg\u00f2 su Arta, salvo poi portarsi a Prevesa dove fu rapido a negoziare un armistizio con il Capitan Bey. Isma\u00ebl Pasci\u00e0 attravers\u00f2 indenne il Pindo, si abbocc\u00f2 a Metsovo con Vrioni e lo convinse a tradire Tepeleni in cambio della nomina a Pasci\u00e0 di Berat, citt\u00e0 nel frattempo abbandonata da Mukhtar che si era prima trincerato ad Argirocastro e poi, come il resto degli alti ufficiali del padre, aveva avviato negoziati con i turchi invece di combattere.\nIn settembre, l'armata ottomana si schierava intorno a Giannina, cominciando l'assedio.\nIl centro del potere di Ali Pasci\u00e0, pesantemente fortificato e ben rifornito di derrate, offr\u00ec ai turchi la prima vera resistenza della campagna. Isma\u00ebl Pasci\u00e0 si dimostr\u00f2 incapace di giungere rapidamente alla conclusione dello scontro e commise alcuni errori strategico-politici che permisero a Tepeleni di veder tornare nei ranghi gli ufficiali che avevano disertato al principio della guerra. Non solo. Il 4 dicembre, Ali prese contatto con i Sulioti che militavano nelle file dell'armata di Isma\u00ebl e promise loro la restituzione della terra natia in cambio di aiuto. Gli epiroti ( uomini in tutto) disertarono il campo ottomano e si schierarono al fianco del Leone. Continuando a giocare d'astuzia, Ali Pasci\u00e0 cerc\u00f2 di rappacificarsi con il sultano e, nel gennaio 1821, gli invi\u00f2 delle lettere nelle quali denunciava i piani della \"Filik\u00ed Eter\u00eda\" ed i suoi membri. Il risultato della manovra fu per\u00f2 inconcludente per Tepeleni e questo tradimento fu uno nei numerosi elementi che contribuiranno ad informare la Sublime Porta sulle trame che si ordivano, obbligando l'Eter\u00eda ad accelerare il naturale corso degli avvenimenti. In marzo, Hursid Pasci\u00e0, futuro governatore della Morea, subentr\u00f2 ad Isma\u00ebl Pasci\u00e0 (ricollocato alla testa del presidio di Arta) nel comando delle forze sultanali e ridiede vigore alla lotta, sia sul piano militare sia su quello politico. Entro novembre, numerosi albanesi musulmani agli ordini del Leone disertarono le sue file e si schierarono sotto il vessillo sultanale quando l'eco della guerra d'indipendenza greca, abilmente manovrato da Hurshid, raggiunse Giannina.\nNel gennaio del 1822, Hursid Pasci\u00e0 aveva occupato la maggior parte delle fortificazioni di Giannina. Ali Pasci\u00e0, asserragliato nel suo palazzo tramutato in una cittadella ed in grado di protrarre ulteriormente la lotta, accett\u00f2 di aprire i negoziati. Le parti s'incontrarono nel Monastero di San Pantaleone, su un'isola del Lago Pamvotida, gi\u00e0 in mano turca. Attirato dalla promessa di un perdono completo (5 febbraio, 24 gennaio del calendario giuliano), Ali Pasci\u00e0 si vide circondato dai turchi che gl'intimarono d'inginocchiarsi per essere decapitato. A questo punto, secondo Alexandre Dumas, avrebbe aggredito i nemici dopo aver risposto \"La mia testa non si piegher\u00e0 come la testa di uno schiavo!\". Gli spararono attraverso il pavimento, uccidendolo. La sua testa venne portata su di un piatto d'argento ad Hursid Pasci\u00e0 che ne baci\u00f2 la barba in segno di rispetto prima d'inviarla a Costantinopoli.\nLa testa di Tepeleni e quelle dei suoi figli vennero esposte all'ingresso del Palazzo Topkap\u0131 per ordine del sultano. I feticci vennero poi interrati presso le mura di Costantinopoli. Le spoglie di Ali Pasci\u00e0 vennero sepolte nella Moschea Fethiye di Giannina, presso la quale riposano oggi.\nNel 2006, la Facolt\u00e0 di Teologia dell'Universit\u00e0 di Yalova, durante un progetto di censimento delle lapidi del cimitero Ayval\u0131k di Istanbul, ha scoperto un sepolcro titolato a Tepeleni. In data 11 febbraio 2013, il governo albanese ha conseguentemente aperto i negoziati con il governo turco per la restituzione delle spoglie del Leone di Giannina.\nEredi.\nAli Pasci\u00e0 ebbe tre figli maschi, tutti giustiziati dai turchi insieme al padre: "}
{"id": "470761", "revid": "4327", "url": "https://it.wikipedia.org/wiki?curid=470761", "title": "The Paradine Case", "text": ""}
{"id": "470762", "revid": "1318658", "url": "https://it.wikipedia.org/wiki?curid=470762", "title": "The Thomas Crown Affair", "text": ""}
{"id": "470764", "revid": "4327", "url": "https://it.wikipedia.org/wiki?curid=470764", "title": "Bad Lieutenant", "text": ""}
{"id": "470766", "revid": "599013", "url": "https://it.wikipedia.org/wiki?curid=470766", "title": "Der rote Kreis", "text": ""}
{"id": "470768", "revid": "481666", "url": "https://it.wikipedia.org/wiki?curid=470768", "title": "Framed", "text": ""}
{"id": "470769", "revid": "66600", "url": "https://it.wikipedia.org/wiki?curid=470769", "title": "De Synagoga", "text": ""}
{"id": "470770", "revid": "834", "url": "https://it.wikipedia.org/wiki?curid=470770", "title": "The Circus", "text": ""}
{"id": "470771", "revid": "4327", "url": "https://it.wikipedia.org/wiki?curid=470771", "title": "Bloody Mama", "text": ""}
{"id": "470773", "revid": "1073227", "url": "https://it.wikipedia.org/wiki?curid=470773", "title": "The Emperor's Club", "text": ""}
{"id": "470775", "revid": "1318658", "url": "https://it.wikipedia.org/wiki?curid=470775", "title": "The 39 Steps", "text": ""}
{"id": "470777", "revid": "212348", "url": "https://it.wikipedia.org/wiki?curid=470777", "title": "The Da Vinci Code", "text": ""}
{"id": "470779", "revid": "123429722", "url": "https://it.wikipedia.org/wiki?curid=470779", "title": "The Collector", "text": "The Collector \u00e8 una serie televisiva canadese di genere sovrannaturale.\n\u00c8 stata prodotta per tre stagioni tra il 2004 e il 2006, con un totale di 40 episodi, dalla No Equal Entertainment.\nIn Italia, \"The Collector\" \u00e8 stato trasmesso dai canali satellitari AXN e Fantasy, inclusi nel servizio pay-tv di Sky Italia. In chiaro da Telestudio, rete televisiva privata del Centro Italia, Videostar, rete televisiva lombarda, Telenorba 8, rete televisiva pugliese, da DI.TV, emittente emiliano-romagnola e da Rai 4.\nTrama.\nNel 1348 D.C. il monaco Morgan Pym (Chris Kramer) si innamora di Katrina, ma questa muore di peste. Morgan vende allora l'anima al diavolo in cambio di dieci anni di vita con Katrina, ma al termine dei dieci anni Katrina muore di nuovo di peste. Il diavolo fa un accordo con Morgan: potr\u00e0 continuare a restare sulla terra, ma dovr\u00e0 raccogliere le anime di chi, come lui, aveva venduto l'anima al diavolo. La sua missione consiste nell'identificare la persona (definita \"cliente\" dal diavolo), informarla che mancano 48 ore al termine dei dieci anni per poi risucchiarne l'anima all'inferno.\nNel XXI secolo, Morgan incontra una giovane tossicodipendente, Maya, che gli ricorda Katrina e cerca in tutti i modi di aiutarla a disintossicarsi. Morgan desidera anche cambiare la sua condizione di emissario, cos\u00ec invoca il diavolo e riesce a modificare la sua missione: avr\u00e0 la possibilit\u00e0 di passare le 48 ore con la persona prescelta per cercare di redimerla e quindi di salvarla dall'inferno. Durante le 48 ore per\u00f2 i clienti iniziano a perdere gradualmente i benefici del patto, cosa che li destabilizza molto: inoltre, Morgan dovr\u00e0 fare in modo che il cliente non solo si penta, ma trovi anche la persona che ha danneggiato a causa del patto e rimedi a ci\u00f2 che questa persona (il cliente) ha fatto.\nLe persone con cui Morgan avr\u00e0 a che fare non sempre saranno collaborative e non tutti i clienti riusciranno o vorranno redimersi, lasciando ogni puntata aperta fino alla fine.\nPersonaggi.\nMorgan Pym.\n\u00c8 il protagonista della serie. Nato a Norimberga nel 1322, entra in monastero in giovane et\u00e0, desideroso di studiare le erbe officinali e servire Dio. Un giorno nota una bellissima popolana, Katrina, e si innamora perdutamente di lei. I due iniziano una storia clandestina, oppressi entrambi dai sensi di colpa. Katrina per\u00f2 muore a causa dell'epidemia di peste che imperversa nel villaggio. \nIl diavolo si presenta a Morgan per stipulare un accordo: in cambio della sua anima avr\u00e0 altri 10 anni con la donna amata. Morgan e Katrina trascorrono gli anni successivi, viaggiando e conducendo una vita libera. Allo scadere del patto Morgan scopre di essere stato crudelmente ingannato: nel patto non era previsto che Katrina continuasse a vivere, cos\u00ec la donna si ammala di nuovo e muore definitivamente. Il diavolo ha sempre nutrito un grande interesse per Morgan, cos\u00ec propone allo stesso Morgan di diventare un suo emissario, un Collector, che dovr\u00e0 raccogliere le anime di altri. Morgan inoltre viene sottoposto ad un duro addestramento volto ad indurirgli il cuore. \nMorgan \u00e8 vivo e in parte ancora umano: prova sentimenti, non ha bisogno di bere, mangiare o dormire ma pu\u00f2 farlo se lo desidera, non invecchia e non pu\u00f2 morire, pu\u00f2 essere ferito ma guarisce in pochi minuti o in pochi secondi a seconda della gravit\u00e0 della ferita, prova dolore fisico e pu\u00f2 sentire gli effetti del freddo intenso (come scoprir\u00e0 suo malgrado quando verr\u00e0 rinchiuso in un congelatore). \nNel XXI secolo incontra Maya e dopo averla conosciuta convince il diavolo a cambiare il suo ruolo di Collector; successivamente inizia con la donna una relazione piena di alti e bassi. Viene spesso importunato dalla giornalista Jeri Slate, a caccia di un grande scoop, e a volte da sua sorella Taylor che \u00e8 incuriosita ed attratta da lui. Attualmente abita a Vancouver, in Canada, e la sua copertura \u00e8 di essere un collaboratore di una ditta di esportazioni. Abita in un piccolo appartamento ammobiliato in un grande condominio alla periferia della citt\u00e0 ed \u00e8 vicino di casa di Maya.\nMaya Kandinski.\nVicina di casa di Morgan, \u00e8 una giovane donna con un'infanzia difficile alle spalle e non ha pi\u00f9 contatti con i genitori, ma ogni tanto parla con il fratello minore, Ty, a cui \u00e8 molto legata. Appena maggiorenne \u00e8 scappata di casa, dandosi all'alcool e all'eroina, e si \u00e8 mantenuta tramite furti e occasionalmente prostituendosi. Ha contratto l'HIV, ma \u00e8 miracolosamente guarita (ad opera del diavolo). \nCerca di mantenersi sobria e pulita dopo aver conosciuto Morgan e dopo aver avuto questa seconda occasione, ma \u00e8 sempre in bilico nel ricadere nelle sue dipendenze. Lavora nella tavola calda \"Tommy's Diner\" dove Morgan si reca spesso a mangiare. Ha un rapporto molto conflittuale con Morgan, di cui \u00e8 innamorata, e non sa mai a che punto \u00e8 la loro relazione. A met\u00e0 della seconda stagione inizia una storia con il candidato Terry, ex assistente sociale, ma l'uomo viene ucciso. Nella terza stagione riprende gli studi e diventa molto amica di Taylor Slate.\nTy Kandinski.\nFratello minore di Maya e unico componente della famiglia con cui lei parli. Ha un buon rapporto con la sorella alla quale fa visita occasionalmente. Vorrebbe andare a vivere con Maya, ma teme che la sua vicinanza le ricordi gli abusi subiti in famiglia. Non si fida di Morgan anche se riconosce l'aiuto che ha dato a Maya in passato. Inizia una storia con Taylor Slate, ma non sa se trasferirsi definitivamente a Vancouver.\nJeri Slate.\nGiornalista del Vancouver Star, quasi quarantenne, vedova e con un figlio autistico, Gabriel, di circa 10 anni. Seguendo la scia di morti misteriose arriva a scoprire che il filo conduttore \u00e8 Morgan e spesso gli sta alle costole, ma non riesce ad ottenere mai prove concrete, nemmeno dopo aver torchiato un fotografo del suo giornale (che \u00e8 uno dei clienti di Morgan). Il suo interesse professionale per\u00f2 si trasforma in una vera e propria ossessione al punto da trascurare il figlio e litigare con la sorella Taylor, e pi\u00f9 di una volta ci\u00f2 la mette in serio pericolo. In tutta la vita ha amato un solo uomo, il padre di Gabriel, che \u00e8 morto in un incidente d'auto.\nTaylor Slate.\nSorella minore di Jeri, ha circa trent'anni, cambia spesso lavoro, \u00e8 una donna allegra e molto legata a Jeri e Gabriel. \u00c8 incuriosita da Morgan e non condivide i sospetti di Jeri. Durante la terza stagione si occupa del nipote e diventa pi\u00f9 responsabile, diventa molto amica di Maya e le due donne si supportano a vicenda. Inizia una bella storia d'amore con Ty e cerca di convincerlo a trasferirsi a Vancouver in pianta stabile.\nGabriel \"Gabe\" Slate.\nFiglio di Jeri, non ha mai conosciuto il padre, che ha visto solo in un filmato familiare e alcune foto. \u00c8 autistico e frequenta una scuola speciale, non parla, ma disegna sempre. \u00c8 mite e tranquillo, ma ogni tanto ha delle convulsioni. Ha una strana connessione con Morgan e i suoi clienti e spesso disegna scene inquietanti collegate con ci\u00f2 che sta succedendo.\nKatrina.\nGiovane e bellissima popolana, lavora come domestica in una casa vicino al convento di Morgan. Ha notato l'uomo mentre suonava le campane della chiesa e se ne \u00e8 subito innamorata. Non riesce a resistere alla sua attrazione per Morgan e i due diventeranno in breve tempo amanti clandestini. Dopo essere guarita dalla peste (in realt\u00e0 resuscitata dal diavolo) lei e Morgan si allontanano dalla citt\u00e0 e girovagano per la Germania per i successivi dieci anni, vivendo appieno il loro amore. \nDi indole buona ed altruista, aiuta e soccorre il prossimo e spesso si occupa dei malati di peste che incontra. Crede di essere stata guarita da Morgan e prega il compagno di aiutare gli altri come ha aiutato lei, quando Morgan le fa capire che non \u00e8 possibile attribuisce la sua guarigione alla misericordia divina, che ha risparmiato lei, anche se peccatrice. Ha un fratello, un soldato che ha partecipato alle crociate, e che \u00e8 molto protettivo con lei. \nMuore per la seconda volta alla scadenza del patto. Il Diavolo lascia spesso intendere che l'anima della donna sia finita all'inferno, sia perch\u00e9 la donna ha sedotto un monaco devoto (Morgan), portandolo alla perdizione, sia perch\u00e9 \u00e8 stata resuscitata da una forza oscura e questo ne avrebbe corrotto l'anima. Morgan ha consultato negli anni tantissimi indovini e spiritisti, ma non \u00e8 mai riuscito a contattare la donna e non sa che fine possa aver fatto.\nIl Diavolo/Narratore.\nPadrone di Morgan, si diverte a giocare con gli esseri umani con cui stipula dei patti di durata di dieci anni, in cui il cliente ottiene ci\u00f2 che desidera in cambio della sua anima. In ogni puntata si presenta con un aspetto diverso possedendo per breve tempo chi gli capita a tiro oppure apparendo con le sembianze di persone defunte; l'unico modo per riconoscerlo \u00e8 quando le sue iridi brillano di un color rosso fuoco. \nHa sempre avuto un interesse particolare per Morgan, prodigandosi molto nella sua perdizione. Inoltre nei dieci anni del patto \u00e8 comparso spesso per parlare o aiutare Morgan, a cui ha regalato anche 30 pezzi d'argento per sostentarsi nella sua vita con Katrina. Allo scadere del patto ha voluto che Morgan diventasse il suo primo Collector e lo ha istruito in modo da farlo diventare freddo e spietato. \nNel XXI secolo si lascia convincere da Morgan a dare una possibilit\u00e0 ai clienti di redimersi, ma lo fa solo per divertimento. Lascia spesso intendere parecchie cose, ed \u00e8 molto ambiguo, inganna spesso i clienti (cos\u00ec come ha ingannato Morgan) e con la sua dialettica cerca sempre di avere ragione. Pone delle regole, ma spesso le infrange a suo piacimento.\nIl portale.\nIl portale \u00e8 un collegamento fra l'inferno e il mondo dei vivi che si apre per prendere un'anima dannata. Quando questo si apre, l'anima prescelta viene strappata dal corpo e risucchiata nel portale, lasciando solo il cadavere. Inizialmente si crede che solo un collector possa vedere questo portale. Per chi si trova nelle vicinanze, infatti, la presa di un'anima viene scambiata per un infarto o qualche altro evento fatale. In seguito, viene rivelato che il portale pu\u00f2 essere visto anche da tutti coloro che hanno venduto l'anima al diavolo, come un'anteprima di ci\u00f2 che accadr\u00e0 quando il loro tempo sulla Terra sar\u00e0 scaduto."}
{"id": "470780", "revid": "78273", "url": "https://it.wikipedia.org/wiki?curid=470780", "title": "Kiss the Girls", "text": ""}
{"id": "470781", "revid": "2066040", "url": "https://it.wikipedia.org/wiki?curid=470781", "title": "Fu\u00dfballclub Carl Zeiss Jena", "text": "Il Fu\u00dfballclub Carl Zeiss Jena e.V. (meglio noto come Carl Zeiss Jena o anche solo come Carl Zeiss) \u00e8 una societ\u00e0 calcistica tedesca con sede nella citt\u00e0 di Jena, in Turingia. Nella stagione 2021-2022 gioca nella Fu\u00dfball-Regionalliga, la quarta divisione del calcio tedesco.\nFondato nel 1903, il club ha giocato in campionati regionali fino alla Seconda guerra mondiale, al termine della quale Jena divenne parte della Repubblica Democratica Tedesca; la squadra, inserita nel massimo campionato di questa nazione, riusc\u00ec a vincerlo per tre volte, conquistando inoltre per quattro volte la Coppa nazionale. A seguito della riunificazione tedesca (con susseguente inquadramento dei club orientali nel sistema calcistico della Germania federale), il Carl Zeiss non \u00e8 mai riuscito a partecipare al massimo campionato, gravitando costantemente tra la seconda e la quarta divisione.\nA livello internazionale il successo pi\u00f9 alto ottenuto dal club \u00e8 costituito dal raggiungimento della finale della Coppa delle Coppe 1980-1981, ove venne poi sconfitto dalla Dinamo Tbilisi.\nStoria.\nIl club viene fondato nel maggio del 1903 da alcuni operai dell'industria ottica Carl Zeiss come \"Fussball-Club der Firma Carl Zeiss\", per poi cambiare nome nel 1911 in \"Fussball Club Carl Zeiss Jena\". Successivamente, nel 1917 assume la denominazione \"1. Sportverein Jena e.V \"; da qui alla fine della Seconda guerra mondiale gioca prima nel campionato della Turingia, e in seguito all'ascesa del Nazismo nella Gauliga Mitte, conquistando in tutto sedici titoli regionali.\nNel dopoguerra Jena diventa parte della Germania Est, e il club, al pari di molti altri viene sciolto per venire ricostituito nel 1946, assumendo la denominazione \"SG Ernst Abbe Jena\". In seguito il nome cambia parecchie volte, diventando \"SG Stadion Jena\" nel 1948, \"SG Schott Jena\" nel 1949, \"BSG Chemie Jena\" nel 1950, \"BSG Mechanik Jena\" nel gennaio del 1951, e \"BSG Motor Jena\" nel maggio del 1951. Con questo nome la squadra vince il campionato di seconda divisione nella stagione 1951-1952, ed ottiene la prima promozione nella DDR-Oberliga; la permanenza nella massima divisione nazionale dura tuttavia un solo campionato. Nel 1954 si registra un nuovo cambio di denominazione, con il nome che diventa \"SC Motor Jena\"; tre anni dopo il club torna a giocare in massima divisione, questa volta in maniera stabile.\nNel 1958 Georg Buschner diventa l'allenatore della squadra, che conclude subito il campionato al secondo posto, inoltre Helmut M\u00fcller diventa capocannoniere del campionato. Due anni dopo arriva finalmente il primo trofeo, la Coppa nazionale, che fa partecipare i tedeschi alla Coppa delle Coppe 1961-1962; qui raggiungono le semifinali, venendo eliminati dalla squadra che vincer\u00e0 la coppa, l'Atl\u00e9tico Madrid. Nella stagione 1962-1963 il club conquista il primo titolo, e il capocannoniere \u00e8 nuovamente un giocatore della squadra, Peter Ducke. Non molto fortunata \u00e8 per\u00f2 la partecipazione alla Coppa dei Campioni 1963-1964: i tedeschi vengono infatti eliminati al primo turno dai romeni della Dinamo Bucurest. Nelle due stagioni successive la squadra finisce sempre alle spalle dei campioni del Vorw\u00e4rts Berlin.\nIl Motor Jena viene rifondato nel 1966 assumendo il nome di \"Carl Zeiss Jena\"; vince il secondo titolo nazionale nella stagione 1967-1968 ma, al pari di quasi tutte le squadre dei Paesi appartenenti al Patto di Varsavia non partecipa alla Coppa dei Campioni 1968-1969. Una nuova partecipazione internazionale avviene invece nella Coppa delle Fiere 1969-1970: qui i tedeschi vengono eliminati nei quarti dall'Ajax, ma durante il loro percorso eliminano anche il Cagliari che poco dopo vincer\u00e0 lo scudetto; la stagione viene poi chiusa nel migliore dei modi vincendo il terzo titolo nazionale. Il Carl Zeiss partecipa alla Coppa dei Campioni 1970-1971 arrivando fino ai quarti, dove viene eliminato dalla Stella Rossa; a fine stagione arriva il secondo posto, e a questo punto Buschner lascia la squadra per andare ad allenare la Nazionale.\nNel 1971 diventa allenatore della squadra Hans Meyer, che fino a due anni prima aveva militato nel club come difensore. Intanto sono entrati in squadra anche Konrad Weise Eberhard Vogel e Lothar Kurbjuweit, e il Carl Zeiss vince subito la seconda Coppa nazionale della sua storia, seguita dalla terza due anni dopo. In campo europeo, per\u00f2, negli anni settanta il club esce sempre al secondo turno nelle competizioni europee, tranne che nella Coppa UEFA 1977-1978 dove arriva fino ai quarti, venendo eliminato dai futuri vice campioni del Bastia, peraltro dopo un pesante 7-2 subito in terra francese. Intanto, nel 1976, la nazionale di cui fanno parte anche Weise, Kurbjuweit e Hans-Ulrich Grapenthin conquista la medaglia d'oro alle olimpiadi di Montr\u00e9al.\nGli anni ottanta cominciano con la vittoria della quarta Coppa nazionale, e proprio grazie a questo successo i tedeschi partecipano alla Coppa delle Coppe 1980-1981: esordiscono venendo sconfitti 3-0 allo Stadio Olimpico dalla Roma, ma poi riescono ad eliminare i giallorossi sconfiggendoli per 4-0 a Jena. In seguito hanno la meglio anche su Valencia, Newport County e Benfica, ed accedono cos\u00ec ad una finale continentale: \u00e8 la seconda squadra della Germania Est dopo il Magdeburgo a raggiungere questo traguardo. La partita viene disputata a D\u00fcsseldorf il 13 maggio 1981, e vede opposti ai tedeschi la Dinamo Tbilisi: il Carl Zeiss si porta in vantaggio verso la met\u00e0 del secondo tempo, ma viene presto raggiunto e infine superato dai sovietici a pochi minuti dalla fine; la coppa va cos\u00ec alla Dinamo Tbilisi. In questa stagione arriva anche il secondo posto in campionato, che permette alla squadra una nuova partecipazione alla Coppa UEFA: qui i tedeschi sono eliminati dal Real Madrid nel secondo turno. Sempre in questa stagione R\u00fcdiger Schnuphase diventa capocannoniere in campionato, mentre nella successiva Meyer lascia la squadra. Nella stagione 1987-1988 il Carl Zeiss raggiunge un'altra volta la finale della Coppa nazionale, ma viene battuto ai tempi supplementari dalla Dinamo Berlino. La squadra della capitale vince nella stessa stagione anche il campionato, e per questo motivo \u00e8 il Carl Zeiss a partecipare alla Coppa delle Coppe 1988-1989; il cammino nella manifestazione termina tuttavia al secondo turno, dopo aver incontrato la Sampdoria poi finalista: \u00e8 l'ultima partecipazione ad una competizione europea della squadra.\nGli anni novanta cominciano con la riunificazione della Germania; di conseguenza in Germania si decide di creare un unico campionato nazionale. Per questo motivo la stagione 1990-1991 \u00e8 cruciale: in base alla classifica di questo campionato le squadre della Germania Est vengono distribuite tra i vari livelli del nuovo calcio tedesco. Il Carl Zeiss termina quel campionato in sesta posizione, e questo vale l'accesso alla Zweite Bundesliga, da cui viene retrocesso al termine della stagione 1993-1994; riconquistata immediatamente la seconda serie, durante il campionato 1995-1996 esordisce in squadra il futuro nazionale Robert Enke.\nLa squadra si ritrova agli inizi degli anni duemila in quarta divisione, ma grazie a due promozioni consecutive torna in Zweite Bundesliga nella stagione 2006-2007. Tuttavia due anni dopo \u00e8 in 3. Liga, e viene retrocessa in Regionalliga al termine del campionato 2011-2012.\nOrganico.\nRosa.\n\"Aggiornata al 20 dicembre 2021.\"\n \nStaff tecnico.\n\"Aggiornato al 20 dicembre 2021\"\nGiocatori.\nIl Fu\u00dfballclub Carl Zeiss Jena e le nazionali di calcio tedesche.\nIl portiere Robert Enke, cresciuto nel vivaio del club, collezion\u00f2 8 presenze nella nazionale maggiore tedesca (2007-09) ai tempi della sua militanza nell'.\n33 giocatori del club vennero inoltre convocati nella nazionale di calcio della Germania Est, tra cui:\nStadio.\nIl Carl Zeiss Jena disputa le gare casalinghe presso l'Ernst-Abbe-Sportfeld, impianto polisportivo inaugurato nel 1924, situato sulla riva del fiume Saale, a sud del centro cittadino di Jena. La struttura pu\u00f2 ospitare 12 990 spettatori, di cui 4010 nella tribuna centrale coperta, 2530 nella tribuna laterale scoperta e 6450 nelle due curve. Le tribune laterali sono altres\u00ec dotate di seggiolini, assenti nelle curve.\nIl record assoluto di pubblico allo Sportfeld risale al 28 marzo 1962, quando 27 500 spettatori affollarono gli spalti per seguire la semifinale di Coppa delle Coppe che vide il Motor Jena opposto all'Atl\u00e9tico Madrid. Nel XXI secolo gli afflussi di pubblico pi\u00f9 consistenti si registrarono rispettivamente il 31 ottobre 2007 (in occasione del secondo turno della Coppa di Germania Carl Zeiss-Norimberga) con 15 610 spettatori, e nel 2009 (in occasione degli ottavi di finale del medesimo trofeo, ove il Carl Zeiss incontr\u00f2 lo ), con 17 600 spettatori. Nel secondo caso il pubblico pot\u00e9 beneficiare dell'ampliamento della tribuna laterale, ottenuto con la posa di una struttura in tubolari d'acciaio al di sopra degli spalti preesistenti. A seguito della demolizione di tale struttura e della chiusura di alcuni settori degli spalti per ragioni di sicurezza, la capienza dell'impianto \u00e8 stata ridotta a 12 990 posti.\nStatistiche.\nStatistiche nelle competizioni UEFA.\nTabella aggiornata alla fine della stagione 2020-2021."}
{"id": "470783", "revid": "2175", "url": "https://it.wikipedia.org/wiki?curid=470783", "title": "The Color Purple", "text": ""}
{"id": "470785", "revid": "2175", "url": "https://it.wikipedia.org/wiki?curid=470785", "title": "The Great Flirtation", "text": ""}
{"id": "470786", "revid": "4327", "url": "https://it.wikipedia.org/wiki?curid=470786", "title": "Funny Bones", "text": ""}
{"id": "470787", "revid": "4327", "url": "https://it.wikipedia.org/wiki?curid=470787", "title": "Lone Hand", "text": ""}
{"id": "470789", "revid": "2175", "url": "https://it.wikipedia.org/wiki?curid=470789", "title": "The Secret Partner", "text": ""}
{"id": "470790", "revid": "4327", "url": "https://it.wikipedia.org/wiki?curid=470790", "title": "Le confessionnal", "text": ""}
{"id": "470791", "revid": "4327", "url": "https://it.wikipedia.org/wiki?curid=470791", "title": "Monte-Cristo", "text": ""}
{"id": "470792", "revid": "4327", "url": "https://it.wikipedia.org/wiki?curid=470792", "title": "Le comte de Monte Cristo", "text": ""}
{"id": "470793", "revid": "834", "url": "https://it.wikipedia.org/wiki?curid=470793", "title": "The Count of Monte Cristo", "text": ""}
{"id": "470796", "revid": "599013", "url": "https://it.wikipedia.org/wiki?curid=470796", "title": "The Smugglers", "text": ""}
{"id": "470797", "revid": "1318658", "url": "https://it.wikipedia.org/wiki?curid=470797", "title": "Thunder Road", "text": ""}
{"id": "470798", "revid": "1318658", "url": "https://it.wikipedia.org/wiki?curid=470798", "title": "The Brave", "text": ""}
{"id": "470799", "revid": "4327", "url": "https://it.wikipedia.org/wiki?curid=470799", "title": "Captain Pirate", "text": ""}
{"id": "470800", "revid": "2103", "url": "https://it.wikipedia.org/wiki?curid=470800", "title": "Dialetto veneto", "text": ""}
{"id": "470802", "revid": "4327", "url": "https://it.wikipedia.org/wiki?curid=470802", "title": "Le corbeau", "text": ""}
{"id": "470803", "revid": "1318658", "url": "https://it.wikipedia.org/wiki?curid=470803", "title": "The Crow", "text": ""}
{"id": "470804", "revid": "2175", "url": "https://it.wikipedia.org/wiki?curid=470804", "title": "Dialetto ligure", "text": ""}
{"id": "470807", "revid": "4327", "url": "https://it.wikipedia.org/wiki?curid=470807", "title": "Le d\u00e9clin de l'empire am\u00e9ricain", "text": ""}
{"id": "470808", "revid": "4327", "url": "https://it.wikipedia.org/wiki?curid=470808", "title": "Dial M for Murder", "text": ""}
{"id": "470810", "revid": "1684799", "url": "https://it.wikipedia.org/wiki?curid=470810", "title": "Shivers", "text": ""}
{"id": "470811", "revid": "2175", "url": "https://it.wikipedia.org/wiki?curid=470811", "title": "A Woman of Affairs", "text": ""}
{"id": "470813", "revid": "4327", "url": "https://it.wikipedia.org/wiki?curid=470813", "title": "Moko Dakhan", "text": ""}
{"id": "470814", "revid": "4327", "url": "https://it.wikipedia.org/wiki?curid=470814", "title": "Al- massir", "text": ""}
{"id": "470816", "revid": "4327", "url": "https://it.wikipedia.org/wiki?curid=470816", "title": "A Knight's Tale", "text": ""}
{"id": "470817", "revid": "4327", "url": "https://it.wikipedia.org/wiki?curid=470817", "title": "Der wei\u00dfe Teufel", "text": ""}
{"id": "470818", "revid": "4327", "url": "https://it.wikipedia.org/wiki?curid=470818", "title": "Sylvia Scarlett", "text": ""}
{"id": "470819", "revid": "78273", "url": "https://it.wikipedia.org/wiki?curid=470819", "title": "Le diable au corps", "text": ""}
{"id": "470821", "revid": "2175", "url": "https://it.wikipedia.org/wiki?curid=470821", "title": "The Hairy Ape", "text": ""}
{"id": "470822", "revid": "4327", "url": "https://it.wikipedia.org/wiki?curid=470822", "title": "Le diable boiteux", "text": ""}
{"id": "470823", "revid": "4327", "url": "https://it.wikipedia.org/wiki?curid=470823", "title": "Dezertir", "text": ""}
{"id": "470824", "revid": "4327", "url": "https://it.wikipedia.org/wiki?curid=470824", "title": "Lucky Jordan", "text": ""}
{"id": "470825", "revid": "1305772", "url": "https://it.wikipedia.org/wiki?curid=470825", "title": "Bruce Bellas", "text": "Bellas \u00e8 stato uno dei due o tre fotografi maggiormente influenti e di massimo successo commerciale dell'epoca della foto di nudo detta \"beefcake\" o \"physique\". Le sue opere sono tuttora ampiamente collezionate e ricercate.\nNegli ultimi anni commercializz\u00f2 una produzione sessualmente pi\u00f9 audace (spesso anche di modelli apparsi in precedenza in sole pose castigate) col marchio \"Kensington Road\" o \"KR\"."}
{"id": "470827", "revid": "4327", "url": "https://it.wikipedia.org/wiki?curid=470827", "title": "D\u00e9sordre", "text": ""}
{"id": "470829", "revid": "1318658", "url": "https://it.wikipedia.org/wiki?curid=470829", "title": "Bananas", "text": ""}
{"id": "470830", "revid": "767487", "url": "https://it.wikipedia.org/wiki?curid=470830", "title": "Sleeper (gruppo musicale)", "text": "Gli Sleepeer sono stati un gruppo musicale indie britannico degli anni novanta.\nIl gruppo ha conosciuto la notoriet\u00e0 con una \"cover\" della canzone dei Blondie intitolata \" \"Atomic\" \", che \u00e8 stata usata nel film Trainspotting (1996) di Danny Boyle."}
{"id": "470832", "revid": "466539", "url": "https://it.wikipedia.org/wiki?curid=470832", "title": "Sol Invictus", "text": "Sol Invictus (\"Sole invitto\") o, per esteso, \"Deus Sol Invictus\" (\"Dio Sole invitto\") era un appellativo religioso usato per diverse divinit\u00e0 nel tardo Impero romano, quali Helios, El-Gabal, Mitra e Apollo, che finirono per essere assimilate, nel periodo della dinastia dei Severi, all'interno di un monoteismo \"solare\".\nAl contrario del precedente culto agreste di \"Sol Indiges\" (\"Sole nativo\" o \"Sole invocato\" - l'etimologia e il significato del termine \"indiges\" sono dubbie), il titolo \"Deus Sol Invictus\" fu formato per analogia con la titolatura imperiale \"Pius, Felix, Invictus\" (Devoto, Fortunato, Invitto).\nStoria.\nIn Egitto e Siria.\nIl culto del \"Sol Invictus\" ha origine in Oriente: ad esempio le celebrazioni del rito della nascita del Sole in Siria ed Egitto erano di grande solennit\u00e0 e prevedevano che i celebranti ritiratisi in appositi santuari ne uscissero a mezzanotte, annunciando che la Vergine aveva partorito il Sole, raffigurato come un infante. In particolare, \u00e8 l'apologeta cristiano Epifanio di Salamina a segnalare che in alcune citt\u00e0 d'Arabia e d'Egitto i pagani celebravano una festa dedicata al trionfo della luce sulle tenebre, e incentrata sulla nascita del dio A\u00eeon, generato dalla vergine Kore, con un evidentissimo rimando alla dottrina dell'eterno ritorno: si noti che nella tradizione cosmologica greca \"A\u00eeon\" era uno degli aspetti del Tempo, inteso nella sua valenza di eterno presente; in greco, inoltre, \"kore\" \u00e8 la parola che designa genericamente la \"fanciulla\" ossia il femminile nelle sue infinite potenzialit\u00e0, e Kore \u00e8 anche il nome con cui \u00e8 nota la figura mitologica di Persefone. La testimonianza di Epifanio \u00e8 confermata anche da Cosma di Gerusalemme, che ancora nel secolo VII d.C. menziona la celebrazione di analoghe cerimonie nella notte tra il 24 e il 25 dicembre.\nEliogabalo e Mitra.\nSebbene vi siano emissioni monetali antecedenti del \"Sole\", almeno dell'epoca di Caracalla, il culto acquis\u00ec importanza a Roma per la prima volta con Eliogabalo, un ragazzo proveniente da Emesa, in Siria, dove era sacerdote del culto di \"Elagabalus Sol Invictus\", il Dio-Bolide solare della sua citt\u00e0 natia. Nel 218, divenuto imperatore a quattordici anni, dopo vicende complesse e turbolente, Eliogabalo si adoper\u00f2 in ogni modo per diffondere il culto con editti e la costruzione di un sontuoso tempio dedicato alla nuova divinit\u00e0 sul Palatino, incontrando una fortissima opposizione da parte del senato e della guardia pretoriana.. Con la morte violenta dell'imperatore nel 222, questo culto termin\u00f2 il breve periodo di successo del suo slancio nella diffusione, ma prosegu\u00ec residualmente per secoli. A testimonianza, ad esempio, l'iconografia introdotta dur\u00f2 per lungo tempo e molti imperatori continuarono a essere ritratti sulle monete con l'immagine della corona radiata solare per quasi un secolo.\nIl \"Sol Invictus\", inoltre, compare come divinit\u00e0 subordinata associata al culto di Mitra. Il termine \"Invictus\" compare anche riferito a Mitra stesso e al dio Marte nelle iscrizioni private dei dedicanti e dei devoti.\nCulto solare romano.\nNel 272 Aureliano sconfisse la principale nemica dell'impero (riunificandolo), la Regina Zenobia del Regno di Palmira, grazie all'aiuto provvidenziale della citt\u00e0 stato di Emesa (arrivato nel momento in cui le milizie romane si stavano sbandando). L'imperatore stesso dichiar\u00f2 di aver avuto la visione del dio Sole di Emesa, che interveniva per rincuorare le truppe in difficolt\u00e0 nel corso della battaglia decisiva.\nIn seguito, nel 274, Aureliano trasfer\u00ec a Roma i sacerdoti del dio \"Sol Invictus\" e ufficializz\u00f2 il culto solare di Emesa, edificando un tempio sulle pendici del Quirinale e creando un nuovo corpo di sacerdoti (\"pontifices solis invicti\"). Comunque, al di l\u00e0 dei motivi di gratitudine personale, l'adozione del culto del \"Sol Invictus\" fu vista da Aureliano come un forte elemento di coesione dato che, in varie forme, il culto del Sole era presente in tutte le regioni dell'impero. Anche molte divinit\u00e0 greco-romane, come Giove e Apollo, erano identificate con il sole. Inoltre, come riferisce l'apologista cristiano Tertulliano, molti credevano erroneamente che gli stessi cristiani adorassero il sole, ed \u00e8 lecito pensare che l'iniziativa di unificare in un unico culto tante similitudini potesse servire a governare la forte ascesa del cristianesimo.\nSebbene il \"Sol Invictus\" di Aureliano non sia ufficialmente identificato con Mitra, richiama molte caratteristiche del mitraismo, compresa l'iconografia del dio rappresentato come un giovane senza barba.\nAureliano consacr\u00f2 il tempio del \"Sol Invictus\" in una data ignota verso la fine del 274, facendo del dio-Sole la principale divinit\u00e0 del suo impero e, come altri prima di lui, fu raffigurato con una corona a raggi. Si presume che a lui risalga la festa solstiziale del \"Dies Natalis Solis Invicti\", \"Giorno di nascita del Sole Invitto\". La scelta di questa data poteva rendere pi\u00f9 importante la festa, in quanto la innestava, concludendola, sulla festa romana pi\u00f9 antica, i Saturnali.\nLa celebrazione del \"Sole Invitto\" proprio il 25 dicembre \u00e8 tuttavia testimoniata solo nel Cronografo del 354 insieme alla testimonianza del Natale, di cui si trova traccia gi\u00e0 nel \"Commentario su Daniele\" di sant'Ippolito di Roma, risalente al 203-204 d.C. Durante il regno di Licinio la celebrazione del \"Sol Invictus\" si svolse il 19 dicembre, data forse pi\u00f9 prossima al solstizio astronomico nel calendario allora in vigore. La festa, inoltre, del \"Sole Invitto\" era celebrata anche in altre date, ad esempio dal 19 al 22 ottobre.\nLa prima testimonianza della celebrazione del Natale cristiano successiva al Cronografo del 354 risale al 380, grazie ai sermoni di san Gregorio di Nissa. La festa del Natale di Cristo, infatti, non \u00e8 riportata nei pi\u00f9 antichi calendari delle festivit\u00e0 cristiane in quanto i cristiani prediligevano altre feste fra cui oltre alla Pasqua anche l'Epifania/Battesimo di Ges\u00f9 e il concepimento, ipotizzato 33 anni esatti prima della morte di Ges\u00f9. Fra le date festive pi\u00f9 antiche figurano proprio il 6 gennaio e il 28 marzo (o altra data pasquale per il presunto anno di nascita di Ges\u00f9).\n\"Al compagno Sole Invitto\".\nAnche l'imperatore Costantino sarebbe stato un cultore del Dio Sole, in qualit\u00e0 di \"Pontifex Maximus\" dei romani. Egli, infatti, raffigur\u00f2 il \"Sol Invictus\" sulla sua monetazione ufficiale, con l'iscrizione \"SOLI INVICTO COMITI\", \"Al compagno Sole Invitto\", definendo quindi il dio come un compagno dell'imperatore.\nCon un decreto del 7 marzo 321 Costantino stabil\u00ec che il primo giorno della settimana (il giorno del Sole, \"Dies Solis\") doveva essere dedicato al riposo:\nDopo aver abbracciato la fede cristiana, nel 330 l'imperatore ufficializz\u00f2 per la prima volta il festeggiamento cristiano della nativit\u00e0 di Ges\u00f9, che con un decreto fu fatta coincidere con la festivit\u00e0 pagana della nascita di Sol Invictus. Il \"Natale Invitto\" divenne il \"Natale\" Cristiano (v. sotto, Sol Invictus e il Cristianesimo).\nVerso la met\u00e0 del IV secolo papa Giulio I ufficializz\u00f2 la data del Natale da parte della Chiesa cattolica, come tramandato da Giovanni Crisostomo nel 390:\nL'editto di Teodosio.\nLa religione del \"Sol Invictus\" rest\u00f2 in auge fino al celebre editto di Tessalonica di Teodosio I del 27 febbraio 380, in cui l'imperatore stabiliva che l'unica religione di Stato era il Cristianesimo di Nicea, bandendo di fatto ogni altro culto.\nIl 3 novembre 383 il \"Dies Solis\", che era chiamato anche \"Dies Dominicus\", giorno del Signore, in accordo con l'uso cristiano attestato da quasi tre secoli (cfr. Apocalisse 1, 16), fu dichiarato giorno di riposo obbligatorio per le liti giuridiche, per gli affari e per la riscossione dei debiti, comandando che fosse considerato sacrilego chi non ottemperava all'editto:\n\"Sol Invictus\" e cristianesimo.\nLa terminologia relativa alla luce e alle sue fonti: lucerna, fuoco, stelle, Luna e -primo fra tutti- Sole si riferisce innanzitutto alla loro realt\u00e0 fisica. In seguito all'esperienza umana questi termini si caricarono di ulteriori significati e divennero metafora o simbolo, assumendo significati pi\u00f9 ampi e complessi. Ad es. la luce si contrappone all'oscurit\u00e0, il giorno alla notte e per questo motivo la luce diventa simbolo di verit\u00e0, di conoscenza, di consapevolezza che si contrappone all'oscurit\u00e0 dell'ignoranza e della menzogna. Questo processo \u00e8 molto antico e ha portato per esempio i popoli mesopotamici ad attribuire al dio sole \u0160ama\u0161 il compito di garantire la giustizia e il rispetto degli accordi. Gi\u00e0 nella stele di Hammurabi il re babilonese \u00e8 ritratto mentre riceve da \u0160ama\u0161 le leggi, che promulgher\u00e0.\nIl Sole come simbolo ebraico del Messia.\nUn legame tra il Sole e la figura del Messia atteso dal popolo ebraico compare nella seguente profezia biblica: \nQuesta immagine della giustizia di Dio come un astro splendente risale al \"libro di Isaia\" ( e ) ed \u00e8 ripreso anche nel \"libro della Sapienza\" ().\nL'utilizzo del Sole come simbolo messianico nel periodo immediatamente precedente la nascita del giudeo-cristianesimo si ritrova nei manoscritti del Mar Morto:\nSimbolismo solare associato a Ges\u00f9.\nL'annuncio dell'arrivo di un Sole di giustizia presente nel libro di Malachia, che conclude il \"Tanakh\", \u00e8 stato interpretato dai cristiani come un annuncio profetico della nascita di Ges\u00f9. La presenza di un importante annuncio era resa ancora pi\u00f9 verosimile dal fatto che \"Malachia\" non \u00e8 il nome dell'autore del libro, ma significa \"messaggero\". Questa interpretazione \u00e8 implicita gi\u00e0 nel primo capitolo del \"vangelo secondo Luca\" (), in cui Zaccaria, quando preannuncia che Giovanni Battista andr\u00e0 \"dinanzi al Signore a preparargli la via\", profetizza che la misericordia di Dio \"ci visiter\u00e0 un sole che sorge dall\u2019alto, per risplendere su quelli che stanno nelle tenebre e nell\u2019ombra di morte, e dirigere i nostri passi sulla via della pace\u00bb\", e infatti nel capitolo successivo Ges\u00f9 \u00e8 presentato come \"luce per illuminare le nazioni\" (cfr. ).\nIl simbolismo teologico \"Cristo-Luce\" \u00e8 caratteristico del \"Vangelo secondo Giovanni\" (cfr. e ), che mette spesso in evidenza la contrapposizione tra luce e tenebra. Nelle epistole paoline la simbologia della luce \u00e8 molto presente con una grande ricchezza di sfumature e significati (ad es. ), tra i quali viene associato anche il Messia citato in modo simile nella letteratura rabbinica: \"Il popolo che camminava nelle tenebre ha visto una grande luce; su coloro che abitavano in terra tenebrosa una luce rifulse\". (cfr. ).\nSe la simbologia della luce \u00e8 ben presente nel Nuovo Testamento, il Sole non viene quasi mai associato esplicitamente a Cristo. Il Sole come termine ricorre 22 volte e solo due volte viene usato come paragone per lo splendore del volto di Ges\u00f9. La prima circostanza \u00e8 la trasfigurazione, durante la quale il volto di Ges\u00f9 splendeva come il Sole (). Anche nell\"'Apocalisse di Giovanni\", quando Cristo appare all'apostolo: \"il suo volto somigliava al sole quando splende in tutta la sua forza\" ().\nIl simbolismo solare \u00e8 invece molto comune fra i primi scrittori cristiani, che distinsero il \"vero \"Sol iustitiae\" da quello venerato dai pagani e dai manichei\". Il simbolismo era anche stimolato dal racconto della risurrezione, di cui il risorgere quotidiano del Sole pu\u00f2 essere considerato una metafora.\nIl simbolismo solare nell'iconografia cristiana.\nL'iconografia cristiana delle origini utilizz\u00f2 sistematicamente temi iconografici pagani, soprattutto nei primi tre secoli, quando il rischio delle persecuzioni impediva l'utilizzo di simboli troppo esplicitamente cristiani in luoghi come le catacombe. Furono perci\u00f2 utilizzati anche attributi solari per alludere a Cristo come la corona radiata del \"Sol Invictus\" o, in alcuni casi, il carro solare. Un mosaico forse raffigurante Ges\u00f9 come Apollo-Helios \u00e8 stato scoperto in un mausoleo sotto la basilica di San Pietro e datato circa al 250, nel periodo cio\u00e8 delle persecuzioni di Valeriano. La valenza cristiana del mosaico si dedurrebbe dai tralci di vite che circondano l'immagine del dio Helios.\nFin dagli albori del cristianesimo le chiese cristiane - dove era possibile - furono orientate con l'abside a Oriente. Ci\u00f2 potrebbe avere un'interpretazione solare dato che l'Oriente pu\u00f2 essere considerato simbolicamente il punto dove sorge il sole (invitto dopo la lotta contro le tenebre) e sale nel cielo. La presenza di affreschi del Cristo Pantocratore nell'abside delle prime chiese rafforzerebbe l'identificazione del Risorto con il Sole. Tuttavia, gi\u00e0 secoli prima del culto del \"Sol invictus\", il Tempio di Salomone era orientato lungo l'asse Est-Ovest (ma con l'ingresso a Est). Anche le sinagoghe dovevano essere orientate a Est tutte le volte che non era possibile orientarle verso Gerusalemme.\nL'utilizzo del sole come simbolo cristologico \u00e8 durata nei secoli sino a oggi. Anche nell'abside esterna del Duomo di Milano vi \u00e8 la raffigurazione della Trinit\u00e0, in cui il Cristo \u00e8 raffigurato non come una persona umana ma come un sole fiammeggiante di pietra. Il monogramma IHS sormontato da una croce e posto dentro una razza fiammante \u00e8 uno dei pi\u00f9 comuni cristogrammi (ripreso come simbolo della Compagnia di Ges\u00f9, per esempio). Gli ostensori, che avevano inizialmente una forma di teca (ostensori architettonici) hanno per lo pi\u00f9 la forma di disco solare. La razza (o raggiera) fiammante \u00e8 considerata uno dei simboli pi\u00f9 tipici del sole.\nSovrapposizione fra culto solare e culto cristiano.\nMolto prima che Eliogabalo e i suoi successori diffondessero a Roma il culto siriaco del \"Sol invictus\", molti romani ritenevano che i cristiani adorassero il sole:\nQuesta confusione era senz'altro favorita dal fatto che Ges\u00f9 era risorto nel primo giorno della settimana, quello dedicato al sole, e perci\u00f2 i cristiani avevano l'abitudine di festeggiare proprio in quel giorno (oggi chiamato domenica):\nQuesta scelta liturgica era inevitabile. Il giorno del sole, infatti, non solo era proprio il primo della settimana, quello in cui Ges\u00f9 era risorto, ma anche aveva una valenza metaforica teologicamente e scritturalmente corretta. L'abitudine di chiamare tale giorno \"giorno del Signore\" (\"dies dominica\", da cui, appunto il nome domenica) compare per la prima volta alla fine del primo secolo () e poco dopo nella didach\u00e9, prima cio\u00e8 che il culto del Sol Invictus prendesse piede.\nAnche la decisione di celebrare la nascita di Cristo in coincidenza col solstizio d'inverno ha dato origine a molte controversie, dato che le date di nascita di Ges\u00f9 fornite dai Vangeli sono imprecise e di difficile interpretazione. Le prime notizie di feste cristiane per celebrare la nascita di Cristo risalgono circa all'anno 200. Clemente Alessandrino riporta diverse date festeggiate in Egitto, che sembrano coincidere con l'Epifania o col periodo pasquale (cfr. Data di nascita di Ges\u00f9). Nel 204 circa, invece, Ippolito di Roma propone il 25 dicembre (e la correttezza storica di tale scelta sembrerebbe essere stata approssimativamente confermata da recenti scoperte). La decisione delle autorit\u00e0 romane, tuttavia, di uniformare la data delle celebrazioni proprio il 25 dicembre potrebbe essere stata stabilita in buona parte per motivi \"politici\" in modo da congiungersi e sovrapporsi alle feste pagane dei Saturnali e del \"Sol invictus\".\nLa confusione delle date liturgiche fra i culti continu\u00f2 per un certo periodo , anche perch\u00e9 ovviamente l'editto di Tessalonica, che proibiva i culti diversi dal cristianesimo, non determin\u00f2 la conversione immediata dei pagani. Ancora ottanta anni dopo, nel 460, il papa Leone I sconsolato scriveva:\nLa sovrapposizione fra culto solare e culto cristiano ha dato origine a molte controversie, tanto che alcuni hanno sostenuto che il cristianesimo sia stato pesantemente influenzato dal mitraismo e dal culto del Sol invictus o addirittura trovi in essi la sua radice vera. Questa ipotesi si forma durante il Rinascimento, ma si \u00e8 diffusa negli ultimi decenni del sec. XX , tanto da essere considerata (se non accettata) perfino negli ambienti pi\u00f9 progressisti delle chiese cristiane. Un esempio di questa ipotesi ce lo fornisce il vescovo siriano Jacob Bar-Salibi che, alla fine del XII secolo, scrive:\nAnche l'allora cardinale Joseph Ratzinger (poi papa Benedetto XVI) parla della cristianizzazione della festa antico romana dedicata al sole e agli dei che lo rappresentavano."}
{"id": "470833", "revid": "599013", "url": "https://it.wikipedia.org/wiki?curid=470833", "title": "Doctor Zhivago", "text": ""}
{"id": "470834", "revid": "287204", "url": "https://it.wikipedia.org/wiki?curid=470834", "title": "The Unseen", "text": ""}
{"id": "470835", "revid": "4327", "url": "https://it.wikipedia.org/wiki?curid=470835", "title": "O fantasma", "text": ""}
{"id": "470836", "revid": "289247", "url": "https://it.wikipedia.org/wiki?curid=470836", "title": "Le fant\u00f4me de la libert\u00e9", "text": ""}
{"id": "470837", "revid": "287204", "url": "https://it.wikipedia.org/wiki?curid=470837", "title": "The Phantom of the Opera", "text": ""}
{"id": "470838", "revid": "293377", "url": "https://it.wikipedia.org/wiki?curid=470838", "title": "Phantom of the Opera", "text": ""}
{"id": "470840", "revid": "4327", "url": "https://it.wikipedia.org/wiki?curid=470840", "title": "Le charme discret de la bourgeoisie", "text": ""}
{"id": "470841", "revid": "83314945", "url": "https://it.wikipedia.org/wiki?curid=470841", "title": "Le fabuleux destin d'Am\u00e9lie Poulain", "text": ""}
{"id": "470842", "revid": "465169", "url": "https://it.wikipedia.org/wiki?curid=470842", "title": "Thunder", "text": ""}
{"id": "470843", "revid": "834", "url": "https://it.wikipedia.org/wiki?curid=470843", "title": "The Railrodder", "text": ""}
{"id": "470844", "revid": "4327", "url": "https://it.wikipedia.org/wiki?curid=470844", "title": "Age of Indiscretion", "text": ""}
{"id": "470845", "revid": "767487", "url": "https://it.wikipedia.org/wiki?curid=470845", "title": "Modulazione di fase", "text": "In telecomunicazioni e in altri campi che utilizzano questo principio, la modulazione di fase, in sigla PM (dall'analogo termine inglese \"Phase Modulation\"), \u00e8 una tecnica di modulazione di un segnale che si ottiene variando la fase della portante rispetto al suo valore in assenza di modulazione, proporzionalmente al valore istantaneo dell'ampiezza del segnale modulante.\nDescrizione.\nA differenza di altri metodi di modulazione come la modulazione d'ampiezza (AM) e la modulazione di frequenza (FM), la modulazione di fase non \u00e8 molto usata. Un diffuso utilizzo si ha comunque in sintesi sonora, con l'inappropriata denominazione \"FM-synthesis\", introdotta dalla Yamaha nel 1982 per definire la tecnologia alla base di sintetizzatori musicali, di cui il pi\u00f9 noto \u00e8 il DX7.Si utilizza comunque nei sensori in cui la variabile da misurare agisce principalmente sulla fase. La modulazione di fase infatti tende a richiedere apparati riceventi pi\u00f9 sofisticati e possono esservi problemi di ambiguit\u00e0 nel distinguere un segnale a fase 0\u00b0 o a fase 180\u00b0.\nTeoria.\nSe si suppone di voler trasmettere il segnale formula_1 e che il segnale portante sia del tipo:\nin uscita dal modulatore di fase si avr\u00e0 un segnale:"}
{"id": "470846", "revid": "2175", "url": "https://it.wikipedia.org/wiki?curid=470846", "title": "The Divided Heart", "text": ""}
{"id": "470848", "revid": "2175", "url": "https://it.wikipedia.org/wiki?curid=470848", "title": "The Son of the Sheik", "text": ""}
{"id": "470850", "revid": "536103", "url": "https://it.wikipedia.org/wiki?curid=470850", "title": "Elmer Gantry", "text": ""}
{"id": "470853", "revid": "4327", "url": "https://it.wikipedia.org/wiki?curid=470853", "title": "Der verlorene Sohn", "text": ""}
{"id": "470854", "revid": "599013", "url": "https://it.wikipedia.org/wiki?curid=470854", "title": "The Prodigal", "text": ""}
{"id": "470856", "revid": "729019", "url": "https://it.wikipedia.org/wiki?curid=470856", "title": "Sukhoi Su-7", "text": "Il Sukhoi Su-7 (in cirillico \u0421\u0443\u0445\u043e\u0439 \u0421\u0443-7, nome in codice NATO Fitter, poi Fitter A) era un cacciabombardiere monomotore a getto, monoposto e ad ala a freccia, progettato dall'OKB 51 diretto da Pavel Osipovi\u010d Suchoj (\u041f\u0430\u0431\u0435\u043b \u041e\u0441\u0438\u043f\u043e\u0431\u0438\u0447 \u0421\u0443\u0445\u043e\u0439) e sviluppato in Unione Sovietica negli anni cinquanta ed impiegato negli anni successivi principalmente dalla Sovetskie Voenno-vozdu\u0161nye sily (VVS), l'aeronautica militare dell'Unione Sovietica, e da alcune forze aeree delle nazioni del Patto di Varsavia e filosovietiche.\nLa designazione del velivolo pu\u00f2 generare delle confusioni in quanto era gi\u00e0 stata utilizzata precedentemente per il prototipo Su-7, un caccia intercettore ad elica d'alta quota derivato dal Su-6 ma poi non avviato alla produzione.\nLa designazione ASCC (Air Standards Coordinating Committee) NATO assegnatagli era Fitter, aggiustatore, nome in codice che rimase anche al suo sviluppo ad ala a geometria variabile Su-17.\nStoria del progetto.\nAppena un mese dopo la morte di Stalin, nell'aprile del 1953, l'ufficio tecnico di Sukhoi venne riaperto. Gli ultimi due prototipi costruiti dall'OKB erano stati il progetto P ed il progetto R. Restavano adesso alle lettere S e T. Il Ministero dell'Industria Aeronautica aveva richiesto a Mikoyan e a Sukhoj sue nuovi caccia con ala a freccia ed a delta: le soluzioni di Sukhoj furono i prototipi S-1 ed S-3 per l'ala a freccia (curiosamente la sigla S per gli aerei di Sukhoj da qui in avanti indicher\u00e0 i prototipi con ala a freccia, \"strela\" in russo) ed i prototipi T-1 e T-3 per l'ala a delta (altrettanto curiosamente da qui in avanti l'ufficio indicher\u00e0 con la lettera T tutti i prototipi con ala a delta, \"treugol'nyj\", triangolare).\nIl modello in scala unitaria del prototipo, designato S-1, venne accettato dalla commissione apposita del Ministero nel novembre 1953, cos\u00ec come il T-1 (pi\u00f9 tardi scartato) ed il T-3, mentre lo S-3 non venne accettato. Il primo modello di S-1 aveva un'ala a freccia di 60\u00b0, uno spessore in percentuale di corda del 7% ed uno stabilizzatore con freccia di 50\u00b0 a calettamento (angolazione con l'asse dell'aeroplano) modificabile a terra. Dovevano essere costruite due macchine, una per le prove a terra ed un'altra per i collaudi in volo.\nIl 15 luglio del 1955 il prototipo in grado di volare usc\u00ec di fabbrica. L'ingegner Vladimir Baluev era incaricato di verificare le prove, mentre il pilota collaudatore Andrej Kochetkov, imprestato dall'OKB di Lavochkin, era incaricato di portarlo in volo. Nei primi di settembre terminarono i collaudi a terra, comprese le prove di rullaggio. Il 6 settembre Sukhoj chiese il permesso di cominciare le prove in volo, permesso che arriv\u00f2 il giorno successivo. Senza volerlo per\u00f2 il pilota collaudatore aveva gi\u00e0 portato in volo l'S-1 prima della risposta del Ministero. Infatti, il 7 settembre, durante una prova di collaudo di rullaggio ad alta velocit\u00e0 sulla pista, il ruotino anteriore si stacc\u00f2 dal suolo e prima che il collaudatore se ne rendesse conto l'aeroplano era a dieci metri dall'asfalto. Non c'era pi\u00f9 pista sufficiente per atterrare e cos\u00ec il collaudatore decise, correttamente, di proseguire il volo.\nL'aeroplano venne migliorato durante lo sviluppo sotto la sigla S-2, venne anche installato il nuovo Ljulka AL-7F-1, pi\u00f9 potente del 7F. Il secondo prototipo venne anche armato con due cannoni da 30 mm.\nL'S-2 venne messo in produzione con la sigla Su-7 e fece la sua prima apparizione pubblica alla parata aerea di Tushino in occasione della \"Giornata delle Forze Aeree Sovietiche\" del 24 giugno 1956. La forma in pianta dell'ala fu ideata durante la guerra di Corea dal centro ricerche TsAGI (\u0426\u0435\u043d\u0442\u0440\u0430\u043b\u044c\u043d\u044b\u0439 \u0410\u044d\u0440\u043e\u0433\u0438\u0434\u0440\u043e\u0434\u0438\u043d\u0430\u043c\u0438\u0447\u0435\u0441\u043a\u0438\u0439 \u0418\u043d\u0441\u0442\u0438\u0442\u0443\u0442 - Istituto Centrale di Aeroidrodinamica). Era un'ala con una freccia di 62\u00b0 con degli ipersostentatori di tipo Fowler, coda convenzionale e freni aerodinamici in coda con quattro petali. La fusoliera, costruita con la regola delle aree (la famosa \"Coca-Cola\"), era progettata attorno al potente turbogetto Ljulka AL-7F, con i suoi 88 kN di spinta in postcombustione. A dispetto delle dimensioni, il volume interno per il combustibile e l'avionica era estremamente ridotto. Il motore era alimentato da una presa d'aria a cono sul muso, il quale ospitava un radar SRD-5M (ASCC NATO: High Fix).\nIl Su-7, a cui la NATO diede nome Fitter, era originariamente concepito come caccia controparte del North American F-100 Super Sabre e del McDonnell F-101 Voodoo, in servizio nell'aeronautica statunitense (USAF).\nEra armato con due NR-30, un cannone da 30 mm progettato da Nudel'man e Rikhter, alloggiati nelle radici alari, con 70 colpi per arma.\nIl Su-7 entr\u00f2 in servizio nel 1958, ma gi\u00e0 nel 1959 fu deciso che il caccia alla base dell'aeronautica sovietica fosse il MiG-21 e la produzione del Su-7 fu abbandonata dopo poco meno di 200 esemplari usciti di fabbrica.\nIl progetto venne quindi riciclato sotto il nome di Su-7B (\"Bombardirovschik\", ovverosia bombardiere): il Fitter trov\u00f2 presto i suoi meriti come cacciabombardiere tattico, entrando in servizio con l'aeronautica frontale nel 1961. Per i sovietici, lo scopo principale della macchina era quello di vettore di arimi nucleari tattiche.\nLe capacit\u00e0 di combattimento del Su-7B erano limitate. Con un'esigua capacit\u00e0 interna di combustibile, di appena 2\u00a0940 L, il suo raggio d'azione, anche con i serbatoi esterni, era poco pi\u00f9 di 300 km, invece a pieno carico era praticamente inutilizzabile. Inoltre le velocit\u00e0 di decollo e di atterraggio erano molto alte e quindi richiedevano piste lunghe. Il Su-7BKL era provvisto di razzi per l'assistenza al decollo (speciali razzi posizionati sotto la fusoliera, che venivano accesi alla fine del decollo per coadiuvare il motore principale aumentando la spinta), ma questa soluzione rese la componente logistica ancora pi\u00f9 difficoltosa e cos\u00ec furono raramente impiegati. Un altro problema era che il postbruciatore impiegava 6 o 7 secondi per accendersi, una penalizzazione piuttosto grave in combattimento.\nViceversa, le qualit\u00e0 del Fitter risiedevano nella facilit\u00e0 di pilotaggio, nella docilit\u00e0 delle caratteristiche di volo. I controlli erano notoriamente pesanti, ma prevedibili e semplici. L'assetato motore (8 minuti di autonomia a massima potenza) forniva una velocit\u00e0 variometrica eccezionale e una velocit\u00e0 considerevole anche a bassa quota. In pi\u00f9 l'intera cellula era molto robusta, e la manutenzione era semplice ed economica (tralasciando i consumi). A dispetto delle limitazioni, fu un aereo molto popolare tra i piloti. Il Fitter vide il battesimo del fuoco nella guerra dei sei giorni nel 1967, dove una trentina di aerei egiziani combatterono, perdendo 12 dei loro ma se non altro concedendosi il lusso dell'abbattimento di un Mirage III israeliano. Partecip\u00f2 anche alla guerra tra India e Pakistan del 1971. Sebbene utilizzato principalmente per l'attacco al suolo un Su-7B indiano abbatt\u00e9 uno Shenyang F-6 (copia su licenza del MiG-19) nel 1971. I reparti aerei indiani avevano ottenuto un centinaio di macchine e nel corso delle battaglie aeree di tale guerra eseguirono quasi un migliaio di missioni, subendo tra le 15 e le 32 perdite, a seconda delle \"versioni\" ufficiali delle due parti. Quello che \u00e8 certo, \u00e8 che il Su-7 potenzi\u00f2 molto le capacit\u00e0 dell'IAF (aeronautica indiana) nel campo dell'attacco al suolo, nonostante il ridotto carico utile trasportabile.\nLe limitazioni del Su-7, in particolare l'eccessiva corsa di decollo, portarono i sovietici a modificare la cellula, costruendo un'ala a geometria variabile, il Su-7IB (\u0438\u0437\u043c\u0435\u043d\u044f\u0435\u043c\u043e\u0439 \u0433\u0435\u043e\u043c\u0435\u0442\u0440\u0438\u0438, ovvero geometria variabile), poi ridenominato Su-17.\nCiononostante il Su-7B rimase in servizio fino agli anni ottanta.\nUtilizzatori.\nIl Su-7 fu esportato in centinaia di esemplari in molti Paesi del Patto di Varsavia:"}
{"id": "470859", "revid": "4327", "url": "https://it.wikipedia.org/wiki?curid=470859", "title": "The kid Brother", "text": ""}
{"id": "470860", "revid": "4327", "url": "https://it.wikipedia.org/wiki?curid=470860", "title": "Ototo", "text": ""}
{"id": "470861", "revid": "228587", "url": "https://it.wikipedia.org/wiki?curid=470861", "title": "Escape", "text": ""}
{"id": "470862", "revid": "1305772", "url": "https://it.wikipedia.org/wiki?curid=470862", "title": "The Fugitive", "text": ""}
{"id": "470863", "revid": "599013", "url": "https://it.wikipedia.org/wiki?curid=470863", "title": "This Gun for Hire", "text": ""}
{"id": "470864", "revid": "4327", "url": "https://it.wikipedia.org/wiki?curid=470864", "title": "Perceval le Gallois", "text": ""}
{"id": "470865", "revid": "1073227", "url": "https://it.wikipedia.org/wiki?curid=470865", "title": "Das Cabinet des Dr. Caligari", "text": ""}
{"id": "470867", "revid": "4327", "url": "https://it.wikipedia.org/wiki?curid=470867", "title": "Matchstick Men", "text": ""}
{"id": "470870", "revid": "4327", "url": "https://it.wikipedia.org/wiki?curid=470870", "title": "El jard\u00edn de las delicias", "text": ""}
{"id": "470871", "revid": "1318658", "url": "https://it.wikipedia.org/wiki?curid=470871", "title": "The Virgin Suicides", "text": ""}
{"id": "470875", "revid": "767487", "url": "https://it.wikipedia.org/wiki?curid=470875", "title": "Jack and the Beanstalk (film 2010)", "text": "Jack and the Beanstalk \u00e8 un film del 2010 diretto da Gary J. Tunnicliffe. Si tratta dell'ennesima versione cinematografica della fiaba \"Jack e la pianta di fagioli\".\nTrama.\nJack sale su una pianta di fagioli enorme per liberare una ragazzina trasformata in un'arpa."}
{"id": "470877", "revid": "834", "url": "https://it.wikipedia.org/wiki?curid=470877", "title": "The Secret Garden", "text": ""}
{"id": "470878", "revid": "23390", "url": "https://it.wikipedia.org/wiki?curid=470878", "title": "Bruce of Los Angeles", "text": ""}
{"id": "470879", "revid": "23390", "url": "https://it.wikipedia.org/wiki?curid=470879", "title": "Bruce of LA", "text": ""}
{"id": "470881", "revid": "599013", "url": "https://it.wikipedia.org/wiki?curid=470881", "title": "The Rounders", "text": ""}
{"id": "470882", "revid": "183976", "url": "https://it.wikipedia.org/wiki?curid=470882", "title": "Grand Slam", "text": ""}
{"id": "470883", "revid": "528319", "url": "https://it.wikipedia.org/wiki?curid=470883", "title": "Rounders", "text": ""}
{"id": "470884", "revid": "16784", "url": "https://it.wikipedia.org/wiki?curid=470884", "title": "El Beni", "text": ""}
{"id": "470885", "revid": "4327", "url": "https://it.wikipedia.org/wiki?curid=470885", "title": "Le jeu de la v\u00e9rit\u00e9", "text": ""}
{"id": "470886", "revid": "767487", "url": "https://it.wikipedia.org/wiki?curid=470886", "title": "Day of the Dead", "text": "Day of the Dead \u00e8 il remake di \"Il giorno degli zombi\" di George A. Romero, terzo in ordine cronologico nella serie romeriana dei morti viventi.\nTrama.\nA Leadville, Colorado, sta succedendo qualcosa di strano. Una misteriosa influenza ne indebolisce gli abitanti, costringendoli presto al ricovero ospedaliero.\nNessuno sa spiegarsi con esattezza i sintomi della malattia, ma quando il numero degli infetti raggiunge il picco d'allarme, il giovane Trevor e i suoi amici si rendono conto che la situazione \u00e8 molto pi\u00f9 grave di quanto le autorit\u00e0 vogliano far credere.\nAl calar del sole, chi ha contratto il virus si trasforma in un famelico zombi costretto a divorare i propri cari. L'esercito ne sa qualcosa, ma la ragion di Stato impedisce ogni rivelazione."}
{"id": "470887", "revid": "1318658", "url": "https://it.wikipedia.org/wiki?curid=470887", "title": "The Longest Day", "text": ""}
{"id": "470888", "revid": "4327", "url": "https://it.wikipedia.org/wiki?curid=470888", "title": "Judge Priest", "text": ""}
{"id": "470890", "revid": "869733", "url": "https://it.wikipedia.org/wiki?curid=470890", "title": "The Hunchback of Notre Dame", "text": ""}
{"id": "470891", "revid": "4327", "url": "https://it.wikipedia.org/wiki?curid=470891", "title": "Der rebell", "text": ""}
{"id": "470892", "revid": "1318658", "url": "https://it.wikipedia.org/wiki?curid=470892", "title": "Brimstone", "text": ""}
{"id": "470894", "revid": "4327", "url": "https://it.wikipedia.org/wiki?curid=470894", "title": "The Great Dictator", "text": ""}
{"id": "470895", "revid": "4327", "url": "https://it.wikipedia.org/wiki?curid=470895", "title": "The Big Chill", "text": ""}
{"id": "470897", "revid": "4327", "url": "https://it.wikipedia.org/wiki?curid=470897", "title": "The Big Lebowski", "text": ""}
{"id": "470898", "revid": "599013", "url": "https://it.wikipedia.org/wiki?curid=470898", "title": "Special Agent", "text": ""}
{"id": "470899", "revid": "4327", "url": "https://it.wikipedia.org/wiki?curid=470899", "title": "Let Freedom Ring", "text": ""}
{"id": "470900", "revid": "4327", "url": "https://it.wikipedia.org/wiki?curid=470900", "title": "The Big Country", "text": ""}
{"id": "470903", "revid": "4327", "url": "https://it.wikipedia.org/wiki?curid=470903", "title": "Cheyenne Autumn", "text": ""}
{"id": "470904", "revid": "196390", "url": "https://it.wikipedia.org/wiki?curid=470904", "title": "Mimi wo Sumaseba", "text": ""}
{"id": "470905", "revid": "767487", "url": "https://it.wikipedia.org/wiki?curid=470905", "title": "And Now Tomorrow (film 1952)", "text": "And Now Tomorrow \u00e8 un film del 1952 diretto da William Watson.\n\u00c8 un film drammatico statunitense con Don DeFore, Louise Arthur e House Peters Jr..\nProduzione.\nIl film, diretto da William Watson su una sceneggiatura di Terril Diener Allen, fu prodotto dalla Westminster Productions per la National Board of Missions of the Presbyterian Church e girato presso i KTTV Studios dall'8 novembre al 20 novembre 1951.\nDistribuzione.\nIl film fu distribuito negli Stati Uniti nel maggio del 1952 (premi\u00e8re a New York il 23 maggio 1952 al Carnegie Hall) al cinema dalla Westminster Productions e in circa 200 chiese presbiteriane in tutta la nazione nello stesso mese."}
{"id": "470907", "revid": "4327", "url": "https://it.wikipedia.org/wiki?curid=470907", "title": "Die Gro\u00dfe Stille", "text": ""}
{"id": "470908", "revid": "1305772", "url": "https://it.wikipedia.org/wiki?curid=470908", "title": "The Big Sleep", "text": ""}
{"id": "470910", "revid": "4327", "url": "https://it.wikipedia.org/wiki?curid=470910", "title": "The Big Red One", "text": ""}
{"id": "470911", "revid": "339392", "url": "https://it.wikipedia.org/wiki?curid=470911", "title": "Dr. Seuss' How the Grinch Stole Christmas", "text": ""}
{"id": "470912", "revid": "984922", "url": "https://it.wikipedia.org/wiki?curid=470912", "title": "True Grit (film 1978)", "text": "True Grit \u00e8 un film per la televisione del 1978 diretto da Richard T. Heffron con Lee Montgomery.\nSi tratta di un \"sequel\" dei film \"Il Grinta\" con John Wayne (1969) e \"Torna \"El Grinta\"\" (1975), con lo stesso attore affiancato da Katharine Hepburn."}
{"id": "470913", "revid": "599013", "url": "https://it.wikipedia.org/wiki?curid=470913", "title": "The Wrong Man", "text": ""}
{"id": "470916", "revid": "834", "url": "https://it.wikipedia.org/wiki?curid=470916", "title": "The Thief of Bagdad", "text": ""}
{"id": "470917", "revid": "21880", "url": "https://it.wikipedia.org/wiki?curid=470917", "title": "Adaptation.", "text": ""}
{"id": "470918", "revid": "4327", "url": "https://it.wikipedia.org/wiki?curid=470918", "title": "Revenge of the Blood Beast", "text": ""}
{"id": "470919", "revid": "834", "url": "https://it.wikipedia.org/wiki?curid=470919", "title": "The Graduate", "text": ""}
{"id": "470920", "revid": "1305772", "url": "https://it.wikipedia.org/wiki?curid=470920", "title": "Jungle Book", "text": ""}
{"id": "470921", "revid": "4327", "url": "https://it.wikipedia.org/wiki?curid=470921", "title": "The long Goodbye", "text": ""}
{"id": "470922", "revid": "156341", "url": "https://it.wikipedia.org/wiki?curid=470922", "title": "The Sea Wolf", "text": ""}
{"id": "470923", "revid": "4327", "url": "https://it.wikipedia.org/wiki?curid=470923", "title": "The Blacksmith", "text": ""}
{"id": "470924", "revid": "4327", "url": "https://it.wikipedia.org/wiki?curid=470924", "title": "Marathon Man", "text": ""}
{"id": "470925", "revid": "4327", "url": "https://it.wikipedia.org/wiki?curid=470925", "title": "Scars of Dracula", "text": ""}
{"id": "470927", "revid": "1983214", "url": "https://it.wikipedia.org/wiki?curid=470927", "title": "The Merchant of Venice", "text": ""}
{"id": "470929", "revid": "4327", "url": "https://it.wikipedia.org/wiki?curid=470929", "title": "Right Cross", "text": ""}
{"id": "470933", "revid": "767487", "url": "https://it.wikipedia.org/wiki?curid=470933", "title": "Stefano Rosso (cantautore)", "text": "Biografia.\nGli inizi.\nFiglio di Bruno e di Iole (a cui dedicher\u00e0 in seguito la canzone \"Mamma Iole\") dopo aver conseguito la licenza media, inizia a lavorare come garzone di un fornaio. Impara a suonare la chitarra da un suo amico nel retrobottega di un fruttivendolo, sviluppando poi la sua cultura musicale nei night e nelle osterie.\nIl suo stile \u00e8 piuttosto semplice, una voce caratterizzata dalla erre moscia ed il tono colloquiale, con testi ironici, dissacranti e spesso autobiografici e musiche che conciliano la canzone popolare romanesca con il country e il folk americano, spesso con arpeggi in finger picking molto elaborati e mai banali.\nInizia a suonare insieme al fratello maggiore Ugo, formando il duo \"Remo e Romolo\"; ed \u00e8 sempre con il fratello che avviene il suo debutto discografico, dopo aver vinto il Festival degli Sconosciuti di Ariccia nel 1968, con un 45 giri inciso nel 1969 con lo pseudonimo di \"Arca di No\u00e8\", e pubblicato dalla Vedette (etichetta a cui viene presentato da Roberto Castiglione): i due brani si intitolano \"Io e il vagabondo\" e \"La bambina di piazza Cairoli\", il disco per\u00f2 non riscuote successo.\nIl duo pubblica l'anno successivo tre canzoni, \"Vecchio carillon\", \"Il mondo \u00e8 un circo\" e \"Cos\u00ec non va\", in una compilation dell'etichetta; Stefano Rosso inoltre scrive per Miranda Martino \"Se il mondo cambiasse\", su musica di Roberto Gigli, pubblicata su 45 giri nel 1970.\nPoich\u00e9 il fratello decide di abbandonare la musica (diventer\u00e0 in seguito infermiere), Stefano inizia ad esibirsi da solo, e nel 1974 scrive due canzoni, \"C'\u00e8 un vecchio bar nella mia citt\u00e0\" e \"Valentina\", che vengono interpretate da Claudio Baglioni nel programma televisivo \"Ritratto di un giovane qualsiasi\" trasmesso nell'agosto 1974; Baglioni non incider\u00e0 mai su disco queste due canzoni, e del resto lo stesso Rosso pubblicher\u00e0 solo \"Valentina\" qualche anno dopo nel disco \"Bioradiofotografie\".\nL'anno successivo partecipa come chitarrista fisso alle cinque puntate della trasmissione \"Alle sette della sera\", condotta da Gianni Morandi ed Elisabetta Viviani, che va in onda dal 16 aprile al 17 maggio 1975 su Rai 2 (da quest'esperienza nasce la canzone \"Milano\", che incider\u00e0 su disco 5 anni dopo, canzone in cui parla della compagna, l'annunciatrice radiotelevisiva e speaker del TG2 Teresa Piazza, con cui in seguito avr\u00e0 un figlio, Justin Rosso, rapper, in arte Jesto).\nIl successo.\nNel 1976 la RCA Italiana pubblica il suo 45 giri \"Letto 26\", che partendo da una sua degenza in ospedale (al letto 26) per una tonsillitectomia racconta la sua vita a Trastevere, in via della Scala (dove all'epoca Stefano Rosso abitava), e che riscuote un discreto successo; pochi mesi dopo viene pubblicato \"Una storia disonesta\", in cui, in un racconto ironico e divertente post-sessantottino, faceva capolino, forse per la prima volta nella canzone italiana, lo \"spinello\".\nL'album che segue di poco (a gennaio del 1977) prende il titolo da questa canzone, ed ha un discreto successo; contiene canzoni come \"La banda degli zul\u00f9\", \"Anche se fosse peggio\", ovviamente \"Una storia disonesta\" e \"Letto 26\" (ma non il retro del 45 giri, \"Ci siamo ancora noi\", che rimarr\u00e0 inedito su LP).\nSempre nel 1976 Mia Martini interpret\u00f2 il suo brano \"Preghiera\" (Rosso la incider\u00e0 solo vent'anni dopo) e Luigi Proietti \"Dov'\u00e8 andata Mari\"', sempre scritta da Rosso.\nDopo \"Una storia disonesta\" che lo port\u00f2 a ricevere nel 1977 il telegatto di Sorrisi e Canzoni incise \"...e allora senti cosa f\u00f2\" , in cui, oltre alla canzone omonima, vi \u00e8 una rilettura con un testo diverso di \"Letto 26\" e altre belle canzoni come \"Odio chi\" e \"Bologna '77\" dedicata a Giorgiana Masi, la ragazza uccisa il 12 maggio 1977 durante una manifestazione del Partito Radicale a Roma. Una curiosit\u00e0: in un brano, \"C'era una volta... e ancora c'\u00e8\", canta nei cori Ivano Fossati.\nEntrambi i primi due dischi sono prodotti da Antonio Coggio, collaboratore storico nonch\u00e9 coautore di molti brani dei primi dischi di Claudio Baglioni. La canzone \"Odio chi\" viene presentata in televisione con il testo completamente cambiato nel corso del programma \"Odeon. Tutto quanto fa spettacolo\", ed in quella versione (che non verr\u00e0 mai pubblicata) diventa \"Odeon chi\".\nIl 1979 \u00e8 l'anno di \"Bioradiofotografie\", con la collaborazione di Gianni Marchetti, musicista autore di molte musiche per Piero Ciampi, ed in copertina sul retro l'attrice Michela Miti; l'album viene praticamente boicottato dalla RCA, nonostante molti brani validi (come \"Ragazza sola\" e \"Lettera a un pulcino\", bella canzone dedicata alla figlia pi\u00f9 piccola Stefania, la pi\u00f9 grande si chiama Man\u00f9), fatto questo che caus\u00f2 le ire e la rescissione del contratto con la casa discografica da parte di Rosso.\nNel 1980 partecip\u00f2 al Festival di Sanremo con \"L'italiano\", inserito nell'album \"Io e il signor Rosso\" pubblicato dalla \"Ciao Records\", insieme a canzoni come \"Quello che mi resta\", \"Per male che gli vada\" e \"Quando part\u00ec No\u00e8\" (canzone, quest'ultima, scritta da Stefano Rosso per uno spettacolo di cabaret con Massimo Troisi e Marco Messeri). Seguirono altri due dischi, \"Vado, prendo l'America e torno\" e \"Donne\".\nIl calo di popolarit\u00e0.\nCon questi due ultimi album, il suo successo si ridusse e, anche a causa di una crisi dovuta a una delusione amorosa, si arruol\u00f2 nella legione straniera: notizia mai provata e molto probabilmente inventata per giustificare la sua assenza dal pubblico per nascondere le sue delusioni d'amore e artistiche. Dopo un paio di anni ritorn\u00f2: nel 1985 incise per la Polygram l'album \"Stefano Rosso\", partecipando ad Un disco per l'estate con il brano \"Bella \u00e8 l'et\u00e0\".\nNel 1987 viene pubblicato su 45 giri \"Com'\u00e8 difficile\", e nel 1989 esce l'album \"Femminando\", con poco riscontro di pubblico. La BMG Ariola pubblica nel 1997 \"Miracolo italiano\", una raccolta con tre inediti, prodotta da Lino Fabrizi, mentre nel 2001 \"Il meglio\" racchiude nuove versioni delle sue canzoni pi\u00f9 famose oltre che alcuni inediti e la gi\u00e0 citata \"Preghiera\" incisa nel 1976 da Mia Martini.\nL'ultimo periodo e la morte.\nNegli ultimi anni Stefano Rosso riprese a fare concerti e a pubblicare dischi, spesso live o strumentali per chitarra acustica; da segnalare la particolarit\u00e0 del cd \"Live at the station\" registrato nel 1999 in una sala d'aspetto di una stazione. Gli ultimi lavori dell'artista, con la produzione di Antonella Orsaja, sono stati \"Fingerstyle guitar\" e \"Live at the Folk Studio\" del 2003, \"Banjoman\" del 2004, \"Lullaby of birdland\" del 2006, \"Mortacci\" del 2007 e \"Piccolo Mondo Antico\" del 2008.\nNel 2005 il gruppo ska Arpioni ha ripreso, insieme a Stefano Rosso e a Tonino Carotone, il pezzo \"Una storia disonesta\" nel disco \"Malacabeza\": il brano \u00e8 stato programmato nei maggiori network radiofonici ed ha cos\u00ec vissuto una seconda stagione di notoriet\u00e0.\nStefano Rosso \u00e8 morto a Roma il 16 settembre 2008 all'et\u00e0 di quasi 60 anni; il cantautore ha sempre tenuta riservata la propria malattia, tanto che la morte ha colto di sorpresa gli ammiratori. I funerali si sono svolti due giorni dopo, alle ore 11:00, presso la Basilica di Santa Maria in Trastevere; inizialmente la salma \u00e8 stata tumulata nel Cimitero Laurentino, e oggi riposa al Cimitero Flaminio di Prima Porta."}
{"id": "470935", "revid": "436907", "url": "https://it.wikipedia.org/wiki?curid=470935", "title": "Stadio Algarve", "text": "Lo Stadio Algarve () \u00e8 uno stadio calcistico situato nella citt\u00e0 portoghese di Faro, nella regione dell'Algarve. Ospita le partite casalinghe dello Sporting Clube Farense e del Louletano Desportos Clube. Le due formazioni hanno anche inaugurato l'impianto con una amichevole disputatasi il 1\u00ba gennaio 2004. \nAutrice del progetto dello stadio \u00e8 stata l'impresa australiana \"HOK S+V+E\", nota anche per la realizzazione degli elaborati tecnici dello Stadio Olimpico di Sydney e del nuovo Est\u00e1dio da Luz. Nel corso del campionato europeo di calcio 2004 l'impianto ha ospitato due incontri del gruppo A ed un quarto di finale, match che, sebbene abbiano riscosso un grande interesse, non hanno fatto mai registrare il tutto esaurito. \nLo stadio non si presta solo ad avvenimenti di carattere sportivo. Ha, difatti, ospitato spesso concerti di band di caratura internazionale come i Simple Minds ed i Black Eyed Peas. Dal settembre 2014 lo stadio \u00e8 stato sede provvisoria degli incontri casalinghi della nazionale di calcio di Gibilterra, vista l'indisponibilit\u00e0 del Victoria Stadium, ritenuto non rispondente agli standard da parte dell'UEFA in competizioni ufficiali (si possono invece disputare amichevoli).\nRally del Portogallo.\nNel 2007 si \u00e8 disputata una Prova Speciale del \"WRC Vodafone Rally de Portugal\", prova valida per il Campionato Mondiale Rally, la serie automobilistica pi\u00f9 importante del mondo dopo la Formula 1. La prima prova speciale, andata in onda in diretta televisiva, \u00e8 stata vinta dal pilota finlandese Marcus Gr\u00f6nholm su Ford Focus WRC. L'evento \u00e8 stato seguito da uno stadio quasi del tutto esaurito e in diretta su RTP1. Il main-sponsor della manifestazione \u00e8 la Vodafone."}
{"id": "470938", "revid": "155634", "url": "https://it.wikipedia.org/wiki?curid=470938", "title": "Prefettura di Okinawa", "text": " \nLa \u00e8 la pi\u00f9 meridionale delle prefetture del Giappone. \u00c8 formata dalla maggior parte, quella a sud, delle , che si estendono per oltre 1.000\u00a0km dall'isola di Ky\u016bsh\u016b fino a Taiwan. Comprende inoltre il piccolo arcipelago disabitato delle disputate , reclamate sia dalla Repubblica Popolare Cinese sia dalla Repubblica di Cina. Il capoluogo della prefettura, Naha, si trova nella parte meridionale dell'isola di Okinawa.\nStoria.\nOssa umane risalenti al paleolitico sono state rinvenute a Naha e a Yaese. Altri reperti archeologici dimostrano l'influenza giapponese del periodo J\u014dmon, anche se alcuni vasi in terracotta che sono stati ritrovati assomigliano a quelli di Taiwan.\nLe \"Ryukyu\" sono menzionate nella biografia del monaco cinese Jianzhen, scritta nel 779 d.C. Le colture agricole, che iniziarono nell'VIII secolo, ebbero uno sviluppo lento fino al XII. La posizione geografica delle isole, relativamente vicine a Giappone, Cina e sud-est asiatico, fece del Regno delle Ry\u016bky\u016b, sorto nel XV secolo, uno stato ricco grazie ai commerci, Fu in questo periodo che furono costruiti i primi gusuku, castelli tipici di queste zone. Il regno divenne presto un vassallo della Cina, allora retta dalla dinastia Yuan.\nNel 1609, le armate giapponesi del clan Shimazu, che controllava i territori dell'odierna prefettura di Kagoshima, invasero Ry\u016bky\u016b, che fu da allora obbligato a pagare i tributi al dominio di Satsuma e allo shogunato Tokugawa. La sovranit\u00e0 del regno fu rispettata per non innescare un conflitto con la Cina, che continu\u00f2 quindi ad imporre i propri tributi. Il clan di Satsuma si arricch\u00ec con gli scambi commerciali nelle Ry\u016bky\u016b, malgrado le restrizioni imposte dai Tokugawa in questo campo.\nSatsuma continu\u00f2 ad esercitare la sua influenza sul regno, che mantenne comunque la propria indipendenza fino a quando, nel 1872, poco dopo il rinnovamento Meiji, i giapponesi occuparono le isole e ne fecero uno han. La Cina della dinastia Qing proclam\u00f2 i suoi diritti di riscossione dei tributi, e fu solo nel 1879 che le isole entrarono a far parte della neonata prefettura di Okinawa, a differenza degli altri han, che si trasformarono in prefetture gi\u00e0 nel 1872. Nel 1912, i rappresentanti del popolo delle isole ottennero il diritto ad eleggere i propri rappresentanti nella Dieta Nazionale del Giappone, che era stata istituita nel 1890.\nNel 1945, durante la seconda guerra mondiale fu combattuta la battaglia di Okinawa, durante la quale perse la vita un quarto della popolazione civile. La battaglia fu vinta dagli americani, che occuparono le isole. Rimasero sotto l'amministrazione degli USA fino al 1972, quando furono riconsegnate al Giappone.\nDurante l'occupazione, gli americani hanno costruito diverse basi militari nelle Ry\u016bky\u016b, e tuttora sono dispiegati 27.000 soldati, accompagnati da 22.000 famigliari A partire dal 1960, gli Usa ed il Giappone hanno mantenuto l'accordo che prevede la presenza di armi nucleari nelle basi di Okinawa. Le basi militari occupavano il 18% della superficie di Okinawa ed il 75% delle basi militari situate nell'intero Giappone sorgono nella prefettura.\nFin dall'immediato dopoguerra \u00e8 attivo il , che chiede la creazione di uno Stato indipendente nelle isole, l'allontanamento dei militari USA e lo smantellamento delle basi. Altri movimenti anti-americani sono sorti in tutto il Giappone. I crimini commessi dai militari USA nelle isole di Okinawa durante gli anni di occupazione hanno causato grandi proteste tra i giapponesi. I governi americano e giapponese hanno concordato nel 2006 di razionalizzare la presenza americana nella prefettura con lo spostamento delle basi in nuovi insediamenti militari. Tale accordo ha causato nuove proteste dei movimenti anti-americani.\nIl governo del Partito Democratico del Giappone, in carica dal 2009, ha congelato tale trasferimento e, nell'aprile del 2010, ha proposto di modificare il piano dello spostamento.\nGeografia fisica.\nIsole maggiori.\nLa maggior parte delle isole che formano la prefettura fanno parte delle isole Ry\u016bky\u016b, e si dividono in tre arcipelaghi minori:\nNella prefettura vi sono anche le disabitate isole Senkaku, che non fanno parte delle Ry\u016bky\u016b.\nParchi naturali.\nA tutto il 30 marzo del 2008, il 19% del territorio complessivo della prefettura era inglobato nei parchi nazionali, tra i quali vi sono:\nFauna.\nIl gatto di Iriomote, detto , specie di felino selvatico quasi estinta, si trova esclusivamente nell'isola di Iriomote. Solo nelle Ryukyu si trova il velenoso serpente \" crotalino elegante\", detto \"Trimeresurus elegans\". Le barriere coralline di Okinawa garantiscono un ambiente ideale per la fauna marina locale. Diversi esemplari di tartaruga marina scelgono le spiagge delle isole dell'arcipelago per deporre le uova. Nelle acque di questa zona sono presenti anche molte velenose meduse.\nFlora.\nNumerosi sono i frutti tropicali prodotti ad Okinawa, tra gli altri la canna da zucchero, l'ananas e la papaya.\nGeologia.\nL'acqua piovana filtrata nell terreno ha dato luogo a caratteristiche grotte calcaree, tra queste quella di Gyokusendo, situata nella parte meridionale dell'isola di Okinawa, la seconda pi\u00f9 grande del Giappone con il suo sviluppo di 5\u00a0km.\nClima.\nPer la maggior parte dell'anno, la temperatura nelle isole di Okinawa supera i 20 gradi.\nGeografia antropica.\nSuddivisioni amministrative.\nIl territorio della prefettura si compone di diverse municipalit\u00e0. Tali Enti Locali, malgrado prendano il nome di , e , racchiudono al loro interno anche aree relativamente o del tutto disabitate. Nelle liste che seguono i nomi nella lingua di Okinawa sono riportati tra parentesi.\nCitt\u00e0.\nLa prefettura di Okinawa comprende 11 che hanno acquisito lo status di .\nCittadine e villaggi.\nDi seguito la lista delle cittadine e dei villaggi della prefettura, suddivise secondo i distretti di appartenenza.\nCultura.\nOkinawa \u00e8 entrata a far parte del Giappone solo nel 1879, le due culture hanno tra loro profonde differenze.\nLingue e dialetti.\nLe numerose lingue ryukyuane sono di difficile comprensione per gli altri giapponesi. Linguisti non giapponesi considerano questi idiomi come lingue a s\u00e9 stanti, mentre in Giappone vengono considerati dialetti. Tali lingue sono in declino, con la diffusione della lingua giapponese tra i giovani. Sempre pi\u00f9 spesso viene parlato il \"giapponese di Okinawa\", un dialetto ibrido che raccoglie elementi delle due lingue e che viene erroneamente scambiato per la tradizionale lingua di Okinawa. Quest'ultima viene conservata dai pi\u00f9 anziani e viene anche rappresentata nelle canzoni folk delle isole. Un'emittente radiofonica locale trasmette un notiziario in lingua tradizionale.\nReligione.\nPer tradizione, gli abitanti dell'arcipelago osservano la religione ryukyuana, che ha grande rispetto per il culto degli antenati e che ha subito influenze da taoismo, confucianesimo, buddhismo e shintoismo. Attorno all'altare di famiglia, detto \"buchidan\" (\u4ecf\u58c7,\u3076\u3061\u3060\u3093), che si tramanda attraverso i primogeniti, si riuniscono tutti i parenti in occasione delle festivit\u00e0 pi\u00f9 importanti.\nVi sono divinit\u00e0 di tipo animista, che le genti di Okinawa venerano o temono, a seconda se rappresentano il bene o il male. Il posto pi\u00f9 sacro nella tradizione religiosa dell'arcipelago \u00e8 l'isola di Kudaka, che si trova al largo della citt\u00e0 di Nanj\u014d, nell'isola di Okinawa.\nInfluenze culturali.\nOkinawa ha tratto influenze culturali dai diversi paesi con cui ha avuto scambi commerciali/culturali fin dai tempi antichi, tra questi la Cina, il Giappone, la Thailandia e l'Austronesia. L'arte pi\u00f9 famosa esportata da Okinawa \u00e8 quella del karate, nato nell'arcipelago come sintesi tra il kung fu cinese e le tradizionali arti marziali di Okinawa. Il karate ebbe un notevole impulso nella zona dopo la proibizione di portare armi, imposta dal governo di Tokyo dopo l'occupazione delle isole Ryukyu.\nCucina.\nLa cucina di Okinawa trae le sue origini dai contatti con quella cinese e siamese. Oltrech\u00e9 per il largo impiego di frutta e verdura, si distingue anche per un grande utilizzo di spezie ed erbe, al contrario di quella giapponese. L'influenza della cucina giapponese si diffuse pi\u00f9 tardi, dopo l'invasione del 1609. Un prodotto primario tra le esportazioni di Okinawa \u00e8 l'awamori, il tradizionale distillato del riso \"indica\", giunto nelle isole dalla Thailandia.\nLa dieta di Okinawa prevede l'uso di alimenti con basso apporto di grassi e sale, quali il pesce, il tofu e le alghe. Gli abitanti di Okinawa sono famosi per la loro longevit\u00e0. Gli ultracentenari sono 34,7 ogni 100.000 abitanti, il quoziente pi\u00f9 alto al mondo. La possibile spiegazione di questo fenomeno sta nella dieta, nell'assenza di stress, nel tipo di vita sociale e nella spiritualit\u00e0 degli abitanti di queste isole.\nArti.\nUno strumento tipico di Okinawa \u00e8 il sanshin, un liuto a tre corde che ha le origini in comune con il sanxian cinese, ed \u00e8 antecedente al shamisen giapponese. Dalla zona proviene anche la tradizionale danza chiamata eisa, che si svolge con l'accompagnamento di tamburi.\nIl tradizionale tessuto chiamato bingata \u00e8 originario di Okinawa, nella cui isola principale vi sono diversi laboratori per la sua produzione.\nNegli ultimi anni, la letteratura di Okinawa si \u00e8 fatta apprezzare al di fuori dei confini regionali. Due scrittori locali si sono aggiudicati il prestigioso premio Akutagawa: Matayoshi Eiki nel 1995 per (tradotto in italiano per le edizioni Il Maestrale), e Medoruma Shun nel 1997 per \"Una goccia d'acqua\" (\"Suiteki\"). Altri scrittori di Okinawa si erano aggiudicati tale premio in precedenza: Tatsuhiro Oshiro nel 1967 e Mineo Higashi nel 1971.\nKarate.\nIl Karate \u00e8 nato a Okinawa. Ha sviluppato diversi stili, tra i quali Shorin-Ryu, Uechi-ry\u016b, G\u014dj\u016b-ry\u016b, Isshin-ry\u016b, Ryuei Ryu, Motobu Ryu.\nArchitettura.\nOkinawa conserva i resti di molti castelli tipici della sua tradizione, chiamati \"gusuku\", che secondo alcuni sono stati il modello a cui si sono ispirati per la costruzione dei castelli giapponesi.\nLa maggior parte delle abitazioni moderne di queste isole sono costruite con cemento armato, per poter resistere alla furia dei tifoni. Le tegole dei tetti vengono cementate tra loro per lo stesso motivo.\nSui tetti viene posta una statua dello Sh\u012bs\u0101, una divinit\u00e0 locale dalle sembianze leonine che protegge la casa dagli spiriti maligni e favorisce la permanenza di quelli benigni. I tetti sono di solito rossi e disegnati sul modello cinese.\nSistema educativo.\nLe scuole pubbliche di Okinawa sono organizzate con la supervisione del Consiglio per l'Educazione della Prefettura di Okinawa, che gestisce in prima persona diverse scuole secondarie Le scuole per i residenti americani sono gestite da un'organizzazione dipendente dal Ministero della Difesa. La maggior parte di queste scuole si trovano all'interno delle basi militari.\nSono presenti 10 college universitari, tra cui l'Universit\u00e0 internazionale di Okinawa (sita a Naha) e, ospitata nelle strutture delle basi militari, la \"Asian Division\" dell'University of Maryland University College.\nInfrastrutture e trasporti.\nTrasporti aerei.\nLo scalo principale nella prefettura \u00e8 l'aeroporto di Naha, nel capoluogo, che \u00e8 collegato al resto del Giappone, alla Cina, alla Corea, a Taiwan e a Guam con i voli operati da diverse compagnie di bandiera. Altri aeroporti minori si trovano ad Aguni, Hateruma, Iejima, Ishigaki, Kerama, Kita Daito, Kumejima, Minami-Daito, Miyako, Shimojijima, Tarama e Yonaguni\nFerrovie.\nL'unica ferrovia operante nella prefettura \u00e8 la monorotaia di Okinawa, che si trova nel capoluogo della prefettura ed ha uno sviluppo di 12,84 chilometri. Collega l'aeroporto cittadino con il centro della citt\u00e0. Il capolinea \u00e8 presso il castello di Shuri.\nTrasporti marittimi.\nVi sono molte compagnie che provvedono al trasporto di passeggeri con traghetti.\nI maggiori porti della prefettura sono:"}
{"id": "470953", "revid": "287204", "url": "https://it.wikipedia.org/wiki?curid=470953", "title": "Imru l-Qays", "text": "Le notizie concernenti la figura di Imru\u02be l-Qays, considerato dalla tradizione araba uno dei principali poeti dell'epoca preislamica (inizio VI secolo d.C.), sono varie e talvolta incerte. Secondo la versione pi\u00f9 diffusa nelle fonti, il giovane poeta era solito trascorrere il tempo fra divertimenti e amori tanto che il padre, \u1e24ujr, l'ultimo re dei Ban\u016b Kinda, ordin\u00f2 di ucciderlo. Ma l'incaricato non ebbe il coraggio di compiere questo delitto e, invece di Imru\u02be uccise una gazzella. In seguito \u1e24ujr perdon\u00f2 il figlio, per poi, in un secondo tempo, bandirlo dai Kinda cosicch\u00e9 Imru\u02be fu costretto ad affrontare una vita errabonda insieme ad altri che, come lui, erano stati allontanati dalle rispettive trib\u00f9.\nIn quegli anni per\u00f2 i Kinda entrarono in conflitto con i Ban\u016b Asad che riuscirono in uno scontro a uccidere \u1e24ujr. Questa uccisione \u00e8 ricordata con orgoglio da \u02bfAb\u012bd ibn al-Abras, poeta dei Ban\u016b Asad. Nonostante i passati contrasti con il padre, Imru l-Qays decise di vendicarlo per cui, essendo privo dell'appoggio tribale, si mise in viaggio alla ricerca di chi potesse aiutarlo in questa impresa.\nPer far ci\u00f2 si rec\u00f2 a Tab\u0101la per interrogare la divinit\u00e0 oracolare di Dh\u016b l-Khala\u1e63a. Estratta per\u00f2 una freccia che gli consigliava di non far nulla, la spezz\u00f2 insultando la divinit\u00e0, esclamando che se, invece del padre del poeta, si fosse trattato di quello della divinit\u00e0, questa non si sarebbe certo accontentata di vaticinare in quel modo.\nFra le varie tappe fatte presso trib\u00f9 diverse, si rec\u00f2 a Taym\u0101\u02be, governata dal principe ebreo al-Samaw\u02be\u0101l e poi presso al-\u1e24\u0101rith, il re dei Ghassanidi. Quest'ultimo gli sugger\u00ec di recarsi a Costantinopoli per chiedere il sostegno dell'imperatore Giustiniano il quale gli assicur\u00f2 il suo aiuto. In realt\u00e0 Imru l-Qays, sulla via del ritorno verso l'Arabia, mor\u00ec a causa di una sorta di \"camicia di Nesso\" che gli aveva regalato Giustiniano, sdegnato con il poeta che, durante il soggiorno a corte, aveva sedotto una sua figlia. La morte lo avrebbe sorpreso ad Ancyra/Ankara dove ancor oggi viene mostrata quella che \u00e8 considerata la sua tomba.\nIl d\u012bw\u0101n pervenutoci comprende 68 poesie di diversa lunghezza, fra cui la sua \"mu\u2018allaqa\", e alcuni frammenti per un totale di circa 980 versi. Scriveva appassionate lettere d'amore, e nella tradizione araba qualcuno lo indicava come l'inventore della \"qas\u012bda\", l'ode amorosa della cultura classica araba.\nA lui \u00e8 dedicato il cratere Amru Al-Qays presente sulla superficie di Mercurio.\nBibliografia.\nLa fonte principale per le vicende della sua vita \u00e8 il \"Kit\u0101b al-Aghan\u012b\", vol. VIII, pp.\u00a062\u201377."}
{"id": "470955", "revid": "729019", "url": "https://it.wikipedia.org/wiki?curid=470955", "title": "Castel Winkel", "text": "Castel Winkel (ted.: Schloss Winkel) \u00e8 un castello rinascimentale che si trova a Maia Alta, frazione del comune di Merano (BZ).\nNel tardo medioevo era una fattoria della famiglia Winkler. Fu completamente ricostruito da Kasper von Rosenberg nel XVII secolo, nella forma attuale.\nLa parte pi\u00f9 caratteristica del maniero \u00e8 la torre barocca, sormontata dalla lanterna.\nEbbe poi molti proprietari, tra cui Claudia de' Medici, moglie di Leopoldo V d'Austria, quando era reggente della contea di Tirolo.\nNel 1935 fu acquistato dal trentino Antonio Cembran, che la fece restaurare accuratamente. \u00c8 ancora di propriet\u00e0 degli eredi Cembran.\nNella \"d\u00e9pendance\" del castello visse ed ebbe il suo studio il pittore Franz Lenhart."}
{"id": "470956", "revid": "119890088", "url": "https://it.wikipedia.org/wiki?curid=470956", "title": "April O'Neil", "text": "April O'Neil \u00e8 un personaggio immaginario dei cartoni, dei fumetti e dei film delle Tartarughe Ninja. April \u00e8 un'umana amica delle tartarughe e presente nella maggior parte delle serie.\nAspetto.\nIl suo personaggio presenta rilevanti differenze nelle varie incarnazioni delle avventure dei mutanti verdi."}
{"id": "470959", "revid": "1783371", "url": "https://it.wikipedia.org/wiki?curid=470959", "title": "Weltpolitik", "text": "Weltpolitik (in tedesco: \"politica mondiale\") \u00e8 un termine usato per descrivere le politiche militari adottate in Germania alla fine del XIX secolo in sostituzione della precedente tendenza alla \"realpolitik\" dell'et\u00e0 bismarckiana.\nStoria.\nLa \"Weltpolitik\" fu una strategia politica pi\u00f9 aggressiva della \"Realpolitik\" e port\u00f2 a diversi conflitti fra la Germania ed altre nazioni. Ebbe una grande parte di responsabilit\u00e0 nelle crisi diplomatiche fra grandi potenze che condussero alla prima guerra mondiale.\nLa \"Weltpolitik\" mirava a cercare \"un posto al sole\" per la Germania proporzionale alla sua crescente forza industriale, e questo principalmente sviluppando un impero coloniale che potesse rivaleggiare con quelli delle altre grandi potenze. L'elemento pi\u00f9 importante in questa strategia era la costruzione della \"Hochseeflotte\": la Flotta d'alto mare, che avrebbe dovuto eguagliare o anche superare la \"Royal Navy\" del Regno Unito. Questo port\u00f2 ad una corsa agli armamenti navale germano-britannica dove ciascuno tent\u00f2 di superare le corazzate dell'altro.\nDa pi\u00f9 parti, la \"Weltpolitik\" \u00e8 stata considerata come il successore naturale del nazionalismo che ha influenzato una parte recente della storia della Germania. Il nazionalismo si concentrava sull'unificazione politica della Germania. Quando questa divenne effettiva, i nazionalisti tedeschi cercano di accrescere il potere della Germania sul piano internazionale, e per loro sviluppare un impero coloniale era un punto essenziale per arrivarci. La dottrina del darwinismo sociale era popolare, e lanci\u00f2 l'idea che la selezione dei pi\u00f9 adatti s'applicasse altrettanto bene agli Stati che agli individui. Se uno Stato non si fosse sforzato di estendersi, si sarebbe indebolito o autodistrutto. Tutto questo ha incentivato il nazionalismo che esisteva gi\u00e0 in Germania e port\u00f2 ad una forte politica espansionista rappresentata dalla \"Weltpolitik\", che si sviluppava anche in senso commerciale con una concorrenza assai estesa per i mercati globali.\nIl Regno Unito ottenne delle intese amichevoli con la Francia e la Russia per contrastare la minaccia navale tedesca, creando da allora una divisione dell'Europa in due alleanza rivali di Grandi Potenze: l'Intesa della Francia, la Russia ed il Regno Unito; e la Triplice della Germania, l'Austria-Ungheria e l'Italia (vedasi prima guerra mondiale). Questi giochi d'alleanze aumentarono considerevolmente il rischio di una guerra generale: un conflitto tra un membro di un'alleanza con un membro dell'altra sarebbe bastato per impegnare gli altri membri nella guerra invocando l'alleanza o presumendo che l'altro schieramento avrebbe invocato la sua rispettiva alleanza.\nFu quello che si produsse nell'agosto del 1914: la Germania appoggi\u00f2 l'Austria-Ungheria contro la Russia nei Balcani e, considerando qualsiasi conflitto avrebbe richiesta la mobilitazione tedesca contro la Francia, applic\u00f2 il suo \"piano Schlieffen\". Il \"piano Schlieffen\" implic\u00f2 la violazione della neutralit\u00e0 del Belgio, fornendo un \"casus belli\" al Regno Unito attraverso il Trattato di Londra."}
{"id": "470960", "revid": "729019", "url": "https://it.wikipedia.org/wiki?curid=470960", "title": "Sacco lacrimale", "text": "Il sacco lacrimale \u00e8 un piccolo serbatoio a forma di bisaccia facente parte dell'apparato lacrimale.\nAnatomia.\nIl sacco lacrimale \u00e8 di forma ovale e misura dai 12 ai 15 mm di lunghezza. \u00c8 situato nella parte pi\u00f9 alta del condotto naso-lacrimale, un canale osseo, scavato nell'osso mascellare, attraverso il quale \u00e8 connesso alla cavit\u00e0 nasale. Riceve lo sbocco nel canale lacrimale comune sulla sua parete esterna, mentre \u00e8 chiuso superiormente a forma di cupola.\nIl sacco \u00e8 rivestito da epitelio colonnare contenente cellule mucipare caliciformi, e tessuto connettivo.\nFunzione.\nIl sacco lacrimale funge da serbatoio per le lacrime, all'occorrenza il sacco le spinge verso l'esterno con l'ausilio del muscolo orbicolare durante il battito delle palpebre. Il sacco lacrimale drena anche detriti e microbi dall'occhio."}
{"id": "470964", "revid": "1543377", "url": "https://it.wikipedia.org/wiki?curid=470964", "title": "Vaurien", "text": "Il Vaurien \u00e8 una deriva dotata di tre vele (randa, fiocco e spinnaker), utilizzato per l'introduzione alla pratica della vela.\nDescrizione.\nIl Vaurien \u00e8 una deriva di grande successo grazie alla sua semplicit\u00e0 di conduzione e gestione. Progettata nel 1951 dal francese Jean Jacques Herbulot, il Vaurien deve il suo successo anche grazie all'economicit\u00e0 del progetto che il nome stesso ricorda: Vaurien in francese si pronuncia come \"vaut rien\", cio\u00e8 \"non vale niente\". Grazie al suo scafo a spigolo il Vaurien consente una gestione molto semplice ai neofiti; sotto raffica e con onda esprime doti davvero straordinarie. Si lascia condurre sempre con facilit\u00e0 e, ben governata, \u00e8 in grado di regalare grandi emozioni. Il progetto \u00e8 nato nel 1951 ed \u00e8 stato lanciato nel 1952 al Salone Nautico di Parigi.\nFu presto adottato anche da celebri scuole di vela come Les Gl\u00e9nans e il Centro Velico Caprera, rivelandosi subito la barca scuola ideale. Il suo costo accessibile, grazie soprattutto all'uso del compensato marino, contribu\u00ec non poco al suo successo. Il cantiere Pet\u00e0in di La Trinit\u00e8 sur Mer fu il primo cantiere ad avviarne la produzione di serie, con 400 unit\u00e0 per anno. Nel 1959 i Vaurien in circolazione erano 4500 in tutta Europa. I Paesi Bassi furono il primo paese dopo la Francia in cui il Vaurien riscosse grande successo. Dal 1961 il Vaurien \u00e8 Classe Velica Internazionale riconosciuta dall'ISAF.\nCostruttori italiani: cantiere Gavazzi (compensato marino e vetroresina) e cantiere Faccenda (vetroresina) entrambi con sede a Rosignano Solvay (LI)."}
{"id": "470966", "revid": "4327", "url": "https://it.wikipedia.org/wiki?curid=470966", "title": "Le million", "text": ""}
{"id": "470967", "revid": "4327", "url": "https://it.wikipedia.org/wiki?curid=470967", "title": "My Left Foot", "text": ""}
{"id": "470968", "revid": "599013", "url": "https://it.wikipedia.org/wiki?curid=470968", "title": "Miracle on 34th Street", "text": ""}
{"id": "470970", "revid": "767487", "url": "https://it.wikipedia.org/wiki?curid=470970", "title": "Tobias Sammet", "text": "Biografia.\nTobias coltiva interesse per la musica fin dall'infanzia, quando ricevette un organo, che inizi\u00f2 a suonare all'et\u00e0 di 6 anni. A 10 anni conobbe Jens Ludwig. Insieme a lui, Dirk Sauer e Dominik Storch, fond\u00f2 gli Edguy.\nLa sua impostazione canora deve molto ai cantanti ai quali si ispira: Michael Kiske, Paul Stanley, Bon Scott, Andr\u00e9 Matos, Biff Byford, Klaus Meine e Bruce Dickinson sopra agli altri. Tobias, inoltre, non ha mai nascosto il suo amore per band quali Deep Purple, AC/DC, Queen, Iron Maiden, Helloween e Scorpions.\nCon gli Edguy Sammet mosse i primi passi in ambito professionale, raggiungendo ben presto la notoriet\u00e0 nell\u2019ambiente metal dopo la pubblicazione di alcuni dischi entrati in classifica in tutto il mondo, seguiti sempre da tour mondiali.\nSuccessivamente fond\u00f2 il progetto Avantasia, una metal opera corale condivisa con molti cantanti celebri del settore metal, e pubblic\u00f2 un doppio concept album dal titolo \"The Metal Opera\".\nInizialmente nato come un progetto in studio insostenibile in veste live, Sammet ha invece rilanciato nuovamente Avantasia nel 2008 con il disco The Scarecrow, e da allora ha prodotto regolarmente dischi e tour come una vera e propria band a tutti gli effetti.\nIl vero punto di svolta per il progetto accade quando gli viene offerto lo slot serale sul palco del Wacken Open Air nel 2008, proprio con gli Avantasia. Da allora Sammet ha messo in scena il suo side project come una vera big band metal, e ha regolarmente visitato il Nord e il Sud America, l'Asia e l'Europa.\nCompare inoltre come ospite nell'album di Rob Rock Holy Hell, nell'opera metal Aina e nell'album New Era dei Revolution Renaissance, dell\u2019amico e collega Timo Tolkki.\nCuriosit\u00e0.\nNel 2011, i lettori del Japanese Burrn Magazine lo hanno classificato come miglior autore dopo aver pubblicato in contemporanea il doppio concept album The Wicked Symphony e Angel Of Babylon. A questa pubblicazione collaborano i nomi pi\u00f9 in voga del momento: Jorn Lande, Russel Allen, Eric Singer, Jon Oliva, Michael Kiske, Andre Matos, Bob Catley, Tim \u201cRipper\u201d Owens e molti altri. I due dischi contengono ben 21 canzoni scritte tutte da Tobias.\nDurante un concerto con la sua band Edguy al Bang Your Head Festival nel 2012, Sammet \u00e8 caduto dal palco rompendosi il naso e diverse costole. Nonostante queste ferite, ha cantato l'intera scaletta prevista prima di essere ricoverato in ospedale.\nTobias Sammet ha venduto pi\u00f9 di tre milioni di dischi, ha partecipato a 12 tour mondiali in pi\u00f9 di 40 paesi, ha ottenuto dei buoni piazzamenti in classifica in tutti gli stati del mondo e ha suonato in tutti i principali festival (inclusi 10 spettacoli al Wacken Open Air).\nAttualmente i suoi due progetti, Avantasia e Edguy, sono vivi e vegeti; Tobias alterna sempre le due produzioni sia in veste live che in studio.\n\u00c8 un tifoso del Bayern Monaco."}
{"id": "470971", "revid": "1305772", "url": "https://it.wikipedia.org/wiki?curid=470971", "title": "Meds", "text": "Meds \u00e8 il quinto album in studio del gruppo musicale britannico Placebo, pubblicato il 13 marzo 2006 dalla Elevator Music e dalla Virgin Records.\nDescrizione.\nL'album, nella cui copertina si trova l'immagine storpiata di una donna, contiene 13 canzoni, tra cui \"Broken Promise\", cantata con Michael Stipe, frontman dei R.E.M.. \"Meds\" \u00e8 stato pubblicato anche in una versione limitata contenente un DVD bonus con video inediti, tra cui anche il clip di un'esibizione dal vivo, fatta insieme ai Cure, della loro canzone \"If Only Tonight We Could Sleep\".\nI primi singoli estratti sono stati, contemporaneamente, \"Because I Want You\" nel Regno Unito e \"Song to Say Goodbye\" nel resto del mondo, che ha riscosso molto successo soprattutto in Europa. A seguire sono stati pubblicati \"Infra-Red\" e l'omonimo \"Meds\"."}
{"id": "470972", "revid": "785863", "url": "https://it.wikipedia.org/wiki?curid=470972", "title": "The Maltese Falcon", "text": ""}
{"id": "470973", "revid": "481666", "url": "https://it.wikipedia.org/wiki?curid=470973", "title": "The Lady Vanishes", "text": ""}
{"id": "470974", "revid": "4327", "url": "https://it.wikipedia.org/wiki?curid=470974", "title": "The Twelve Chairs", "text": ""}
{"id": "470975", "revid": "4327", "url": "https://it.wikipedia.org/wiki?curid=470975", "title": "Road to L.", "text": ""}
{"id": "470976", "revid": "827882", "url": "https://it.wikipedia.org/wiki?curid=470976", "title": "Sleepy Hollow", "text": ""}
{"id": "470977", "revid": "76963", "url": "https://it.wikipedia.org/wiki?curid=470977", "title": "A Time to Kill", "text": ""}
{"id": "470979", "revid": "1305887", "url": "https://it.wikipedia.org/wiki?curid=470979", "title": "Westworld", "text": ""}
{"id": "470981", "revid": "228587", "url": "https://it.wikipedia.org/wiki?curid=470981", "title": "The Kid", "text": ""}
{"id": "470982", "revid": "339392", "url": "https://it.wikipedia.org/wiki?curid=470982", "title": "Kazakihstan", "text": ""}
{"id": "470983", "revid": "33689", "url": "https://it.wikipedia.org/wiki?curid=470983", "title": "Wild Bunch", "text": ""}
{"id": "470984", "revid": "4327", "url": "https://it.wikipedia.org/wiki?curid=470984", "title": "Der Name der Rose", "text": ""}
{"id": "470985", "revid": "1318658", "url": "https://it.wikipedia.org/wiki?curid=470985", "title": "The New Janitor", "text": ""}
{"id": "470986", "revid": "228587", "url": "https://it.wikipedia.org/wiki?curid=470986", "title": "Father of the Bride", "text": ""}
{"id": "470991", "revid": "4327", "url": "https://it.wikipedia.org/wiki?curid=470991", "title": "Le ma\u00eetre de forges", "text": ""}
{"id": "470992", "revid": "4327", "url": "https://it.wikipedia.org/wiki?curid=470992", "title": "Du skal \u00e6re din hustru", "text": ""}
{"id": "470993", "revid": "2175", "url": "https://it.wikipedia.org/wiki?curid=470993", "title": "The Landlord", "text": ""}
{"id": "470994", "revid": "2175", "url": "https://it.wikipedia.org/wiki?curid=470994", "title": "The Super", "text": ""}
{"id": "470997", "revid": "24823", "url": "https://it.wikipedia.org/wiki?curid=470997", "title": "Under Capricorn", "text": ""}
{"id": "470998", "revid": "599013", "url": "https://it.wikipedia.org/wiki?curid=470998", "title": "The Pilgrim", "text": ""}
{"id": "471000", "revid": "17654", "url": "https://it.wikipedia.org/wiki?curid=471000", "title": "La ronde", "text": ""}
{"id": "471002", "revid": "228587", "url": "https://it.wikipedia.org/wiki?curid=471002", "title": "Planet of the Apes", "text": ""}
{"id": "471004", "revid": "4327", "url": "https://it.wikipedia.org/wiki?curid=471004", "title": "Forbidden planet", "text": ""}
{"id": "471005", "revid": "287204", "url": "https://it.wikipedia.org/wiki?curid=471005", "title": "The Pianist", "text": ""}
{"id": "471006", "revid": "171091", "url": "https://it.wikipedia.org/wiki?curid=471006", "title": "Col de Joux", "text": "Il Col de Joux (pron. fr. : - 1.640\u00a0m s.l.m.) \u00e8 un valico alpino situato in Valle d'Aosta tra i comuni di Saint-Vincent e Brusson.\nStoria.\nIl valico era in passato molto frequentato, e in particolare veniva utilizzato dagli emigranti valsesiani (in genere stagionali) diretti verso la Savoia e la Francia che, attraverso la Val Vogna, il colle di Valdobbia e il colle Ranzola raggiungevano il Col de Joux per proseguire poi oltrepassando Aosta e salendo al colle del Piccolo San Bernardo.\nDescrizione.\nIl colle unisce la vallata centrale della Dora Baltea con la Val d'Ayas e pi\u00f9 precisamente il comune di Saint-Vincent col comune di Brusson. Si apre tra la Testa di Comagna e la Cima Botta (2.042 ), una vetta secondaria del monte Zerbion.\nSport.\nL'ampio pianoro ospita un piccolo comprensorio sciistico.\nNel 2012 la 14\u00aa tappa del Giro d'Italia, con arrivo a Cervinia, \u00e8 passata per il Col de Joux."}
{"id": "471008", "revid": "4327", "url": "https://it.wikipedia.org/wiki?curid=471008", "title": "God's Little Acre", "text": ""}
{"id": "471009", "revid": "2175", "url": "https://it.wikipedia.org/wiki?curid=471009", "title": "The Little Colonel", "text": ""}
{"id": "471011", "revid": "4327", "url": "https://it.wikipedia.org/wiki?curid=471011", "title": "El peque\u00f1o coronel", "text": ""}
{"id": "471012", "revid": "1872303", "url": "https://it.wikipedia.org/wiki?curid=471012", "title": "Piazza Fontana", "text": "Piazza Fontana \u00e8 una piazza centrale di Milano, adiacente a piazza del Duomo e piazza Beccaria.\nSu di essa si affaccia l'edificio dell'arcivescovado della diocesi ambrosiana. Al centro vi \u00e8 un'artistica fontana di granito rosa di Baveno con statue in marmo di Carrara, opera di Giuseppe Piermarini e di Giuseppe Franchi. Un lato della piazza \u00e8 occupato dall'edificio in cui ha sede la Banca Nazionale dell'Agricoltura, dove, il 12 dicembre 1969, fu perpetrata la strage di piazza Fontana.\nStoria.\nLa piazza nacque di fatto sul finire del Settecento, con la riorganizzazione che il Piermarini fece degli spazi antistanti l'arcivescovado e la costruzione di una semplice fontana al centro (1780); alla piazza fu dato il nome provvisorio di Piazza Fontana, con l'idea di modificarlo in futuro.\nDegli edifici che originariamente contornavano la piazza, si \u00e8 conservato, dopo le distruzioni e gli sventramenti seguiti alla seconda guerra mondiale, solo l'edificio dell'arcivescovado. Il cinquecentesco palazzo del Capitano di Giustizia, che ora fa da quinta alla piazza sul lato est, era un tempo diviso da questa da un isolato di edifici, successivamente abbattuti.\nIn precedenza l'area era in gran parte occupata dal mercato ortofrutticolo (Verziere), che venne trasferito in una zona non molto lontana, l'attuale via Verziere. Il rifacimento della piazza ad opera del Piermarini comport\u00f2 anche un rifacimento della facciata dell'arcivescovado, in cui vennero create ampie sagome di finestre, allo scopo di alleggerirne l'aspetto massiccio.\nNel 1807, in occasione dell'annessione del Veneto al Regno Italico, la piazza venne ribattezzata \"Piazza del Tagliamento\", ma dopo la fine del Regno Italico la piazza torn\u00f2 alla denominazione precedente.\nDurante la Seconda guerra mondiale nell'agosto 1943 molti edifici attornianti la piazza furono pesantemente danneggiati o distrutti dai bombardamenti aerei sulla citt\u00e0, che fortunosamente risparmiarono la fontana al suo centro."}
{"id": "471014", "revid": "599013", "url": "https://it.wikipedia.org/wiki?curid=471014", "title": "The Gunman", "text": ""}
{"id": "471015", "revid": "1154737", "url": "https://it.wikipedia.org/wiki?curid=471015", "title": "Baia alle spalle dell'Oceano", "text": "La baia alle spalle dell'oceano \u00e8 la traduzione dal gaelico scozzese per Camas Cuil an t-Saimh.\nEssa \u00e8 un'ampia baia rivolta ad ovest sull'isola di Iona, nell'arcipelago delle Ebridi Interne in Scozia, ed \u00e8 cos\u00ec denominata perch\u00e9 la terra pi\u00f9 vicina in linea d'aria verso ovest \u00e8 l'America del nord.\nDietro la spiaggia si trova il \"Machair\", termine in lingua gaelica scozzese che indica un ampio spazio erboso che ospita le pecore della Comunit\u00e0 di Iona che vi pascolano liberamente, muovendosi per tutta l'isola, ed un locale corso di golf.\nEssa si trova a met\u00e0 strada del percorso pi\u00f9 conosciuto e caratteristico sull'isola di Iona."}
{"id": "471016", "revid": "2175", "url": "https://it.wikipedia.org/wiki?curid=471016", "title": "The Shootist", "text": ""}
{"id": "471017", "revid": "4327", "url": "https://it.wikipedia.org/wiki?curid=471017", "title": "De brug", "text": ""}
{"id": "471020", "revid": "481666", "url": "https://it.wikipedia.org/wiki?curid=471020", "title": "Die Br\u00fccke (disambigua)", "text": ""}
{"id": "471021", "revid": "2175", "url": "https://it.wikipedia.org/wiki?curid=471021", "title": "The Bridge at Remagen", "text": ""}
{"id": "471022", "revid": "4327", "url": "https://it.wikipedia.org/wiki?curid=471022", "title": "The Bridge on the River Kwai", "text": ""}
{"id": "471023", "revid": "1226", "url": "https://it.wikipedia.org/wiki?curid=471023", "title": "The Postman Always Rings Twice", "text": ""}
{"id": "471025", "revid": "4327", "url": "https://it.wikipedia.org/wiki?curid=471025", "title": "Smultronst\u00e4llet", "text": ""}
{"id": "471026", "revid": "287204", "url": "https://it.wikipedia.org/wiki?curid=471026", "title": "The Omen", "text": ""}
{"id": "471027", "revid": "77358", "url": "https://it.wikipedia.org/wiki?curid=471027", "title": "The American President", "text": ""}
{"id": "471029", "revid": "4327", "url": "https://it.wikipedia.org/wiki?curid=471029", "title": "Melody Man", "text": ""}
{"id": "471030", "revid": "4327", "url": "https://it.wikipedia.org/wiki?curid=471030", "title": "Johnny Apollo", "text": ""}
{"id": "471031", "revid": "697352", "url": "https://it.wikipedia.org/wiki?curid=471031", "title": "The Prisoner", "text": ""}
{"id": "471032", "revid": "486946", "url": "https://it.wikipedia.org/wiki?curid=471032", "title": "Kasso Den", "text": ""}
{"id": "471033", "revid": "22475", "url": "https://it.wikipedia.org/wiki?curid=471033", "title": "Omonimia", "text": "In semantica, lomonimia (dal greco \u1f41\u03bc\u03c9\u03bd\u03c5\u03bc\u03af\u03b1, \"homonymia\", per il tramite del latino \"homonymia\") \u00e8 un fenomeno per cui due forme linguistiche presentano la stessa forma ortografica e fonologica, ma hanno diverso significato e diversa etimologia. Sono dunque omonimi quei termini, distinguibili l'uno dall'altro, che sono scritti allo stesso modo (per cui si dicono omografi) e si pronunciano allo stesso modo (per cui si dicono omofoni). Ad esempio, in italiano le parole \"vite\" (plurale di \"vita\"), \"vite\" (pianta) e \"vite\" (organo filettato) sono omonime.\nClassificazione di Wid\u0142ak.\nIl linguista polacco Stanis\u0142aw Wid\u0142ak ha proposto una classificazione degli omonimi:\nOmonimia e polisemia.\nL'omonimia si distingue dalla polisemia in quanto, nel caso dell'omonimia, i diversi significati di un lessema si trovano ad essere rappresentati da un'unica forma ortografica solo per caso, per una serie di \"controversie\" etimologiche, mentre nel caso della polisemia i diversi significati della parola polisemica sono correlati etimologicamente e semanticamente, e tale correlazione \u00e8 avvertita chiaramente dal parlante.\nOnomastica.\nUn campo in cui l'omonimia ha aspetti molto peculiari \u00e8 quello dell'onomastica.\nIl fenomeno si verifica infatti nel momento in cui persone, animali o localit\u00e0 presentano lo stesso nome proprio, sicch\u00e9 non possono essere distinti sulla base di questo. L'ambiguit\u00e0 viene spesso risolta integrando i nomi con altri elementi. Ad esempio, nel caso dei toponimi si ha Alessandria \"d'Egitto\" (per distinguere questa citt\u00e0 da Alessandria in Piemonte) o Novara \"di Sicilia\" o Nizza \"di Sicilia\" per distinguere i due centri dagli omonimi centri del Piemonte e della Costa Azzurra. In altri casi l'omonimia deriva dall'uso di un toponimo con significato ricorrente. Il nome \"Monteroni\" accomuna diversi comuni o frazioni in tutta Italia, e cos\u00ec anche la variante \"Monterone\". L'etimo, incerto nella maggior parte dei casi, pu\u00f2 probabilmente essere spesso ricondotto ad un analogo significato.\nQuanto agli antroponimi, per una corretta identificazione si usava aggiungere alle generalit\u00e0 del soggetto quella di uno o di entrambi i genitori (\"Rossi Mario \"di\" Giovanni e Bianchi Maria\" o \"\"fu\" Giovanni\", se gi\u00e0 deceduto) oppure un soprannome."}
{"id": "471034", "revid": "29727", "url": "https://it.wikipedia.org/wiki?curid=471034", "title": "Sukhoi Su-7B", "text": ""}
{"id": "471035", "revid": "4327", "url": "https://it.wikipedia.org/wiki?curid=471035", "title": "Der gefangene des K\u00f6nigs", "text": ""}
{"id": "471036", "revid": "300067", "url": "https://it.wikipedia.org/wiki?curid=471036", "title": "Claudio Coldebella", "text": "Alto 198 cm, giocava nel ruolo di playmaker.\nAttualmente fa parte della dirigenza dell'UNICS Kazan'.\nCarriera.\nClub.\nPrimi anni.\nClaudio Coldebella cresce cestisticamente nelle giovanili del Basket Mestre, con la quale esordisce in Serie A2 nel 1986-87, prima di andare a giocare a Desio nella stagione 1988-89, la sua migliore stagione sportiva in termini di statistiche con 11,8 punti e 2,4 assist.\nVirtus Bologna.\nL'anno dopo si trasferisce alla Virtus Bologna: indossa la canotta bianconera per ben 7 stagioni, fino al 1995. Qui conosce tanti amici che gli rimarranno sempre vicini.\nSono annate vincenti, in cui il giovane Coldebella cresce assistito da personaggi mitici delle \"V nere\": Roberto Brunamonti, Augusto Binelli, Michael Ray Richardson, poi ormai cestisticamente maturo, diventa protagonista nel three-peat, i tre scudetti consecutivi del 1993, 1994 e 1995, stagioni contrassegnate dall'asse Coldebella - Danilovi\u0107.\nTermina la sua avventura in maglia Knorr Bologna e Buckler Bologna con cifre da 9,8 punti, 2,5 rimbalzi e 1,5 assist a gara.\nDurante il periodo alla Virtus Bologna, Coldebella matura anche un'esperienza professionistica in America, giocando nel 1991 per i Dayton Wings e vincendo il campionato WBL.\nNel 1994, in occasione della fine del primo tempo di gara-2 delle finali a Pesaro contro la Scavolini, viene squalificato per due giornate per aver offeso il giocatore George McCloud con le parole \"FXXing niXXer\". Tale episodio macchier\u00e0 la carriera del giocatore, il quale non riuscir\u00e0 a riscattarsi dall'immagine di antisportivo e razzista.\nIn Grecia.\nFinita l'esperienza con la Virtus, va in Grecia a difendere la maglia dell'AEK Atene, dove rimane fino al 1998, anno in cui subisce l'amarezza della sconfitta in finale di Eurolega per mano proprio dei felsinei, guidati dall'ex compagno Danilovi\u0107.\nSuccessivamente si trasferisce al PAOK Salonicco, con il quale disputa quattro campionati ellenici vincendo una coppa di Grecia.\nIl ritorno in Italia.\nNel 2002-03 torna in Italia per vestire la maglia dell'Olimpia Milano, sponsorizzata Pippo.\nDiventa subito un idolo della tifoseria ed una bandiera della squadra di Milano, anche se, prima dell'arrivo di Armani, le sorti della compagine meneghina non sono felici.\nFornisce ai biancorossi numeri non disprezzabili chiudendo in totale a 5,2 punti, 2,5 rimbalzi e 1,7 assist ad apparizione, ma soprattutto le sue grandi doti di leadership.\nNazionale.\nDurante la sua lunga carriera ha vestito pi\u00f9 volte la maglia della nazionale di pallacanestro italiana. Con la squadra azzurra ha vinto l'oro ai Giochi del Mediterraneo del 1993, l'argento ai Goodwill Games di San Pietroburgo e l'argento agli Europei di Barcellona del 1997.\nHa disputato inoltre, sempre in maglia azzurra altri due campionati europei, nel 1993 e nel 1995.\nIl ritiro da giocatore.\nIl 30 giugno 2006 \u00e8 una data storica per Claudio Coldebella: decide infatti, con una conferenza stampa nella sede di via Caltanissetta dell'Olimpia Milano, di ritirarsi dal basket giocato, decidendo di accettare l'offerta di diventare il vice allenatore della squadra, sotto Sasha Djordjevic.\nNel frattempo nasce in lui l'idea di sviluppare una carriera manageriale che lo porta a frequentare corsi di \"Sports Managemente&amp;Event Management\" alla SDA Bocconi, \"Management Events\" presso StageUp Sport&amp;Leisure Business (Bologna) e \"Management Training Program\" di Adecco Group a Milano. Cos\u00ec, nella stagione 2009-2010, diventa general manager della Pepsi Caserta debuttando cos\u00ec come dirigente. L'anno seguente passa alla Benetton Treviso, dove ricopre lo stesso ruolo dirigenziale, diventando anche vicepresidente dal marzo 2012. Rimane all'interno del club veneto anche dopo la sua ripartenza dal campionato di Promozione, ottavo livello della pallacanestro maschile italiana: nel frattempo la societ\u00e0 ha cambiato denominazione in Treviso Basket ed \u00e8 tornata a vestire il biancazzurro.\nColdebella \u00e8 stato direttore generale della Nuova Lega Nazionale Pallacanestro. Il 23 maggio 2016 firma un biennale con la Pallacanestro Varese, andando a ricoprire anche in questa occasione il ruolo di DG.\nDall'estate del 2017, Coldebella \u00e8 anche vicepresidente di ASSI manager, associazione dei Manager dello Sport System Italiano nata nel 2016 da un gruppo di accreditati professionisti dello sport business, con l\u2019obiettivo di promuovere la cultura e il riconoscimento della managerialit\u00e0. L\u2019Associazione \u00e8 ispirata dai valori legati alla centralit\u00e0 della persona quali trasparenza, competenza, solidariet\u00e0, etica professionale, rispetto delle regole e lealt\u00e0.\nIl 29 giugno 2018, Coldebella rescinde il suo contratto con la Pallacanestro Varese, firmando subito dopo per l'UNICS Kazan' un contratto annuale, entrando cos\u00ec a far parte del direttivo del club russo.\nVita privata.\nNel giugno 2017, Claudio Coldebella \u00e8 convolato a nozze con Milena Mutafova.\nControversie.\nNella gara-2 della finale scudetto 1993\u20131994 fu coinvolto in una rissa col giocatore pesarese George McCloud per un presunto insulto razzista da parte sua e la reazione di quest'ultimo con un presunto colpo proibito. Fin\u00ec al pronto soccorso e poi sotto osservazione e alla fine gli furono date due giornate di squalifica (e tre all'americano di Pesaro) e le testimonianze rimasero molto controverse."}
{"id": "471037", "revid": "4327", "url": "https://it.wikipedia.org/wiki?curid=471037", "title": "Foreign Correspondent", "text": ""}
{"id": "471038", "revid": "767487", "url": "https://it.wikipedia.org/wiki?curid=471038", "title": "The Prisoner of Zenda", "text": ""}
{"id": "471039", "revid": "1355461", "url": "https://it.wikipedia.org/wiki?curid=471039", "title": "Posto al sole", "text": "Il posto al sole \u00e8 un termine comunemente riferito agli imperi europei coloniali del XIX secolo.\nLa maggioranza delle potenze europee lottarono per ottenere il loro posto al sole attraverso un'intensa attivit\u00e0 di spedizioni e colonizzazione dei continenti, principalmente Africa e Asia. Ottenendo queste colonie, le nazioni europee potevano autodefinirsi degli \"imperi dei mari\". Il termine in s\u00e9 sembra dovuto all'abitudine dei cittadini europei di recarsi in vacanza al sole nelle colonie dell'emisfero australe. I territori d'oltremare non erano solo garanzia di prestigio, ma anche una buona fonte di reddito, come destinazione turistica e grazie allo sfruttamento delle risorse naturali."}
{"id": "471040", "revid": "1346043", "url": "https://it.wikipedia.org/wiki?curid=471040", "title": "First Love", "text": ""}
{"id": "471041", "revid": "436907", "url": "https://it.wikipedia.org/wiki?curid=471041", "title": "Penna capitale", "text": "Penna capitale \u00e8 il secondo album in studio del gruppo musicale italiano Club Dogo, pubblicato il 15 marzo 2006 dalla Vibrarecords.\nDescrizione.\n\"Penna capitale\" \u00e8 composto da 16 tracce, tra cui la reinterpretazione di \"Cani sciolti\" dei Sangue Misto, presente in \"SxM\"; per il brano \u00e8 stato inoltre realizzato un remix funk prodotto proprio da un ex membro dei Sangue Misto, Deda.\nL'album presenta tematiche che spaziano dalla perdita di coscienza all'abuso di sostanze stupefacenti, ma mostrando altre tematiche pi\u00f9 intime e personali: la musica come terapia del dolore, e come ricerca di serenit\u00e0, nel senso dell'arricchimento dello spirito.\nDal lato delle produzioni, Don Joe ha fatto un largo impiego di sintetizzatori e campionatori che vanno dal soul al rock progressivo degli anni ottanta. Oltre a Don Joe, si fanno notare i beat di DJ Shocca, Shablo e Deleterio."}
{"id": "471042", "revid": "4327", "url": "https://it.wikipedia.org/wiki?curid=471042", "title": "The Prince of Pennsylvania", "text": ""}
{"id": "471043", "revid": "212348", "url": "https://it.wikipedia.org/wiki?curid=471043", "title": "The Prince and the Pauper", "text": ""}
{"id": "471045", "revid": "212348", "url": "https://it.wikipedia.org/wiki?curid=471045", "title": "Crossed Swords", "text": ""}
{"id": "471046", "revid": "2175", "url": "https://it.wikipedia.org/wiki?curid=471046", "title": "The Student Prince in Old Heidelberg", "text": ""}
{"id": "471047", "revid": "2175", "url": "https://it.wikipedia.org/wiki?curid=471047", "title": "The Student Prince", "text": ""}
{"id": "471048", "revid": "4327", "url": "https://it.wikipedia.org/wiki?curid=471048", "title": "Der proze\u00df", "text": ""}
{"id": "471050", "revid": "122480305", "url": "https://it.wikipedia.org/wiki?curid=471050", "title": "The Trial", "text": ""}
{"id": "471053", "revid": "112161155", "url": "https://it.wikipedia.org/wiki?curid=471053", "title": "Gamala", "text": "G\u00e0mala (in ebraico: \u05d2\u05de\u05dc\u05d0, \"Gamla\" o \"Gamala\") fu la principale citt\u00e0 del Golan dall'87 a.C. al 67 d.C., quando fu distrutta dai Romani nel corso della prima guerra giudaica. Le sue rovine possono ancora essere viste sulle alture del Golan. Il nome \"Gamla\" deriva dalla parola ebraica \"gamal\", che significa \"cammello\", dato che \u00e8 situata su una collina a forma di gobba di cammello arabo o dromedario perch\u00e9 con una gobba sola.\nLa citt\u00e0 venne fondata dal sovrano asmoneo Alessandro Ianneo nell'81 a.C. Di questa citt\u00e0 erano Ezechia di Gamala e il figlio Giuda di Gamala, che si proclamavano discendenti della dinastia asmonea e furono a capo di rivolte antiromane. Giuda di Gamala fu inoltre il fondatore della setta degli Zeloti.\nFu fortificata da Giuseppe Flavio, comandante della Galilea durante la rivolta giudaica contro Roma nell'anno 66, che ne descrisse l'aspetto e la conquista, attuata nel 67 dal futuro imperatore Vespasiano a capo della legione X \"Fretensis\".\nI Romani dapprima cercarono senza successo di prendere la citt\u00e0 mediante la costruzione di una rampa. Ad un secondo tentativo riuscirono a penetrare all'interno delle mura e conquistarono la citt\u00e0. Gli abitanti furono sterminati o si suicidarono gettandosi dalla collina.\nLe fonti non forniscono dati precisi sulla sua localizzazione e il sito della fortezza ha potuto essere identificato sulla base di indagini archeologiche negli anni settanta.\nScavi archeologici.\nI resti della citt\u00e0 sono stati rinvenuti sul pendio meridionale, meno ripido di quello settentrionale, di una altura a forma di aguzza cresta, che assicurava un'ottima posizione difensiva. Le difese naturali erano rinforzate da una cinta muraria in blocchi di basalto spessa circa 6 m e dotata di torri quadrate e di una circolare disposta sulla cima; l'unico ingresso, fiancheggiato da torri, si apriva sul lato meridionale. Su questo lato si notano le tracce di opere di rinforzo, eseguite forse in occasione dell'assedio: in alcuni tratti vani di abitazioni addossate al muro sul lato interno vennero riempiti di pietre. Si sono rinvenute anche le tracce della breccia aperta nel muro che permise la conquista romana, al centro del lato orientale.\nLe case erano disposte su terrazze accessibili da percorsi a gradini. La presenza di torchi oleari indica che l'economia della citt\u00e0 doveva basarsi probabilmente sulla coltivazione dell'olivo. Le strutture recano tracce di incendio e distruzione violenta.\nNei pressi delle mura si trovava un importante edificio, identificato come la sinagoga della citt\u00e0, a pianta rettangolare (25.5 x 17 m) e orientata in senso nord-est - sud-ovest, verso Gerusalemme. Lungo le pareti sono presenti gradini in pietra come sedili e dei pilastri centrali sorreggevano il tetto dell'ambiente. Nell'adiacente cortile \u00e8 stato rinvenuto un \"mikve\" (bagno rituale ebraico).\nGamala nella letteratura.\nBulgakov ne \"Il Maestro e Margherita\" interrogato da Pilato, fa rispondere al suo Ges\u00f9 che proviene da Gamala."}
{"id": "471055", "revid": "642594", "url": "https://it.wikipedia.org/wiki?curid=471055", "title": "Deossitimidilato", "text": ""}
{"id": "471056", "revid": "2175", "url": "https://it.wikipedia.org/wiki?curid=471056", "title": "A Walk in the Clouds", "text": ""}
{"id": "471057", "revid": "4327", "url": "https://it.wikipedia.org/wiki?curid=471057", "title": "Kansas City Confidential", "text": ""}
{"id": "471058", "revid": "4327", "url": "https://it.wikipedia.org/wiki?curid=471058", "title": "De vierde man", "text": ""}
{"id": "471059", "revid": "4327", "url": "https://it.wikipedia.org/wiki?curid=471059", "title": "Le cinqui\u00e8me \u00e9l\u00e9ment", "text": ""}
{"id": "471060", "revid": "76034", "url": "https://it.wikipedia.org/wiki?curid=471060", "title": "Sistema economico", "text": ""}
{"id": "471061", "revid": "767487", "url": "https://it.wikipedia.org/wiki?curid=471061", "title": "Gran Premio Bruno Beghelli 2002", "text": "Il Gran Premio Bruno Beghelli 2002, settima edizione della corsa, si svolse il 29 settembre 2002, per un percorso totale di 200 km. Venne vinto dall'italiano Gianluca Bortolami che termin\u00f2 la gara in 4h46'18\"."}
{"id": "471062", "revid": "124642483", "url": "https://it.wikipedia.org/wiki?curid=471062", "title": "Claudia de' Medici", "text": "Biografia.\nGiovinezza e primo matrimonio.\nNona e ultima figlia di Ferdinando I de' Medici e Cristina di Lorena (sorella dunque di Cosimo II de' Medici), spos\u00f2 nel 1621 Federico Ubaldo della Rovere, duca d'Urbino, al quale era stata promessa gi\u00e0 quattro anni prima. Ebbero una figlia, Vittoria Della Rovere, futura moglie di Ferdinando II de' Medici. Federico Ubaldo mor\u00ec gi\u00e0 nel 1623 a causa di un attacco epilettico, e Claudia torn\u00f2 a Firenze, dove fu rinchiusa in convento.\nSecondo matrimonio.\nNel 1626 spos\u00f2 Leopoldo V d'Austria, fratello dell'imperatore Ferdinando II. Per matrimonio divenne dunque contessa del Tirolo.\nLeopoldo mor\u00ec nel 1632, rendendola vedova per la seconda volta. Alla morte del marito assunse la reggenza del Tirolo in vece del figlio Ferdinando Carlo d'Austria assieme a cinque consiglieri, e la mantenne fino al 1646.\nUltimi anni e morte.\nDapprima sotto Ferdinando II, poi alla morte di questi (1637) sotto Ferdinando III fu coreggente di Tirolo e Austria Anteriore. Grazie agli stretti legami con la casa imperiale, l'arciduchessa Claudia ottenne di estendere i possedimenti dell'Austria Anteriore, esigendo in nome dei figli minorenni, i territori conquistati nel ducato di W\u00fcrttemberg.\nEffettivamente pot\u00e9 prendere possesso di questi territori nel 1636 e farsi giurare fedelt\u00e0.\nSi spese molto in favore della Controriforma, per la reintroduzione della religione cattolica.\nCon la pace di Vestfalia i territori furono restituiti al duca Eberardo III di W\u00fcrttemberg, ma l'arciduchessa si era battuta fino all'ultimo perch\u00e9 la restituzione non avvenisse. Fosse riuscita a spuntarla, il ducato di W\u00fcrttemberg sarebbe stato distrutto.\nClaudia mor\u00ec poco tempo dopo.\nMecenatismo.\nNel corso della guerra dei trent'anni fece costruire le fortezze di castel Ehrenberg (noto come \"Fort Claudia\", a Reutte, in Tirolo), di Kufstein e di Scharnitz (la Porta Claudia sulla chiusa di Scharnitz prende il nome da lei), e si occup\u00f2 di rinnovare e migliorare le difese del Tirolo, minacciato da una possibile apertura di un fronte meridionale della guerra.\nStimol\u00f2 anche l'arte, con la costruzione di teatri barocchi, e il commercio, con la costituzione della nuova fiera di Bolzano nel 1635 e lo sviluppo dell'artigianato in Tirolo. Sempre nel 1635 Claudia fond\u00f2 anche il magistrato mercantile di Bolzano, che pi\u00f9 tardi trov\u00f2 posto nel palazzo mercantile.\nRetaggio nel territorio.\nBolzano ha dedicato una via ed una scuola a Claudia de' Medici.\nAnche il comune di Malles Venosta \u00e8 legato alla figura dell'arciduchessa: il suo stemma, infatti, fu concesso proprio da Claudia nel 1642, tanto da riprodurre nella parte superiore i colori della casa d'Austria, e nella parte inferiore tre palle rosse in campo giallo, in onore dello stemma della famiglia Medici. Anche il complesso scolastico del comune venostano \u00e8 intitolato a Claudia de' Medici (\"Oberschulzentrum \u00abClaudia von Medici\u00bb Mals\").\nDiscendenza.\nClaudia e Federico Ubaldo ebbero una figlia: \nClaudia e Leopoldo ebbero cinque figli: "}
{"id": "471063", "revid": "4327", "url": "https://it.wikipedia.org/wiki?curid=471063", "title": "Say Hello to Yesterday", "text": ""}
{"id": "471064", "revid": "436907", "url": "https://it.wikipedia.org/wiki?curid=471064", "title": "L'Enfant Sauvage", "text": ""}
{"id": "471065", "revid": "4327", "url": "https://it.wikipedia.org/wiki?curid=471065", "title": "El rey de los Gitanos", "text": ""}
{"id": "471066", "revid": "4327", "url": "https://it.wikipedia.org/wiki?curid=471066", "title": "King of the Gypsies", "text": ""}
{"id": "471067", "revid": "4327", "url": "https://it.wikipedia.org/wiki?curid=471067", "title": "The King of Kings", "text": ""}
{"id": "471068", "revid": "1305772", "url": "https://it.wikipedia.org/wiki?curid=471068", "title": "King of Kings", "text": "'King of Kings' (\"re dei re\" in lingua inglese) pu\u00f2 riferirsi a:"}
{"id": "471069", "revid": "4327", "url": "https://it.wikipedia.org/wiki?curid=471069", "title": "The king of Jazz", "text": ""}
{"id": "471070", "revid": "2175", "url": "https://it.wikipedia.org/wiki?curid=471070", "title": "The Benny Goodman Story", "text": ""}
{"id": "471071", "revid": "4327", "url": "https://it.wikipedia.org/wiki?curid=471071", "title": "None But the Lonely Heart", "text": ""}
{"id": "471072", "revid": "547034", "url": "https://it.wikipedia.org/wiki?curid=471072", "title": "All the Right Moves", "text": ""}
{"id": "471073", "revid": "4327", "url": "https://it.wikipedia.org/wiki?curid=471073", "title": "Blood Diner", "text": ""}
{"id": "471074", "revid": "834", "url": "https://it.wikipedia.org/wiki?curid=471074", "title": "Vozvra\u0161cenje", "text": ""}
{"id": "471077", "revid": "741067", "url": "https://it.wikipedia.org/wiki?curid=471077", "title": "Le roman d'un jeune homme pauvre", "text": ""}
{"id": "471078", "revid": "95410159", "url": "https://it.wikipedia.org/wiki?curid=471078", "title": "Gran Premio Bruno Beghelli 2001", "text": "Il Gran Premio Bruno Beghelli 2001, sesta edizione della corsa, si svolse il 30 settembre 2001, per un percorso totale di 200 km. Venne vinto dal belga Andrej \u010cmil che termin\u00f2 la gara in 4h52'15\"."}
{"id": "471080", "revid": "599013", "url": "https://it.wikipedia.org/wiki?curid=471080", "title": "The Tin Star", "text": ""}
{"id": "471081", "revid": "180202", "url": "https://it.wikipedia.org/wiki?curid=471081", "title": "The Mark of Zorro", "text": ""}
{"id": "471082", "revid": "1318658", "url": "https://it.wikipedia.org/wiki?curid=471082", "title": "The Locket", "text": ""}
{"id": "471084", "revid": "4327", "url": "https://it.wikipedia.org/wiki?curid=471084", "title": "The Secret of Santa Vittoria", "text": ""}
{"id": "471085", "revid": "4327", "url": "https://it.wikipedia.org/wiki?curid=471085", "title": "Vera Drake", "text": ""}
{"id": "471086", "revid": "729019", "url": "https://it.wikipedia.org/wiki?curid=471086", "title": "Gran Premio Bruno Beghelli 2000", "text": "Il Gran Premio Bruno Beghelli 2000, quinta edizione della corsa, si svolse il 24 settembre 2000 ed affront\u00f2 un percorso totale di 200,2 km. Venne vinto dall'italiano Marco Serpellini che termin\u00f2 la gara in 4h39'00\"."}
{"id": "471087", "revid": "767487", "url": "https://it.wikipedia.org/wiki?curid=471087", "title": "Una vendetta nel West", "text": "Una vendetta nel West (\"Born to the West\")) \u00e8 un film muto del 1926 diretto da John Waters.\n\u00c8 un film western muto statunitense con Jack Holt, Margaret Morris e Raymond Hatton. basato sul romanzo \"Born to the West\" di Zane Grey. Nel 1937 ne \u00e8 stato prodotto un remake, \"Il sentiero della vendetta\".\nProduzione.\nIl film, diretto da John Waters su una sceneggiatura di Lucien Hubbard con il soggetto di Zane Grey (autore del romanzo), fu prodotto da Adolph Zukor e Jesse L. Lasky per la Famous Players-Lasky Corporation e girato nel Red Rock Canyon State Park a Cantil, California.\nDistribuzione.\nIl film fu distribuito negli Stati Uniti dal 14 giugno 1926 al cinema dalla Paramount Pictures.\nAltre distribuzioni:"}
{"id": "471088", "revid": "4327", "url": "https://it.wikipedia.org/wiki?curid=471088", "title": "Gun Fever", "text": ""}
{"id": "471090", "revid": "1318658", "url": "https://it.wikipedia.org/wiki?curid=471090", "title": "The Sergeant", "text": ""}
{"id": "471091", "revid": "785863", "url": "https://it.wikipedia.org/wiki?curid=471091", "title": "Goruban", "text": ""}
{"id": "471092", "revid": "4327", "url": "https://it.wikipedia.org/wiki?curid=471092", "title": "Det sjunde inseglet", "text": ""}
{"id": "471094", "revid": "4327", "url": "https://it.wikipedia.org/wiki?curid=471094", "title": "I Dood It", "text": ""}
{"id": "471095", "revid": "834", "url": "https://it.wikipedia.org/wiki?curid=471095", "title": "The Silence of the Lambs", "text": ""}
{"id": "471096", "revid": "729019", "url": "https://it.wikipedia.org/wiki?curid=471096", "title": "Gran Premio Bruno Beghelli 1999", "text": "Il Gran Premio Bruno Beghelli 1999, quarta edizione della corsa, si svolse il 26 settembre 1999, per un percorso totale di 200 km. Venne vinto dall'olandese Michael Boogerd che termin\u00f2 la gara in 4h52'55\"."}
{"id": "471097", "revid": "62748", "url": "https://it.wikipedia.org/wiki?curid=471097", "title": "Nasridi", "text": "I Nasridi furono una dinastia sultanale, l'ultima musulmana a sopravvivere in Spagna. Sorta dalla sconfitta della dinastia degli Almohadi dopo la battaglia di Las Navas de Tolosa del 1212, resse il Sultanato di Granada, governando parte dell'attuale Andalusia dal 1237 al 1492.\nStoria.\nFondato da Muhammad ibn Nasr esso comprendeva le attuali province di Granada, Malaga e Almer\u00eda e si estendeva per circa 240 miglia da Tarifa a ovest sino ad Almer\u00eda a est. Fin dalla sua fondazione, il Sultanato di Granada fu uno Stato vassallo del sovrano di Castiglia Ferdinando III, scelta seguita dagli altri piccoli Stati sorti dal crollo della dinastia degli Almohadi.\nTuttavia, mentre nel corso degli anni gli Stati musulmani vassalli incominciarono a scomparire per essere sostituiti da nuove realt\u00e0 politiche governate da sovrani cristiani, quello di Granada fu l'ultimo Stato islamico a sopravvivere per lungo tempo nella penisola Iberica.\nUna delle ragioni plausibili per spiegare questa prolungata esistenza all'interno di una realt\u00e0 politica ormai fortemente ispirata dalla causa della Reconquista pu\u00f2 essere la totale fedelt\u00e0 del piccolo Sultanato musulmano nei confronti del regno di Castiglia, fedelt\u00e0 comprovata dal pieno sostegno durante le campagne militari per la conquista di Siviglia e delle altre citt\u00e0 lungo il corso del Guadalquivir.\nL'autonomia politica del Sultanato di Granada \u00e8 comprovata dal fatto che essa divenne un porto franco e un luogo di rifugio per tutti i fuggiaschi musulmani di Spagna, nonch\u00e9 dal fatto che fu sempre molto forte il suo sostegno alla religione islamica, diventando un caposaldo e un centro nevralgico per la cultura araba d'occidente. Nonostante la rivalit\u00e0 con la dinastia Merinide del Marocco per il controllo sullo Stretto di Gibilterra, i due Stati musulmani furono ben presto costretti a stringere una forzata alleanza per contrastare la ormai inesorabile espansione territoriale cristiana in territorio arabo; questa alleanza per\u00f2 non ebbe i frutti sperati e fu definitivamente sbaragliata con la pesante sconfitta nella Battaglia del rio Salado del 1340.\nFu nel XV secolo che la dinastia Nasride incominci\u00f2 il suo periodo di decadenza, quando il Sultanato di Granada cominci\u00f2 a soffrire di pesanti e gravi divisioni interne e da conseguenti lotte intestine. L'evento che sanc\u00ec definitivamente la fine del Sultanato fu il matrimonio tra Ferdinando II d'Aragona e Isabella di Castiglia nel 1469 con il quale si diede vita alla fusione tra le due pi\u00f9 potenti realt\u00e0 politiche della Spagna. Fu cos\u00ec che nel 1492 il Sultanato di Granada fin\u00ec e venne ufficialmente consegnato ai sovrani spagnoli per mano del sultano Boabdil di Granada (Ab\u016b \u02bfAbd All\u0101h), al quale fu concesso di restare signore di Mond\u00f9jar e della regione montuosa delle Alpujarras e che circa un anno dopo part\u00ec definitivamente per il Maghreb al-Aqsa, abbandonando per sempre il territorio spagnolo.\nElenco dei sultani di Granada.\nI sultani nasridi furono:"}
{"id": "471098", "revid": "2175", "url": "https://it.wikipedia.org/wiki?curid=471098", "title": "The Black Sleep", "text": ""}
{"id": "471099", "revid": "1318658", "url": "https://it.wikipedia.org/wiki?curid=471099", "title": "Suspicion", "text": ""}
{"id": "471100", "revid": "1318658", "url": "https://it.wikipedia.org/wiki?curid=471100", "title": "Malice", "text": ""}
{"id": "471101", "revid": "62004", "url": "https://it.wikipedia.org/wiki?curid=471101", "title": "Gran Premio Bruno Beghelli 1998", "text": "Il Gran Premio Bruno Beghelli 1998, terza edizione della corsa, si svolse il 27 settembre 1998, per un percorso totale di 200 km. Venne vinto dall'italiano Stefano Zanini che termin\u00f2 la gara in 5h07'00\"."}
{"id": "471102", "revid": "339392", "url": "https://it.wikipedia.org/wiki?curid=471102", "title": "His Prehistoric Past", "text": ""}
{"id": "471103", "revid": "4327", "url": "https://it.wikipedia.org/wiki?curid=471103", "title": "The Lawnmower Man", "text": ""}
{"id": "471104", "revid": "4327", "url": "https://it.wikipedia.org/wiki?curid=471104", "title": "Le Boucher", "text": ""}
{"id": "471105", "revid": "2175", "url": "https://it.wikipedia.org/wiki?curid=471105", "title": "The Lusty Men", "text": ""}
{"id": "471106", "revid": "2175", "url": "https://it.wikipedia.org/wiki?curid=471106", "title": "The Great Waldo Pepper", "text": ""}
{"id": "471107", "revid": "4327", "url": "https://it.wikipedia.org/wiki?curid=471107", "title": "Dom za Vesanje", "text": ""}
{"id": "471109", "revid": "1318658", "url": "https://it.wikipedia.org/wiki?curid=471109", "title": "The Big Clock", "text": ""}
{"id": "471110", "revid": "599013", "url": "https://it.wikipedia.org/wiki?curid=471110", "title": "Sorry, Wrong Number", "text": ""}
{"id": "471111", "revid": "4327", "url": "https://it.wikipedia.org/wiki?curid=471111", "title": "Old Hutch", "text": ""}
{"id": "471112", "revid": "4327", "url": "https://it.wikipedia.org/wiki?curid=471112", "title": "Das testament des Dr. Mabuse", "text": ""}
{"id": "471113", "revid": "4327", "url": "https://it.wikipedia.org/wiki?curid=471113", "title": "The Outlaw Josey Wales", "text": ""}
{"id": "471115", "revid": "4327", "url": "https://it.wikipedia.org/wiki?curid=471115", "title": "The Thirteenth Floor", "text": ""}
{"id": "471116", "revid": "4327", "url": "https://it.wikipedia.org/wiki?curid=471116", "title": "Kumonosu djo", "text": ""}
{"id": "471117", "revid": "1318658", "url": "https://it.wikipedia.org/wiki?curid=471117", "title": "Fanfan la Tulipe", "text": ""}
{"id": "471118", "revid": "481666", "url": "https://it.wikipedia.org/wiki?curid=471118", "title": "The Vagabond", "text": ""}
{"id": "471119", "revid": "1380268", "url": "https://it.wikipedia.org/wiki?curid=471119", "title": "The CW", "text": "The CW Television Network, detto The CW, \u00e8 un'emittente televisiva statunitense in lingua inglese gestita da The CW Network, LLC - una joint venture a responsabilit\u00e0 limitata tra Paramount Global, gli ex-proprietari di UPN e Warner Bros. Entertainment, divisione di WarnerMedia, ex proprietario di maggioranza di The WB Television Network. Il nome \u00e8 un'abbreviazione derivata dalle prime lettere dei nome delle sue due societ\u00e0 madri (CBS e Warner Bros.).\nStoria.\nInizialmente, il network The WB era contrario all'unione e si era messo in moto l'idea di passare gli show pi\u00f9 importanti della UPN a un altro suo affiliato, la CBS. In seguito al ripensamento della The WB riguardo ad una possibile fusione, \u00e8 ufficialmente nata The CW.\nIl network contiene programmi provenienti da entrambi i network di origine; alcune serie (\"Everwood\", \"Le cose che amo di te\", \"A casa di Fran\") sono state cancellate a causa del basso budget del network.\nLa rete ha esordito il 18 settembre 2006, dopo che i suoi due predecessori, UPN e The WB, hanno cessato le operazioni indipendenti rispettivamente il 15 e il 17 settembre di quell'anno. Le prime due notti di programmazioni di CW - il 18 e il 19 settembre 2006 - consistevano in repliche e speciali legati al lancio. La data di lancio ufficiale della rete \u00e8 avvenuta il 20 settembre 2006, con la premi\u00e8re di due ore del settimo ciclo di America's Next Top Model. Originariamente, la linea di programmazione della rete aveva lo scopo di trattare soprattutto le donne di et\u00e0 compresa tra i 18 e i 34 anni, anche se a partire dal 2011 la rete ha aumentato la programmazione che piace agli uomini. A partire da agosto 2017, il pubblico della CW \u00e8 composto al 50% da uomini ed al 50% da donne. La rete gestisce attualmente la programmazione sei giorni alla settimana: in onda dal luned\u00ec al venerd\u00ec nel pomeriggio e in prima serata, insieme ad un blocco di programmazione dal vivo di programmazione per l'educazione di sabato mattina prodotto da Litton Entertainment chiamato One Magnificent Morning.\nLo sciopero degli sceneggiatori nella stagione 2007/2008.\nA causa dello sciopero degli sceneggiatori statunitensi, molte delle serie televisive in onda sulla CW presentano un numero di episodi in alcuni casi sensibilmente inferiore alla loro media stagionale. Di seguito \u00e8 riportata una lista delle serie con un numero di episodi inferiori ai loro standard:\nDiffusione.\n\u00c8 disponibile anche in Canada tramite i provider via cavo, via satellitare e IPTV attraverso stazioni possedute e gestite da CBS Corporation e affiliate situate in prossimit\u00e0 del confine Canada-Stati Uniti (le cui trasmissioni di spettacoli CW sono soggette a leggi di sostituzione simultanee proposte dalla Canadian Radio-television and Telecommunications Commission, se una rete canadese detiene i diritti di trasmissione); \u00e8 anche disponibile attraverso due affiliati di propriet\u00e0 di Tribune Media classificati negli Stati Uniti come superstazioni - WPIX di New York e affiliata di Los Angeles KTLA.\nInoltre, The CW \u00e8 disponibile in Messico attraverso filiali situate vicini al confine Messico-Stati Uniti(come KFMB-DT2 / San Diego-Tijuana, KECY-DT3 a El Centro, California, KVIA-DT2 a El Paso e KCWT-CD con simulcaster KFXV-LD2 e KNVO-DT4 a McAllen-Brownsville, Texas) pagare i fornitori di televisione. Sia in Canada che in Messico, alcuni segnali di affiliazione CW provenienti dagli Stati Uniti sono ricevibili over-the-air nelle aree di confine a seconda della coperture del segnale della stazione. \nCampagne pubblicitarie.\nFree To Be.\n\"Free To Be\" (\"Liberi di essere\") \u00e8 la prima campagna pubblicitaria del network per l'anno di lancio 2006-2007. Lo slogan della campagna era \"Free to Be Together\" (\"Liberi di essere insieme\"). Il video della campagna era accompagnato dalla canzone \"Here I Come\" (versione remix per CW) di Fergie. Ad ogni show del network venne accostato un aggettivo:\nGet Into It.\nDal 6 agosto 2007, la campagna \"Free to Be\" fu rimpiazzata con un nuovo slogan \"Get Into It/Get Into The CW\" (Stacci dentro/Stai dentro a The CW). La colonna sonora del nuovo slogan \u00e8 una canzone di Nicole Scherzinger."}
{"id": "471120", "revid": "4327", "url": "https://it.wikipedia.org/wiki?curid=471120", "title": "Der stadtstreicher", "text": ""}
{"id": "471121", "revid": "4327", "url": "https://it.wikipedia.org/wiki?curid=471121", "title": "Night Editor", "text": ""}
{"id": "471122", "revid": "62004", "url": "https://it.wikipedia.org/wiki?curid=471122", "title": "Gran Premio Bruno Beghelli 1997", "text": "Il Gran Premio Bruno Beghelli 1997, seconda edizione della corsa, si svolse il 28 settembre 1997, per un percorso totale di 200 km. Venne vinto dall'italiano Stefano Zanini che termin\u00f2 la gara in 4h35'00\"."}
{"id": "471123", "revid": "599013", "url": "https://it.wikipedia.org/wiki?curid=471123", "title": "Ratline", "text": "La ratline \u00e8 stato un sistema di vie di fuga per mezzo del quale criminali di guerra nazisti e collaborazionisti fuggirono, in prevalenza verso l'America Latina, dai processi a loro carico in Europa alla fine della seconda guerra mondiale.\nIl termine, nel glossario marinaresco, indica il piolo di corda che, collegato alle \"sartie\", permette la salita fino alla cima degli alberi dei velieri (in italiano grisella). Significa letteralmente \"linea dei ratti\", e trae origine dal fatto che tali corde rappresentano l'ultimo rifugio sicuro per i ratti durante un naufragio, prima di essere inghiottiti dalle acque.\nPer estensione, fu utilizzato dai servizi segreti statunitensi per riferirsi al canale di fuga dall'Europa ideato per nazisti e fascisti. Tale canale si dirigeva verso \"paradisi\" come il Sudamerica, in particolare Argentina, ma anche Paraguay, Brasile, Uruguay, Cile e Bolivia. In altri casi i criminali si diressero verso gli Stati Uniti, la Gran Bretagna, il Canada e il Medio Oriente. Le fughe principalmente erano organizzate dalla Germania alla Spagna per poi passare in Argentina; e la seconda dalla Germania a Roma, poi Genova e infine il Sudamerica, per mezzo dell'aiuto anche di alcuni prelati e la presumibile connivenza del Vaticano e assenso degli Stati Uniti. Le due vie furono organizzate \"indipendentemente\" ma alla fine ci fu un coordinamento.\nStoria.\nLa \"Ratline\" per i nazisti (\"Rat Lines\", nome coniato dai Servizi Segreti Militari americani. In tedesco \"Rattenlinien\") \u00e8 stata raccontata nell'omonimo libro dei giornalisti Mark Aarons e John Loftus, australiano il primo, statunitense il secondo.\nAlla fine del secondo conflitto mondiale la via del ratto, venne creata per consentire l'evacuazione di agenti dei servizi nazisti, ma anche di molti gerarchi del regime. Sostanzialmente vi furono due principali vie di fuga: la rete organizzata del vescovo Alois Hudal era specializzata nella fuga dei criminali di guerra tedeschi; una seconda specializzata per gli ustascia croati, diretta e coordinata da padre Krunoslav Draganovi\u0107, segretario dell'Istituto Croato di San Girolamo, il principale organizzatore delle ratline utilizzate da noti criminali di guerra per sfuggire alla giustizia.\nScopo di tali operazioni era quello di nascondere queste persone, nonostante i crimini di cui si erano resi responsabili, nell'intento di poter combattere cos\u00ec l'emergente minaccia comunista, questo in virt\u00f9 della loro opposizione a questa ideologia.\nNel 1947, finita la guerra e in piena occupazione alleata, i nazisti che sono riusciti a scampare al processo di Norimberga danno vita ad un'organizzazione dal nome O.D.E.SS.A, acronimo che sta per \"Organisation der ehemaligen SS-Angeh\u00f6rigen\" (in tedesco \"Organizzazione degli ex-membri delle SS\"). Tale organizzazione si prefiggeva di spostare capitali accumulati, per lo pi\u00f9 sottratti alle vittime dell'Olocausto, all'estero e di produrre documenti per evacuare i membri in paesi sudamericani.\nLa via del topo.\nAlcuni dei pi\u00f9 noti criminali di guerra scappati in Sud America, attraverso la Ratline:\nGrazie alle ricerche documentarie si \u00e8 scoperto che gran parte di queste fughe furono organizzate da un alto prelato, Rettore dell'Istituto Pontificio Santa Maria dell'Anima, il vescovo Alois Hudal. Questi, esponente filonazista e antisemita della Chiesa cattolica - che durante la guerra ricopriva l'incarico di commissario dell'Episcopato dei cattolici tedeschi in Italia e di padre confessore della comunit\u00e0 tedesca in Roma - era, inoltre, membro della congregazione vaticana del Sant'Uffizio. Nel 1937 aveva scritto un'apologia del nazismo pubblicata a Lipsia e a Vienna, \"I fondamenti del nazionalsocialismo\", e tale dimostrazione di fede ne aveva fatto l'uomo di fiducia di Hitler in Vaticano. Nei suoi scritti aveva affermato che \u00abil nazionalsocialismo \u00e8 una grazia divina\u00bb. La Chiesa, scriveva Hudal, doveva venire a patti con i nazionalsocialisti \u201cconservatori\u201d, in cui egli continuava ad aver fiducia.\nNel libro di Gitta Sereny \"Into That Darkness: An Examination of Conscience\" Stangl descrisse come Hudal organizz\u00f2 il suo espatrio, approntando e falsificando documenti: passaporto, visti e permessi di lavoro. Mark Aarons e John Loftus sostengono che Hudal fosse amico di Pio XII e che Siri era non solo coinvolto nella rete del vescovo Hudal ma uno dei \u201cprincipali coordinatori\u201d. Inoltre \u00abSiri era il contatto di Walter Rauff\u00bb tramite il quale Hudal faceva fuggire clandestinamente dall'Europa i criminali di guerra.\nAll'interno dell'organizzazione Odessa, il \u201ccompartimento\u201d organizzato dalla Chiesa cattolica, denominato \u201cCanale dei ratti\u201d (Rat Channel) o anche \u201cvia dei monasteri\u201d, a detta di alcuni storici e dei servizi segreti, fu il pi\u00f9 efficace: secondo le stime, cinquemila esponenti nazisti riuscirono a scappare grazie ai servizi di questa organizzazione. Secondo Rivelli la sua sede centrale a Roma era il monastero croato di San Girolamo degli Illirici vicino al Porto di Ripetta, ove operava monsignor Krunoslav Draganovi\u0107 coadiuvato dall'arcivescovo ucraino Ivan Bucko e da numerosi sacerdoti croati. Come i servizi segreti statunitensi ebbero modo di scoprire, . Protetti dalla Chiesa cattolica, questi croati si consideravano un governo in esilio. Molti dei ministri del gabinetto croato nascosti a San Girolamo erano fuggiti dal campo di prigionia di Afragola e facevano la spola tra il Vaticano e il monastero diverse volte la settimana in un'automobile con tanto di autista e targa diplomatica. \u00abParte dal Vaticano e scarica i passeggeri all'interno del monastero\u00bb affermarono i servizi segreti americani.\nCollaboratori del vescovo Hudal erano i sacerdoti cattolici Leopold von Gumppenberg, Bruno Wustenberg (poi promosso nunzio apostolico in alcuni Paesi africani e nei Paesi Bassi), Heinemann e Karl Bayer. Ex-paracadutista dell'esercito hitleriano, Karl Bayer fugg\u00ec dal campo di prigionia di Ghedi, vicino a Brescia, grazie all'aiuto del sacerdote cattolico Krunoslav Draganovi\u0107. Intervistato molti anni dopo da Gitta Sereny, ricord\u00f2 come lui e Hudal avessero aiutato i nazisti con l'appoggio del Vaticano. \u00abIl Papa forniva effettivamente denaro a tal scopo; a volte col contagocce, ma comunque arrivava\u00bb disse Bayer. La storica Gitta Sereny ha ipotizzato che il Vaticano possa aver usato Hudal come capro espiatorio per i suoi stessi sforzi in aiuto dei nazisti in fuga.\nInoltre, il vescovo \u00abHudal racconter\u00e0 il proprio attivismo per il \u201ccanale dei topi\u201d, rivendicher\u00e0 di avere personalmente contribuito a salvare oltre 1000 \u201cperseguitati\u201d, e definir\u00e0 tutta l'operazione come un \u201ccompito svolto per incarico del Vaticano\u201d\u00bb.\nSecondo Ignacio Klich e Jorge Camarasa, \u00abSe oggi forse \u00e8 comodo individuare nel vescovo Hudal il principale responsabile delle evasioni, \u00e8 necessario sottolineare che n\u00e9 la \u201cvia dei monasteri\u201d n\u00e9 il suo stesso ruolo durante la guerra sarebbero stati possibili senza il consenso della Santa Sede\u00bb. Nei rapporti dei servizi segreti americani, che confermano le testimonianze di Hudal e Bayer, sono elencate in dettaglio le responsabilit\u00e0 vaticane e la partecipazione di numerosi religiosi all'attivit\u00e0 illegale e clandestina connessa al \u201cRat Channel\u201d.\nUki Goni aggiunge: \u00abL'apertura dell'archivio post bellico della Croce rossa ha finalmente messo la parola fine all'annosa questione se i criminali nazisti furono o meno aiutati dalla chiesa cattolica nella loro fuga in Argentina. Il verdetto che emerge dall'analisi dei suoi documenti, unitamente a quella di altre fonti dell'archivio, \u00e8 inconfutabile: cardinali quali Montini, Tisserant e Caggiano organizzarono la fuga dei nazisti; vescovi e arcivescovi quali Hudal, Giuseppe Siri e Berrere attivarono le procedure necessarie; prelati come Draganovi\u0107, Heinemann e Domoter firmarono le loro richieste di passaporto [\u2026] Il confronto incrociato tra le informazioni in esse contenute e i documenti conservati in altri archivi americani, argentini e svizzeri permette di costruire un quadro completo del consapevole coinvolgimento della chiesa cattolica nell'opera di salvataggio dei criminali di guerra\u00bb. Michael Phayer conclude: \u00abPermettendo che il Vaticano venisse coinvolto nella ricerca di un rifugio per i colpevoli dell'olocausto, Pio XII commise la pi\u00f9 grande scorrettezza del suo pontificato\u00bb.\nStudi critici sulla Ratline.\nAlcuni storici contestano la reale esistenza di una organizzazione simile e ridimensionano di molto le responsabilit\u00e0 del Vaticano e degli altri enti quali la Croce Rossa nel trasferimento degli ex-nazisti fuori dall'Europa. Secondo i loro studi risulterebbero alcune operazioni, slegate tra loro, che videro in alcuni casi coinvolti uomini dei servizi segreti Usa e inglesi con la complicit\u00e0 non sempre consapevole di alcuni uomini di chiesa. Una delle opere meglio documentate e che smonta il mito di \"Odessa-Rat Line\" \u00e8 quella dello storico tedesco Heinz Schneppen \"Odessa und das Vierte Reich\" (Odessa e il Quarto Reich) nella quale si dimostra come ci furono singole complicit\u00e0 nella fuga di alcuni criminali, ma come manchino del tutto le prove dell'esistenza di un'organizzazione internazionale specificamente appoggiata dal Vaticano.\nSignificativa \u00e8 ad esempio la testimonianza Karl Bayer, futuro segretario generale della Caritas Internazionale, che documenta come nella confusione dell'immediato dopoguerra non c'era tempo per controllare il passato di tutti, anche perch\u00e9 \u00abse uno voleva raccontarci di essere nato a Viareggio - non importa se era nato in realt\u00e0 a Berlino e non masticava una parola d'italiano - gli bastava andare in strada e avrebbe trovato dozzine d'italiani pronti a giurare per cento lire su una pila di Bibbie che era nato a Viareggio\u00bb e come di conseguenza fosse facile per chi volesse procurarsi documenti e facilitazioni per l'espatrio.\n\u00c8 stato inoltre affermato che dietro alla maggioranza delle fughe dei nazisti ci fossero in realt\u00e0 i servizi segreti delle potenze vincitrici, soprattutto URSS e USA, in aperto contrasto tra loro, per evitare che personaggi con importanti informazioni o conoscenze finissero nel campo avverso. Queste avendo occupato militarmente l'Europa potevano pretendere o ricercare la collaborazione anche degli enti preposti al rilascio di permessi o che avrebbero potuto facilitare le operazioni, i quali ovviamente non avrebbero potuto rifiutare le richieste fatte dai vincitori del conflitto. Il New York Times nel 2010 venne in possesso di un rapporto del Office of Special Investigation (Osi) istituito nel '79, del Ministero della giustizia, che rivelava i nominativi e le modalit\u00e0 di queste \"emigrazioni\". L'Operazione Paperclip il programma di trasferimento negli Usa degli scienziati nazisti, per lavorare alla produzione di missili ad esempio port\u00f2 negli usa circa 2000 ex-nazisti e i loro parenti. Tra i beneficiari di questa operazione ci fu Arthur Rudolph, l'ex direttore della Mittelwerk, la fabbrica del Terzo Reich responsabile della produzione dei razzi V2 che fu trasferito negli Stati Uniti nel '45. Anche Otto Von Bolschwing, il braccio destro di Adolf Eichmann, si stabil\u00ec negli USA nel '54 e fu addirittura assunto dalla Cia."}
{"id": "471124", "revid": "1442080", "url": "https://it.wikipedia.org/wiki?curid=471124", "title": "I Am the Law", "text": ""}
{"id": "471125", "revid": "4327", "url": "https://it.wikipedia.org/wiki?curid=471125", "title": "Brother Orchid", "text": ""}
{"id": "471126", "revid": "400694", "url": "https://it.wikipedia.org/wiki?curid=471126", "title": "Law and Order", "text": "Law and Order (\"legge e ordine\" in lingua inglese) pu\u00f2 riferirsi a:"}
{"id": "471127", "revid": "4327", "url": "https://it.wikipedia.org/wiki?curid=471127", "title": "Cattle King", "text": ""}
{"id": "471128", "revid": "29035", "url": "https://it.wikipedia.org/wiki?curid=471128", "title": "THE CW", "text": ""}
{"id": "471130", "revid": "4327", "url": "https://it.wikipedia.org/wiki?curid=471130", "title": "The Return of Frank James", "text": ""}
{"id": "471132", "revid": "4327", "url": "https://it.wikipedia.org/wiki?curid=471132", "title": "Sealed Verdict", "text": ""}
{"id": "471134", "revid": "4327", "url": "https://it.wikipedia.org/wiki?curid=471134", "title": "The verdict", "text": ""}
{"id": "471135", "revid": "619191", "url": "https://it.wikipedia.org/wiki?curid=471135", "title": "De jurk", "text": ""}
{"id": "471141", "revid": "4327", "url": "https://it.wikipedia.org/wiki?curid=471141", "title": "El viaje", "text": ""}
{"id": "471146", "revid": "4327", "url": "https://it.wikipedia.org/wiki?curid=471146", "title": "That Touch of Mink", "text": ""}
{"id": "471148", "revid": "2175", "url": "https://it.wikipedia.org/wiki?curid=471148", "title": "The Flight of the Phoenix", "text": ""}
{"id": "471150", "revid": "339392", "url": "https://it.wikipedia.org/wiki?curid=471150", "title": "FC Carl Zeiss Jena", "text": ""}
{"id": "471151", "revid": "385321", "url": "https://it.wikipedia.org/wiki?curid=471151", "title": "The Man Who Watched the Trains Go By", "text": ""}
{"id": "471153", "revid": "339392", "url": "https://it.wikipedia.org/wiki?curid=471153", "title": "Imagining Argentina", "text": ""}
{"id": "471154", "revid": "4327", "url": "https://it.wikipedia.org/wiki?curid=471154", "title": "Hang 'Em High", "text": ""}
{"id": "471156", "revid": "1318658", "url": "https://it.wikipedia.org/wiki?curid=471156", "title": "Looking for Love", "text": ""}
{"id": "471157", "revid": "406204", "url": "https://it.wikipedia.org/wiki?curid=471157", "title": "Tumbleweeds", "text": ""}
{"id": "471159", "revid": "2175", "url": "https://it.wikipedia.org/wiki?curid=471159", "title": "The Secret Heart", "text": ""}
{"id": "471160", "revid": "2175", "url": "https://it.wikipedia.org/wiki?curid=471160", "title": "The Deep End of the Ocean", "text": ""}
{"id": "471161", "revid": "4327", "url": "https://it.wikipedia.org/wiki?curid=471161", "title": "Tall Story", "text": ""}
{"id": "471162", "revid": "1647404", "url": "https://it.wikipedia.org/wiki?curid=471162", "title": "Holiday", "text": "Holiday (\"(giorno di) vacanza\" in lingua inglese) pu\u00f2 riferirsi a:"}
{"id": "471163", "revid": "4327", "url": "https://it.wikipedia.org/wiki?curid=471163", "title": "The Eddy Duchin Story", "text": ""}
{"id": "471164", "revid": "1318658", "url": "https://it.wikipedia.org/wiki?curid=471164", "title": "Laguna blu (disambigua)", "text": ""}
{"id": "471165", "revid": "4327", "url": "https://it.wikipedia.org/wiki?curid=471165", "title": "Close Encounters of the Third Kind", "text": ""}
{"id": "471167", "revid": "4327", "url": "https://it.wikipedia.org/wiki?curid=471167", "title": "Indiana Jones and the Temple of Doom", "text": ""}
{"id": "471168", "revid": "4327", "url": "https://it.wikipedia.org/wiki?curid=471168", "title": "Indiana Jones and the Last Crusade", "text": ""}
{"id": "471170", "revid": "1921140", "url": "https://it.wikipedia.org/wiki?curid=471170", "title": "Decoy", "text": ""}
{"id": "471171", "revid": "4327", "url": "https://it.wikipedia.org/wiki?curid=471171", "title": "Der herrscher", "text": ""}
{"id": "471172", "revid": "287204", "url": "https://it.wikipedia.org/wiki?curid=471172", "title": "Dollar", "text": ""}
{"id": "471173", "revid": "125477234", "url": "https://it.wikipedia.org/wiki?curid=471173", "title": "Personaggi del Ciclo dell'Eredit\u00e0", "text": "Questa pagina contiene informazioni relative ai personaggi del \"Ciclo dell'Eredit\u00e0\", formato dai libri \"Eragon\", \"Eldest\", \"Brisingr\" e \"Inheritance\" e scritto da Christopher Paolini.\nCavalieri dei Draghi.\nI pochi esseri umani ed elfi che guidano i draghi come Eragon sono denominati Cavalieri dei Draghi (Shur'tugal nell'antica lingua) e sono scelti dai draghi stessi quando questi ultimi sono ancora nel loro uovo. I draghi creano ai loro cavalieri dei \"palmi luccicanti\", un contrassegno argentato, o \"gedw\u00eby ignasia\" come conseguenza del primo contatto fisico fra il Cavaliere e il drago. I draghi comunicano telepaticamente con i loro Cavalieri e l'energia del drago pu\u00f2 essere unita con quella del Cavaliere. I draghi sono immortali e possono permettere che anche i loro Cavalieri lo siano: la vecchia et\u00e0 non li uccide, tuttavia possono soccombere se uccisi da ferite o veleni, o ammalandosi di un morbo incurabile. Col tempo il collegamento fra il drago e il Cavaliere cambia l'aspetto di quest'ultimo, sia dal lato fisico (allungamento delle orecchie e cristallizzazione del colore delle iridi) sia psicologico (saggezza, fierezza, arroganza eccetera, a seconda del carattere del drago). Inoltre il drago di un Cavaliere pu\u00f2 potenziare la sua magia e accrescerla al di sopra di quella di un normale stregone. I draghi hanno una magia incredibile, ma non la possono usare, perch\u00e9 non possono parlare e perci\u00f2 formulare la frase nell'antica lingua. La possono usare formulandola nella mente ma \u00e8 considerato un modo pericoloso, i draghi la trasferiscono ai loro cavalieri, che \u00e8 il modo pi\u00f9 efficace in cui la possono usare.\nCirca 3000 anni prima gli eventi del primo romanzo, tra gli elfi e i Draghi scoppi\u00f2 una sanguinosa guerra che si perpetu\u00f2 per cinque anni e cre\u00f2 grandi devastazioni in tutto il continente. Grazie all'intervento di un elfo di nome Eragon e del suo drago bianco, le ostilit\u00e0 cessarono e i due popoli per suggellare la pace fondarono l'Ordine dei Cavalieri. Circa otto secoli prima degli eventi narrati in Eragon, gli elfi e gli umani entrarono in conflitto e i Cavalieri intervennero per garantire la pace come avevano sempre fatto; per evitare successive dispute e controversie fra le due razze fu deciso di far entrare anche gli umani nell'ordine. La decisione del predecessore di Vrael, Anurin, trov\u00f2 molta ostilit\u00e0 dalla Regina degli elfi Dellenir che invece voleva continuare ad esercitare sui Cavalieri la propria autorit\u00e0, considerandoli un'appendice del proprio reame. Per evitare altri attriti e scongiurare nuovi conflitti, Anurin e i Cavalieri si trasferirono sull'isola di Vroengard dove fondarono una sorta di regno indipendente gestito e governato dallo stesso ordine. Questo elev\u00f2 i Cavalieri a tutori imparziali della pace tra le razze ma li estromise anche da qualsiasi controllo cosa che li condusse alla loro distruzione. Cento anni prima degli eventi del Ciclo dell'Eredit\u00e0, divenne Cavaliere dei draghi un umano di nome Galbatorix. Estremamente dotato in tutte le arti dei Cavalieri, fu condotto alla follia per l'uccisione del suo drago, Jarnunv\u00f6sk, da parte degli Urgali. A seguito del rifiuto dell'ordine di concedergli un nuovo drago, insieme ad un altro Cavaliere di nome Morzan, suo seguace, cattur\u00f2 un cucciolo di drago chiamato Shruikan e lo costrinse ad obbedirgli attraverso la magia. Galbatorix quindi, radun\u00f2 altri dodici Cavalieri, i Rinnegati, che convinse ad unirsi alla sua causa, e scaten\u00f2 una ribellione che stermin\u00f2 i Cavalieri e schiacci\u00f2 l'ordine, annientandolo completamente. Sebbene i Rinnegati morirono, grazie al loro aiuto riusc\u00ec a completare i suoi piani e a diventare Re di Alaga\u00ebsia. Alla fine di Inheritance Eragon sconfigge Galbatorix. Decide poi di lasciare Alaga\u00ebsia per andare in un altro luogo ad addestrare il nuovo ordine, per garantire meglio la pace aggiunge al patto nani e Urgali.\nEragon.\nEragon Bromsson, detto Eragon Ammazzaspettri, \u00e8 il protagonista del \"Ciclo dell'Eredit\u00e0\". Nel film \u00e8 interpretato da Edward Speleers.\nAll'inizio della storia, nel primo libro, Eragon ha solo diciassette anni e vive assieme a suo zio Garrow e suo cugino Roran a Carvahall, un piccolo villaggio a nord di Alagaesia. Un giorno cacciando sulla Grande Dorsale trova una pietra blu, che in realt\u00e0 \u00e8 un uovo di drago che in seguito si scoprir\u00e0 essere una femmina. L'uovo si schiude ed il cucciolo marchia la sua mano destra con il gedw\u00eby ignasia, un ovale argentato simbolo dei leggendari Cavalieri dei Draghi: da quel momento Eragon diventa anch'egli Cavaliere e d\u00e0 alla dragonessa il nome di Saphira. Dopo la morte dello zio Garrow avvenuta per mano dei Ra'zac decide di vendicarsi, e Brom, il cantastorie di Carvahall (che si scopre poi essere stato un Cavaliere anch'egli, e che gli fa dono di una spada rossa, Zar'roc, appartenuta ad un Cavaliere di nome Morzan), si unisce a lui insegnandogli molto sull'arte della spada e sulla magia. Brom racconta ad Eragon la storia dei Cavalieri dei Draghi e di come Galbatorix li abbia traditi e in seguito distrutti grazie all'aiuto di altri tredici Cavalieri, tra cui Morzan, e lo convince a recarsi dai Varden, gli unici rimasti ad opporsi al tiranno. Brom guida Eragon per tutta Alagaesia, viaggio che li porter\u00e0 a visitare diverse citt\u00e0, tra cui Teirm, dove Eragon conosce Angela, un'indovina che gli legge la sorte, e Solembum, un gatto mannaro che gli rivela una profezia. In seguito Eragon e Brom vengono catturati dai Ra'zac e a salvarli \u00e8 un misterioso giovane di nome Murtagh, che si scoprir\u00e0 essere il figlio di Morzan. Brom muore, ucciso dai Ra'zac, e Murtagh si unisce ad Eragon nel suo viaggio verso i Varden. Prima per\u00f2 Eragon viene imprigionato nella prigione di Gil'ead dallo spettro Durza e li incontra l'elfa Arya, di cui si innamora (nel 2\u00ba libro), anch'essa prigioniera e in uno stato di coma autoindotto, per rallentare l'azione di un potente veleno. Sar\u00e0 di nuovo salvato da Murtagh e grazie all'aiuto di Saphira, i tre, Eragon, Murtagh e l'elfa, riusciranno a fuggire e a raggiungere i Varden, dove ella verr\u00e0 curata. Arrivato nel Farthen Dur, la montagna cava nella quale si nascondono i Varden e i Nani, Eragon combatte contro lo spettro Durza, che lo aveva seguito insieme ad un plotone di Urgali (delle creature mostruose al servizio dell'Impero), battendolo grazie anche al tempestivo arrivo di Saphira e di Arya. Riporta tuttavia una lunga ferita sulla schiena, che gli provocher\u00e0 molti dolori.\nIn \"Eldest\", per completare il suo addestramento \u00e8 costretto ad andare ad Ellesm\u00e9ra, la capitale del regno degli elfi, dove incontrer\u00e0 la madre di Arya, nonch\u00e9 regina degli elfi, Islanzadi e Oromis e Glaedr, un Cavaliere sopravvissuto allo sterminio dei tredici Rinnegati, ma che non \u00e8 pi\u00f9 in grado di compiere magie che richiedano un notevole dispendio di energia a causa di una grave menomazione, e il suo anziano drago dorato al quale manca un arto, che diventeranno suoi maestri. Ad Ellesm\u00e9ra Eragon viene anche guarito dalla sua ferita e durante la Celebrazione del Giuramento di Sangue (Agaet\u00ec Bl\u00f6dhren), una cerimonia che celebra la fine della guerra tra draghi ed elfi, trasformato in un mezzelfo. Alla fine di Eldest si scopre che anche Eragon \u00e8 figlio di Morzan, quindi fratello di Murtagh, il suo compagno di viaggio che si pensava fosse morto dopo la sua cattura da parte degli Urgali dopo la battaglia del Farthen Dur. Murtagh inoltre \u00e8 divenuto anche Cavaliere dei Draghi, e il suo drago rosso si chiama Castigo. Zar'roc passa quindi a Murtagh, primogenito di Morzan e quindi erede diretto dell'arma. Il ragazzo racconta al fratello che \u00e8 stato costretto a giurare fedelt\u00e0 a Galbatorix, il quale gli ha ordinato di catturare sia lui che Saphira. Tuttavia, anche se nella battaglia delle Pianure Ardenti Murtagh e Castigo sconfiggono Eragon e Saphira, in nome della vecchia amicizia li lasciano andare.\nIn \"Brisingr\", Eragon aiuta il cugino a salvare Katrina dai Ra'zac, ritrovando cos\u00ec l'affetto che li lega. Durante il matrimonio di Roran e Katrina, arriva un piccolo esercito nemico guidato da Murtagh ed Eragon, faccia a faccia con lui, dice all'ex amico che conosce un modo per liberarlo dal giuramento fatto a Galbatorix. Nonostante il fratello prenda in considerazione l'idea, lo scontro \u00e8 inevitabile e, sebbene Eragon abbia la meglio, anche grazie ad Arya, l'avversario riesce a fuggire. Eragon parte per il Farthen D\u00fbr, dove l'amico nano Orik partecipa e vince le elezioni per divenire nuovo re dei nani. Nel terzo libro, il Cavaliere instaura un buon rapporto d'amicizia con l'amata Arya. Eragon scopre da Glaedr che suo padre non \u00e8 Morzan, bens\u00ec Brom. Inoltre il vecchio drago gli parla degli Eldunar\u00ec, delle pietre che racchiudono l'essenza di un drago. Ogni drago ne ha uno e ogni drago pu\u00f2 separarsi da esso. Gli Eldunar\u00ec sono una magnifica fonte di energia e pare sia proprio questo il segreto dell'invincibilit\u00e0 di Galbatorix: se si possiede un Eldunar\u00ec, si pu\u00f2 sfruttarne la magia e pare che il tiranno ne abbia in abbondanza. Glaedr decide di affidare il suo Eldunar\u00ec ad Eragon e Saphira, ed in seguito alla morte di Oromis e del suo compagno, l'anima del drago rimane a fianco dei due per poterli aiutare. Alla fine del volume Eragon si ricorda la profezia fattagli dal gatto mannaro Solembum nel primo libro, grazie alla quale viene in possesso di una nuova spada che chiama Brisingr. Ogni volta che ne pronuncia il nome la spada prende fuoco (nell'antica lingua \"Brisingr\" significa \"fuoco\").\nIn Inheritance, dopo parecchie battaglie in cui i Varden conquistano buona parte delle citt\u00e0 dell'impero, Nasuada viene catturata da Murtagh sotto ordine di Galbatorix, cos\u00ec Eragon diventa il capo dei Varden. Eragon affronter\u00e0 un viaggio verso l'isola di Vroengard, l'antica casa dei cavalieri e dei draghi, insieme a Saphira e a Glaedr, che nel frattempo si \u00e8 ripreso dalla morte di Oromis. L'obiettivo \u00e8 quello di cercare la Rocca di Kuthian, l'ultimo elemento della profezia di Solembum. Pronunciando il suo vero nome, Eragon scopre che non tutti gli Eldunar\u00ec sono stati catturati da Galbatorix, ma anzi se ne trovano 136 nella Volta delle Anime, insieme a 243 uova di drago, in tal modo ottiene preziose informazioni e il suo potere aumenta a livelli vicini all'illimitato, anche se resta sempre insiginificante in confronto a quello di Galbatorix, che possiede moltissime migliaia di Eldunar\u00ed. Subito parte per andare a Uru'baen e qui, dopo uno scontro durissimo, uccide Galbatorix con l'aiuto di Arya e Murtagh, che nel frattempo si \u00e8 innamorato, ricambiato, di Nasuada. Alla fine, quando passano i mesi e la pace viene stabilita, Eragon decide di partire insieme a Saphira, ad alcuni elfi e a tutti gli Eldunar\u00ec, visto che, conoscendo il Nome dei Nomi, ovvero il nome dell'antica lingua, ed avendo il controllo di tutti gli Eldunar\u00ec, sarebbe troppo potente e altererebbe troppo gli equilibri. Sar\u00e0 di nuovo Nasuada a prendere il comando dei Varden e dell'Impero, sola e abbandonata da Murtagh. Il ragazzo infatti, stanco dei tormenti subiti e desideroso di pace, parte con il suo drago Castigo, abbandonando il proprio amore. Arya nel frattempo \u00e8 diventata regina degli elfi e dinnanzi a lei si \u00e8 schiuso l'uovo del drago verde Firnen. Dopo essersi riappacificato con il fratello, Eragon parte verso le terre ad est di Alagaesia, forse per il resto della vita, abbandonando Arya, dove aspetta di essere raggiunto dai nuovi Cavalieri Dei Draghi per addestarli come loro maestro.\nBrom.\n\u00c8 un ex-Cavaliere dei Draghi. La sua dragonessa si chiamava Saphira, ed era blu come quella di Eragon. \u00c8 il padre di Eragon, anche se questo si scoprir\u00e0 solo verso la fine del terzo libro, ed il suo primo mentore nel primo libro, nel quale morir\u00e0 ucciso dai Ra'zac. Ha ucciso Morzan, prendendogli l'uovo di Saphira e anche Zar'roc (avendo perso la sua spada Undbitr). Secondo Angela l'erborista, era il destino di Brom fallire in tutto ci\u00f2 che aveva avviato tranne in una cosa. Infatti divenne Cavaliere ma la sua dragonessa fu uccisa, si innamor\u00f2 di Selena ma fu rovinato dal suo stesso affetto e fu scelto per sorvegliare ed addestrare Eragon ma fall\u00ec anche in quello, poich\u00e9 fu ucciso prima di completare l'addestramento. L'unica impresa in cui riusc\u00ec fu uccidere Morzan ed alcune altre legate all'uccisione del Rinnegato, come la fondazione dei Varden.\n\u00c8 nato a Kuasta, una grossa citt\u00e0 costiera separata dal resto di Alaga\u00ebsia dalla Grande Dorsale. I suoi genitori si chiamavano \"Nelda\" (madre) e \"Holcomb\" (padre). Poich\u00e9 Kuasta \u00e8 isolata dal resto del mondo per colpa della Grande Dorsale, la citt\u00e0 \u00e8 diventata un luogo ricco di superstizioni e strani costumi. Arrivato ad Ilirea Brom inizialmente bussava tre volte sullo stipite di una porta prima di entrare o uscire da una stanza, abitudine che poi perse assieme agli altri strani modi di fare. Ad Ilirea divent\u00f2 uno degli allievi prediletti del maestro Oromis, assieme ad un ragazzo poco pi\u00f9 grande di lui, Morzan. Brom ammirava moltissimo Morzan e lo seguiva ovunque, rimase per\u00f2 molto deluso quando questi decise di unirsi a Galbatorix per sconfiggere i cavalieri dei draghi. Fu uno dei fondatori dei Varden ma non accett\u00f2 mai nessuna carica di potere al loro interno. Fu amico di tutte le razze senza distinzione e, durante il dominio di Galbatorix, viaggi\u00f2 molto portando speranza alla gente. Perse Saphira, la sua dragonessa, durante la battaglia di Dor\u00f9 Areaba, allora pens\u00f2 che sarebbe impazzito a causa dell'eliminazione del profondissimo contatto mentale che si crea sempre tra drago e cavaliere, ma lui, spinto da una terribile voglia di vendetta contro i Rinnegati, si riebbe e cominci\u00f2 la sua battaglia contro i \"tredici\" e Galbatorix. Uccise tre dei rinnegati (tra cui Morzan) e fu la causa della morte di altri cinque.\nArya Dr\u00f6ttningu.\n\u00c8 un'elfa e una dei combattenti pi\u00f9 forti che appaiono della saga, sia all'arma bianca che nella magia, e nell'ultimo romanzo diventa Cavaliere dei Draghi; \u00e8 la figlia di Islanzadi, regina degli elfi, e per questo porta il titolo \"Dr\u00f6ttningu\", cio\u00e8 \"principessa\" (ma il senso \u00e8 diverso da come lo si intende nelle altre lingue). In \"Inheritance\" succede alla madre come regina di Ellesm\u00e9ra, per cui il suo titolo muta in \"Dr\u00f6ttning\" (che nell'Antica Lingua significa \"regina\"). Come gli altri elfi, Arya, grazie alla conoscenza della magia, mantiene un fisico molto resistente e invecchia con estrema lentezza; viene descritta come alta e longilinea, con folti capelli corvini ed occhi di un verde molto scuro. Ha un carattere schivo e riservato e mantiene di solito un certo distacco dagli altri, come ad esempio la madre, pur volendole bene. Per contro ha un forte senso del dovere ed \u00e8 incondizionatamente leale alla causa che serve. Arya appare all'inizio del romanzo \"Eragon\", quando con un gruppo di elfi viene sorpresa dallo spettro Durza e dagli Urgali al suo seguito; costoro vogliono impadronirsi dell'uovo di drago custodito dagli elfi e portarlo al malvagio re Galbatorix, ma con una magia l'uovo viene allontanato (finendo nelle mani dell'ignaro giovane Eragon), sicch\u00e9 Durza non pu\u00f2 far altro che rapire la sola Arya. L'elfa viene imprigionata a Gil'ead, ma si autoinduce in coma per evitare le torture e rallentare gli effetti dei veleni che Durza le ha somministrato. Viene tratta in salvo da Eragon, Saphira (la dragonessa sgusciata dall'uovo che Arya stessa proteggeva) e Murtagh e portata nel Farthen D\u00fbr, dove viene curata con il Nettare di T\u00fanivor. Ma il re Galbatorix invia un'armata di Urgali guidati da Durza ad espugnare il Farthen D\u00fbr, per annientare i ribelli Varden e i loro alleati nani; nella battaglia Durza rintraccia Eragon ma, colto di sorpresa da Arya, viene ucciso dal ragazzo, che quindi si guadagna l'epiteto di \"Ammazzaspettri\" e sancisce la sconfitta dell'armata imperiale. In \"Eldest\" Arya accompagna Eragon ad Ellesm\u00e9ra, nella foresta che costituisce il regno degli elfi, da cui lei stessa proviene e da cui si era allontanata quando si era dichiarata disposta a custodire l'uovo di drago di Saphira. La regina elfica Islanzadi non era favorevole alle simpatie dell'unica figlia alla causa dei Varden (i ribelli che lottano contro il re Galbatorix), ma la riaccoglie felice. Eragon intanto matura un forte amore per Arya e le fa pi\u00f9 volte delle proposte, ottenendo per\u00f2 sempre dei netti rifiuti. Anche nei libri successivi il rapporto fra i due non andr\u00e0 oltre l'amicizia e il cameratismo, bench\u00e9 il giovane persista fino alla fine nei suoi sentimenti anche se lei non contraccambia. In \"Brisingr\" Arya torna ad accompagnare Eragon, ormai Cavaliere dei Draghi a tutti gli effetti, in svariate missioni e avventure. Quando i Varden prendono d'assalto la citt\u00e0 di Feinster, Eragon e Arya devono affrontare un gruppo di stregoni servi di Galbatorix, che come ultima carta da giocare contro i nemici soverchianti evocano uno spettro di nome Varaug; la battaglia viene comunque vinta e Varaug trafitto da Arya, che a sua volta si guadagna il titolo di \"Ammazzaspettri\" come Eragon. In \"Inheritance\" Arya partecipa con gli eserciti uniti degli elfi, nani, Urgali, gatti mannari e Varden alla battaglia finale a Ur\u00fb'Baen con Galbatorix, re di Alaga\u00ebsia. Assieme ad Eragon, Saphira e alla strega-bambina Elva riesce a giungere al cospetto del re, nel cuore del suo palazzo, e l\u00ec \u00e8 lei che abbatte Shruikan, il maestoso drago nero di Galbatorix, il quale viene a sua volta colpito da un incantesimo di Eragon e, incapace di sopportare la sofferenza che gliene deriva, si uccide. Fuori dal palazzo intanto gli assalitori vengono tenuti a bada da lord Barst, generale del re, che grazie al potere di un \"Eldunar\u00ed\" (un organo in cui un drago pu\u00f2 riversare tutta la sua conoscenza ed espellere dal corpo, sopravvivendo alla sua morte fisica anche per millenni) datogli da Galbatorix riesce a respingere anche i pi\u00f9 forti maghi elfici e ad uccidere la loro regina, Islanzadi, prima che il guerriero varden Roran riesca a sua volta con uno stratagemma ad abbatterlo. Con quest'ultima vittoria, la guerra \u00e8 finita e la pace torna in Alaga\u00ebsia. Arya fa ritorno con gli elfi a Ellesm\u00e9ra, ove, dopo una certa reticenza, si fa convincere a prendere il posto della madre a capo del loro popolo. Inoltre ella fa schiudere un uovo di drago (uno a suo tempo rubato da Galbatorix e recuperato dopo la sua morte), e il cucciolo di colore verde che ne esce, F\u00ecrnen, fa di lei un Cavaliere dei Draghi. Quando Arya quindi si rincontra con Eragon per raccontarglielo, rimane sconvolta allo scoprire che il giovane ha intenzione di abbandonare Alaga\u00ebsia per addestrare un nuovo ordine di Cavalieri, ma accetta la sua decisione e, all'atto di dirsi addio, i due si rivelano l'un l'altra i propri \"veri nomi\" (quelli nell'Antica Lingua, che pongono il portatore sotto il totale controllo di chi ne viene a conoscenza, si tratta quindi di una grande dimostrazione di fiducia).\nEragon (elfo).\nVissuto molte centinaia di anni prima della narrazione, Eragon era l'elfo che fond\u00f2 l'ordine dei Cavalieri dei Draghi, l'alleanza che leg\u00f2 elfi e draghi, in seguito estesa anche agli umani. Durante la guerra che perdurava oramai da anni tra i draghi e gli elfi, Eragon trov\u00f2 un uovo di drago apparentemente abbandonato. Forse lasciato l\u00ec appositamente, l'elfo decise di tenerlo e quando l'uovo si schiuse si prese cura del cucciolo, un drago bianco, che chiam\u00f2 Bid'Daum. I due (drago ed elfo) crebbero e divenuti \"amici\" volarono dai draghi selvatici e siglarono la suddetta alleanza tra draghi ed elfi.\nGalbatorix.\n\u00c8 l'antagonista principale della saga; \u00e8 il malvagio re dell'Impero, deciso a estendere il proprio dominio su tutta Alaga\u00ebsia; per questo scopo si avvale dell'aiuto dello Spettro Durza, dei Lethrblaka e dei loro figli Ra'zac e degli Urgali (i quali alla conclusione di \"Eldest\" si uniscono per\u00f2 ai Varden e combattono contro Galbatorix). Galbatorix nacque a Inzilb\u00eath alcuni secoli fa e quando aveva 10 anni un uovo di drago si schiuse per lui. Era una dragonessa, di nome Jarnunv\u00f6sk. Gli altri Cavalieri si accorsero subito che Galbatorix era un allievo eccezionale, primeggiava in ogni tipo di arte, era formidabile sia nell'uso della magia che in quello della spada. Dopo la morte della sua dragonessa impazz\u00ec e girovag\u00f2 per le lande desolate implorando la morte. Trovato in fin di vita da un contadino, si ricongiunse al consiglio per farsi dare un nuovo drago. Poich\u00e9 ad ogni Cavaliere spetta un solo drago durante tutta la sua vita il consiglio glielo neg\u00f2 e Galbatorix inizi\u00f2 a credere che fosse colpa dei Cavalieri se il suo drago era morto. Rub\u00f2 quindi un cucciolo di drago di colore nero (Shruikan) con l'aiuto di Morzan e, quando i Rinnegati si unirono a lui, stermin\u00f2 tutti i Cavalieri dei draghi e i draghi selvatici, uccidendo personalmente (come spiega Oromis ad Eragon) tutti i suoi mentori. Galbatorix insegue Eragon e Saphira perch\u00e9, visto che Saphira \u00e8 l'unico drago di sesso femminile rimasto in vita, vuole generare un nuovo ordine di Cavalieri dei Draghi che stia per sempre al suo servizio. Il suo interesse perch\u00e9 Eragon rimanga in vita \u00e8 dovuto al fatto che drago e Cavaliere sono legati da un legame fisico ed emotivo e sa che uccidendo Eragon rischierebbe di uccidere o ferire in modo irreparabile Saphira, come \u00e8 successo a lui quando il suo drago \u00e8 morto. \u00c8 l'unico che sappia il vero nome di Murtagh ed anche di Castigo e perci\u00f2 pu\u00f2 controllarli. Era uno dei pochi a conoscenza dell'esistenza di Murtagh prima che egli diventasse un Cavaliere dei Draghi. Galbatorix, grazie anche al supporto di moltissimi Eldunar\u00ed, \u00e8 stato senza dubbio uno degli esseri pi\u00f9 potenti di tutta la storia del mondo. Nello scontro finale, Eragon lo raggiunge nella sala del trono per affrontarlo insieme ad Arya, Elva e Saphira. Dimostrava quarant'anni, aveva la pelle abbronzata ma fragile, le spalle larghe e robuste e la vita stretta. \u00c8 lui a scoprire il nome dell'antica lingua con il quale rende molto difficoltoso agli stregoni della battaglia di Uru'baen pronunciare le parole della magia. Questo vantaggio alla fine si rivela la sua rovina perch\u00e9 Galbatorix con esso pensa di aver trovato la difesa assoluta contro la magia, ignorando che non \u00e8 necessario parlare per compiere un incantesimo e permettendo cos\u00ec a Eragon di colpirlo con un incantesimo non parlato. Quindi muore suicidandosi pronunciando: \"Wa\u00ecse n\u00e9iat!\", cio\u00e8 \"Non Essere\", incapace di tollerare ulteriormente il potente incantesimo di Eragon, provocando una colossale esplosione. Galbatorix non \u00e8 mai apparso fisicamente prima dell'ultimo libro; fino ad allora il lettore sa di lui solo grazie ai moltissimi dialoghi dei personaggi sul suo conto.\nNel film Eragon Galbatorix compare gi\u00e0 all'inizio del film e in poche altre scene, interpretato da John Malkovich. A differenza del libro si presenta come un uomo vicino alla vecchiaia, calvo e con una barbetta bianca, tuttavia appare molto vigoroso (nella scena finale taglia la carta di Alaga\u00ebsia con un preciso fendente rivelando il suo drago Shruikan) e Durza lo teme in quanto Galbatorix \u00e8 molto potente nella magia.\nMorzan.\nMorzan era un giovane umano divenuto Cavaliere dei Draghi; circa un secolo prima degli eventi del Ciclo dell'Eredit\u00e0 era, assieme a Brom, allievo dell'elfo Oromis. Incline al dominio, sfruttava la profonda devozione che Brom aveva per lui. Fu il primo dei tredici Rinnegati che si unirono al delirante Galbatorix per rovesciare l'Ordine dei Cavalieri, appoggiandolo nelle sue trame e compiendo numerose atrocit\u00e0. Durante questo tempo s'incontr\u00f2 con un'affascinante donna, Selena; i due si innamorarono ed ebbero un figlio, Murtagh. Morzan tuttavia era sempre pi\u00f9 instabile e fer\u00ec il figlio ancora piccolo con la sua spada, Zar'roc. Selena, compresa la reale natura del suo compagno e incinta di Eragon, fugg\u00ec a Carvahall dove lo partor\u00ec. Morzan rimane ucciso dopo una lunga battaglia contro Brom, implacabile nemico dei Rinnegati, combattuta vicino alla cittadina di Gil'ead, dove aveva raggiunto il ladro ingaggiato da questi per rubare le superstiti uova di drago a Galbatorix.\nIn \"Brisingr\", Jeod descrive Morzan a Eragon come un uomo alto, di una bellezza crudele, affetto da eterocromia (aveva un occhio azzurro e uno nero) e con capelli lunghi e mori, la cui crudelt\u00e0 era illimitata.\nMurtagh.\n\u00c8 il protagonista della saga insieme ad Eragon, \u00e8 un personaggio misterioso, che diventa un inseparabile compagno d'armi per Eragon. Venne in seguito rapito dai Gemelli e portato da Galbatorix. Viene torturato perch\u00e9 si rifiuta di giurare di servire il re nell'antica lingua, ma ceder\u00e0 perch\u00e9 un uovo di drago si schiude davanti a lui e non riesce a sopportare di vedere il cucciolo torturato. Alla fine di Eldest si scoprir\u00e0 essere il fratello di Eragon e dopo un sanguinario combattimento, nonostante il re gli abbia ordinato di rapire Eragon, ben sapendo che lo aspetta una dura punizione, lascia andare il Cavaliere, ma porta via la spada Zar'roc a Eragon dicendo che spettava al figlio maggiore di Morzan (si ricorda che Eldest in inglese vuol dire \"fratello maggiore\"). Dopo Galbatorix \u00e8 il Cavaliere dei draghi pi\u00f9 forte di Alagaesia grazie anche al suo addestramento con Galbatorix e dall'essere rafforzato dall'energia di alcuni giovani Eldunar\u00ed. Neanche Eragon pu\u00f2 sconfiggerlo a meno che non sia aiutato da altri come in Brisingr. Alla fine di Brisingr si scoprir\u00e0 che non \u00e8 il fratello di Eragon, bens\u00ec il fratellastro. I due infatti condividono la madre (Selena), ma non il padre (Morzan per Murtagh, Brom per Eragon). Alla fine di Inheritance, ultimo libro del Ciclo dell'Eredit\u00e0, si scopre l'indole buona di questo personaggio, sfortunato dalla nascita e costretto a servire il re, come suo padre. Cercher\u00e0 in tutti i modi di non fare uccidere Nasuada da Galbatorix, dal momento che questi gli impone di catturarla, e allevier\u00e0 il dolore delle torture inflitte alla ragazza. Per lei cambier\u00e0 il suo vero nome liberandosi dal giuramento fatto al re, in modo da aiutare Eragon ad ucciderlo. Subito dopo la fine della battaglia, egli parte con Castigo per riflettere e affrontare il dolore provocato dalla schiavit\u00f9 subita. Poco prima di partire i due parlano prima con Glaedr, che li perdona per quello che hanno fatto, e poi con Umaroth, che li elogia per ci\u00f2 che sono riusciti a realizzare senza mai avere una guida adeguata, gli conferisce il titolo ufficiale di membri dell'Ordine dei Cavalieri dei Draghi, e gli promette che, quando torneranno e se vorranno, Umaroth, Glaedr e gli altri Eldunari gli forniranno gli insegnamenti di cui hanno bisogno.\nOromis.\n\u00c8 il maestro che Eragon incontra a Ellesm\u00e9ra, ultimo degli antichi Cavalieri dei Draghi ancora in vita. Nato a Luthiv\u00edra, situata a ridosso del lago T\u00fcdosten, fu condotto a 20 anni davanti alle uova dei draghi dove fu scelto da Glaedr. Dopo la fine del suo apprendistato e ricevuta la spada Naegling (un lama dal colore bronzeo impreziosita da un diamante nel pomolo da usare come ricettacolo di energia), viaggi\u00f2 per pi\u00f9 di 100 anni per tutta Alaga\u00ebsia e fu maestro sia di Morzan, sia di Brom. Come membro degli anziani dell'Ordine, neg\u00f2 un altro drago a Galbatorix e affianc\u00f2 Vrael e i Cavalieri rimasti puri contro l'usurpatore e i Rinnegati. Fu per\u00f2 catturato da Kialand\u00ec e Formora (rispettivamente un elfo e un'elfa) che lo torturarono, rendendolo incapace di controllare incantesimi anche di moderata potenza; inoltre, soffre di una malattia che si manifesta in occasionali crisi. Contribu\u00ec, assieme ad altri Cavalieri come Vrael, alla messa a punto della Rocca di Kuthian contenente la Volta delle Anime, dove furono nascosti fuori dalla portata di Galbatorix numerose uova ed Eldunar\u00ec, protetti da numerosi incantesimi. Inscenata la sua morte, rimane per un secolo nel profondo della Du Weldenvarden, mettendo da parte energia e tentando di scoprire in modo indiretto, onde evitare una morte istantanea, il vero nome di Galabtorix; quindi, assieme a Glaedr, addestra Eragon e Saphira. Nel terzo libro, Oromis partecipa in prima linea all'assedio che gli elfi hanno posto a Gil'ead e si scontra contro Murtagh e il suo drago Castigo: nella battaglia interviene per\u00f2 Galbatorix che, preso il controllo del corpo di Murtagh, approfitta di una crisi per colpirlo a morte. Il suo drago Glaedr rimane del pari ucciso, ma continua a vivere nel suo Eldunar\u00ec in mano ad Eragon.\nNei libri si fa spesso riferimento a due appellativi usati per indicare Oromis: \"Il Saggio Dolente\" (\"Ostato Chet\u00f6wa\") e \"Lo Storpio Che \u00e8 Sano\" (\"Togira Ikonoka\"). Egli \u00e8 inoltre denominato, con minor frequenza, \"L'Ultimo degli Antichi\" e \"Il Cavaliere Nascosto\".\nVrael.\nVrael era un Elfo, capo dei Cavalieri ai tempi in cui essi governavano Alaga\u00ebsia. Tra i migliori membri dell'Ordine, non si rese per\u00f2 conto, e con lui molti altri anziani, della malvagit\u00e0 di Galbatorix, se non quando era gi\u00e0 divenuto un potente avversario. Vrael affront\u00f2 lui e i Rinnegati, riuscendo a tener loro testa, alle porte di Doru Areaba, la citt\u00e0 di Vroengard e sede dell'Ordine. Alla fine riusc\u00ec ad atterrare Galbatorix ma esit\u00f2 a dargli il colpo di grazia; l'avversario ne approfitt\u00f2 e lo trafisse al fianco. Ferito, Vrael si rifugi\u00f2 sul monte Utgard dove sperava di recuperare le forze; raggiunto da Galbatorix, riprese il feroce duello che tuttavia perse: l'uomo, infatti, gli sferr\u00f2 un calcio all'inguine e lo decapit\u00f2. Il drago di Vrael, completamente bianco, si chiamava Umaroth e la sua la spada, del pari bianca, era denominata Islingr (\"portatrice di luce\"). Galbatorix se ne impossess\u00f2, dandole il nuovo nome Vrangr (\"delirante, tortuoso\").\nKuthian.\nFu uno dei primi Cavalieri ad esplorare l'isola di Vroengard. La Rocca che porta il suo nome era nota anche come la Guglia di Moraeta.\nAnurin.\nFu il predecessore di Vrael e fu sotto la sua guida che l'ordine dei Cavalieri si ampli\u00f2 con l'ingresso degli umani al suo interno.\nArva.\nCavaliere elfico al tempo della loro caduta, fu il possessore di Tamerlein. Il suo drago, come la sua spada, era verde.\nDraghi.\nI draghi sono delle creature intelligenti che popolano Alaga\u00ebsia; occupano una parte importante nella saga, in quanto i draghi sono quasi estinti e quindi estremamente rari. Hanno vissuto in Alaga\u00ebsia da sempre, come Brom dice a Eragon, sebbene Rothgar ritenga che i nani (di cui \u00e8 il 42\u00ba re, siano ancor pi\u00f9 antichi. La pelle di un drago \u00e8 quasi impenetrabile, comunque la membrana sottile delle ali pu\u00f2 essere perforata facilmente e le ascelle sono il loro punto debole. Sembra per\u00f2 che i draghi facciano affidamento per volare, oltre che sulle loro ali, anche alla magia: \u00e8 per questo motivo che non \u00e8 possibile entrare nella Foresta dei Guardiani in volo. Le loro scaglie brillano come delle gemme. Ogni drago ha le scaglie soltanto di un colore, anche se pare esistano delle eccezioni: nella Volta delle Anime Eragon nota un grande uovo rosso e dorato. Pi\u00f9 il drago si sviluppa, pi\u00f9 a lungo pu\u00f2 mantenere la fiamma. Non smettono mai di crescere fino alla loro morte. Saphira, la protagonista dragonessa della serie, ha le squame color blu zaffiro. I draghi sono limitati ad Alaga\u00ebsia e possiedono poteri magici straordinari che non sono in grado di controllare perch\u00e9 istintivi. Prima della formazione dei Cavalieri dei Draghi, un giovane elfo cacci\u00f2 e uccise un drago come se fosse stato un animale comune. Per reazione i draghi si radunarono e mossero guerra agli elfi. La guerra, chiamata in elfico \"Du Fyrn Skulblaka\" (\"La Guerra dei Draghi\"), fu terribile e sanguinosa e minacci\u00f2 di estinguere entrambe le razze. Dopo cinque anni di guerra, un elfo chiamato Eragon trov\u00f2 un uovo bianco di drago e ferm\u00f2 la guerra. Il drago di Eragon fu da lui chiamato Bid'Daum. Per impedire un altro conflitto, i draghi e gli elfi collegarono le loro anime. I draghi cos\u00ec guadagnarono l'uso della lingua diventando nel contempo meno feroci; gli elfi ottennero l'immortalit\u00e0 e altri poteri derivati dai draghi, come la forza e la velocit\u00e0. Gli esseri umani occuparono Alaga\u00ebsia in seguito e gli elfi li inclusero nel patto, tuttavia essendo arrivati pi\u00f9 tardi non vennero influenzati dal legame come gli elfi, anche se i Cavalieri umani, tramite il contatto coi draghi, hanno sensi pi\u00f9 acuti di un normale umano, diventano immortali come gli elfi e possono usufruire della magia e dell'attacco mentale.\nBid'Daum.\nEra il drago bianco del primo Cavaliere dei Draghi, l'elfo Eragon, che lo accud\u00ec quando era un cucciolo e con il quale strinse un patto di amicizia, ponendo fine alla guerra tra elfi e draghi. Grazie al loro legame, fu possibile instaurare il nucleo del futuro Ordine dei Cavalieri.\nCastigo.\nDrago di colore rosso con artigli e spuntoni bianchi, nasce da una delle ultime due uova in mano a Galbatorix, schiudendosi per Murtagh all'inizio di \"Eldest\". Chiamato Castigo, viene sottoposto alla magia nera che aumenta rapidamente la crescita fisica, sproporzionata rispetto alla sua vera et\u00e0. Compare per la prima volta alla fine di \"Eldest\", nel corso della battaglia della Pianure Ardenti, ma si dimostra nettamente inferiore nel combattimento aereo contro Saphira e viene anzi ferito gravemente a una zampa da Eragon. La seconda battaglia Castigo la combatte in \"Brisingr\" nei cieli dell'accampamento dell'esercito Varden, nel meridione dell'Impero: nonostante la sua aumentata imponenza, non riesce a competere con Saphira, peraltro sostenuta da tredici maghi elfici inviati dalla regina Islanzadi a sostegno di lei ed Eragon. Alla fine del libro, invece, Castigo si scontra con il vecchio Glaedr e, pi\u00f9 giovane e scattante, ha la meglio sul suo avversario. In \"Inheritance\", Castigo e Murtagh hanno il loro terzo confronto con Eragon e Saphira, conclusosi con esito incerto; i due, per\u00f2, riescono a rapire Nasuada, capo dei Varden, e la portano a Ur\u00fb'Baen. Nella battaglia finale alle porte della capitale si consuma l'ennesimo combattimento tra i due draghi e i due Cavalieri, senza che emerga chiaramente un vincitore. Castigo assiste poi al duello tra Eragon e Murtagh nella sala del trono al cospetto di Galbatorix, senza poter intervenire. Quando, infine, Eragon e Murtagh riescono a rescindere ogni legame e costrizione di Galbatorix pronunciando La Parola, Castigo si rivolta contro il re e aiuta Saphira a immobilizzare il drago nero Shruikan, che Arya pu\u00f2 cos\u00ec trafiggere con la Dauthdaert, la lancia incantata capace di penetrare le placche di qualsiasi drago.\nNel corso della narrazione, si riesce a capire che Castigo non \u00e8 d'indole malvagia e che ha sofferto molto per gli abomini imposti dal re al suo corpo. Solo alla fine di \"Inheritance\" egli si rivolge direttamente a Eragon e Saphira, che tentano invano di convincere lui e il suo Cavaliere a rimanere in Alaga\u00ebsia, e poi all'Edulnar\u00ec di Glaedr e di altri antichi draghi, che comprendono l'ingiustizia che il drago ha subito, lo perdonano e gli assicurano che, quando sar\u00e0 pronto, lui e il suo cavaliere saranno i benvenuti e riceveranno gli insegnamenti che per tanto tempo gli sono mancati. La sua voce \u00e8 descritta come \"sorprendentemente musicale\".\nGlaedr.\n\u00c8 il drago color oro di Oromis. Il nome di suo padre era Nithring. Tre volte pi\u00f9 grande di un drago giovane come Saphira, la sua zampa sinistra \u00e8 amputata. Maestro di Saphira, reagisce con violenza alle \"avances\" della dragonessa, rifiutando di accoppiarsi con lei.\nGlaedr e Oromis vivono a Ellesm\u00e9ra, capitale degli elfi immersa nella Du Weldenvarden, una foresta nel nord di Alaga\u00ebsia, da quando Galbatorix ha distrutto l'Ordine dei Cavalieri dei Draghi e instaurato l'Impero. Assieme a Oromis, Glaedr addestra Eragon e Saphira, l'ultima speranza dei popoli liberi di Alaga\u00ebsia di rovesciare il malvagio re. In \"Brisingr\" partecipa, alla testa dell'esercito elfico, all'assedio di Gil'ead; si confronta quindi contro Murtagh e il suo drago Castigo, ma l'intervento di Galbatorix e la malattia di Oromis permettono a Murtagh di uccidere il vecchio elfo. Glaedr, disperato, ingaggia un furioso scontro con Castigo e lo ferisce ma questi, essendo pi\u00f9 agile, riesce a sorprenderlo alle spalle e lo uccide. Lo spirito del drago rimane tuttavia nel proprio Edulnar\u00ec, consegnato poco prima a Eragon e Saphira, cos\u00ec da poterli aiutare anche dopo la sua dipartita. Nell'ultimo libro (\"Inheritance\") continua a istruire Eragon e accompagna lui e Saphira nel loro esilio volontario.\nF\u00ecrnen.\n\u00c8 il drago verde smeraldo di Arya. Nasce alla fine di \"Inheritance\" dal terzo uovo in possesso di Galbatorix; ha una voce mentale molto profonda, pi\u00f9 di quella dei draghi del passato racchiusi nella Volta delle Anime. Alla fine del quarto libro diviene compagno di Saphira.\nSaphira.\nSaphira \u00e8 la dragonessa di Eragon e la sua pi\u00f9 grande amica. Tre elfi (Arya, Fa\u00f6lin e Glenwing) stavano trasportando il suo uovo quando Durza con un piccolo contingente di urgali li attacc\u00f2. Arya fu costretta a inviare l'uovo con la magia a Brom mandandolo per\u00f2 sulla Grande Dorsale. Fu l\u00ec che Eragon lo trov\u00f2 convinto che fosse un prezioso monile da poter rivendere per guadagnare abbastanza denaro per far mangiare la sua famiglia tutto l'inverno. Saphira ha un carattere forte e determinato, ma si sente molto sola. Vive nella condizione di essere l'unico esemplare della sua specie rimasto a parte le uova che conserva Galbatorix e rimane di stucco quando incontra Glaedr, il drago di Oromis, ad Ellesm\u00e9ra. Durante l'allenamento nella citt\u00e0 degli elfi si fa spesso trasportare dai suoi sentimenti per l'altro drago mancandogli, in alcune occasioni, di rispetto, cosa che il vecchio drago non gradisce molto. Delle tre uova in mano a Galbatorix \u00e8 la sola femmina, perci\u00f2 Murtagh ha il compito di catturare lei ed Eragon vivi per poter ricostruire i Cavalieri. La situazione cambia notevolmente quando lei, Eragon e l'Eldunar\u00ed di Glaedr entrano nella Volta delle Anime, dove trovano centotrentasei Eldunar\u00ed e duecentoquarantatr\u00e9 uova, delle quali ventisei destinate a schiudersi per un Cavaliere. Glaedr rivela a Saphira che sua madre, la dragonessa selvatica Vervada, era discendente di Raugmar il Nero che, a sua volta, lo era di Belgabad, il pi\u00f9 grande drago esistente all'epoca della caduta dei Cavalieri per opera di Galbatorix e dei Rinnegati.\nNel film \u00e8 sostanzialmente diversa dalla descrizione del libro. In esso, infatti, ha la testa triangolare, una lunga fila di punte dorsali aguzze che partono dalla testa e arrivano fino alla fine della coda, due possenti ali da pipistrello e sputa fuoco blu. Nel film non c'\u00e8 niente di tutto questo. Nel film \u00e8 completamente senza spuntoni, sulla testa ha due corna appuntite e un ciuffo di peli e piume; le ali sono anch'esse ricoperte da piume e qualche squama qua e l\u00e0 e la coda \u00e8 anch'essa piumata alla fine. Inoltre sputa semplice fuoco rosso. Secondo il regista \u00e8 un drago rivoluzionario, diverso da ogni drago realizzato finora in un film ed \u00e8 per questo che hanno voluto realizzarla in questo modo. Ciononostante in molti sono i fan che non smettono di esprimere la loro indignazione di fronte a questo cambiamento.\nShruikan.\nIl drago che Galbatorix ruba quando era ancora un cucciolo, trasgredendo il divieto impostogli dall'Ordine dei Cavalieri che non gli aveva concesso un secondo drago dopo la morte della sua dragonessa, Jarn\u00fcnvosk. Shruikan \u00e8 stato legato a Galbatorix attraverso la magia oscura, che lo ha potenziato in maniera innaturale. Compare solamente alla fine di \"Inheritance\": \u00e8 nero, ha gli occhi azzurro chiaro e dimensioni colossali, diverse decine di volte superiori a quelle della dragonessa Saphira. Elva, sentendo il suo dolore, capisce che in lui c'\u00e8 solo una smania di distruggere tutto a causa di quello che gli \u00e8 successo, e che quindi non pu\u00f2 essere salvato, anche se liberato dal controllo di Galbatorix. Colpito dal suicidio del re, viene immobilizzato da Saphira e Castigo e ucciso da Arya con la Dauthdaert, la lancia magica capace di penetrare la corazza dei draghi.\nUmaroth.\nEra il drago bianco di Vrael. Di lui si sa che, nel corso della battaglia contro Galbatorix e i Rinnegati, o immediatamente prima, espulse il proprio Eldunar\u00ec e contribu\u00ec a costruire la segreta la Volta delle Anime, nella quale furono nascoste alcune uova di drago, numerosi Edulnar\u00ec (compreso il suo) e sulla quale furono lanciati potenti incantesimi per proteggerla e farne dimenticare l'esistenza a chiunque. Egli viene incontrato da Eragon nella seconda met\u00e0 di \"Inheritance\", aiuta il giovane nel confronto finale con il re a Ur\u00fb'Baen e infine lo accompagna, con il resto delle anime dei draghi, nell'esilio volontario a est di Alaga\u00ebsia.\nValdr.\n\u00c8 il pi\u00f9 anziano e probabilmente il pi\u00f9 grande degli Eldunar\u00ec custoditi nella Volta delle Anime. Il suo nome nell'antica lingua significa \"Dominatore\". \u00c8 in parte grazie ad uno dei suoi suggerimenti che Eragon riesce a trovare il modo di sconfiggere Galbatorix.\nVervada.\n\u00c8 la dragonessa selvatica che depose l'uovo di Saphira. Il suo nome significa Squarciatempeste. Depose molte uova, ma questo fu l'unico che don\u00f2 ai Cavalieri.\nIorm\u00f9ngr.\nFu il padre di Saphira ed era legato ad un Cavaliere.\nAgaravel.\nUna dragonessa il cui Eldunar\u00ec entr\u00f2 in possesso dei Rinnegati dopo la morte del suo Cavaliere. Come raccontato da Glaedr, Kialand\u00ec e Formora la usarono nel cercare di forzare e prendere il controllo della sua mente e quella di Oromis.\nBelgabad.\nFu il pi\u00f9 grande dei draghi vissuti subito prima della caduta dei Cavalieri ed era un drago selvatico. Eragon si imbatte nel suo colossale scheletro a Vroengard nel quarto libro. Stando alle parole di Glaedr, visse per secoli nelle regioni ghiacciate del nord e torn\u00f2 per aiutare i Cavalieri attaccati da Galbatorix e i Rinnegati.\nDraghi dei Rinnegati.\nSono i tredici draghi che assieme ai loro cavalieri tradirono l'ordine e aiutarono Galbatorix a conquistare Alaga\u00ebsia. Furiosi per il loro tradimento i draghi sopravvissuti li punirono privandoli dei loro veri nomi, rendendoli cos\u00ec incapaci di esprimere o formulare pensieri complessi,dato che per essi sarebbe necessaria la presenza di un'identit\u00e0. Per questo i loro nomi non vengono mai nominati nel corso di tutta la saga.\nNani.\nI Nani (\"knurla\", ossia \"uomo di pietra\", nella loro lingua) sono una razza di esseri che vivono soprattutto nel loro regno situato all'interno dei Monti Beor con capitale Tronjheim. Nel corso della storia di Alaga\u00ebsia 43 nani hanno acquisito il titolo di re, guadagnato tramite votazione tra i diversi \"grimsborithn\", gli esponenti dei vari clan che dominano le diverse zone dei Monti e delle citt\u00e0 ivi presenti.\nIn principio i Nani erano un popolo nomade che popolava un'ampia e fertile regione; 8000 anni fa quelle terre si inaridirono e si trasformarono nel Deserto di Hadarac costringendoli a migrare verso sud, verso i Monti Beor. Qui riuscirono ad addomesticare le Feldunost, le grandi capre dotate di grosse corna di quei territori e grazie a Korgan si giunse alla scoperta del Farthen D\u00fbr che di fatto diede vita alla nazione dei nani.\nSuccessivamente essi scoprirono di non essere soli e di dover condividere Alaga\u00ebsia con un'altra razza, ovvero gli Elfi. A causa del sostegno che diedero ai Cavalieri dei Draghi, si guadagnarono le ire di Galbatorix e dei Rinnegati che li perseguitarono e li terrorizzarono, costringendoli a vivere nei loro tunnel e nelle loro citt\u00e0 sotterranee. Da quindici anni, dalla morte dell'ultimo rinnegato, Morzan, hanno ricominciato a ripopolare i loro insediamenti in superficie nei Monti Beor e alcuni gruppi sono presenti anche nel Surda. Il loro regno \u00e8 stato governato da duecento anni da Re Rothgar, il 42\u00ba Re dei Nani e da Orik a partire dal terzo libro, in seguito alla sua incoronazione. Orik decide di portare i nani in guerra contro Galbatorix. Dopo la sconfitta di Galbatorix entrano nel patto dei cavalieri dei draghi.\nD\u00fbrgrimst Ingeitum.\n\u00c8 un clan di nani di cui fa parte Orik e al quale si unir\u00e0 anche Eragon, poich\u00e9 verr\u00e0 adottato da Rothgar. \u00c8 il clan dei fabbri, degli armaioli e dei minatori. Fondato da Korgan, il primo re dei nani. In \"Eragon\" ed \"Eldest\" il capo, o grimstborith, \u00e8 Re Rothgar. Dopo la morte di quest'ultimo per mano di Murtagh, viene nominato Orik come successore.\nOrik.\nOrik \u00e8 un nano, fa parte del \"D\u00fbrgrimst Ingeitum\" ed \u00e8 un alleato di Eragon; \u00e8 il figlio adottivo e nipote del re Rothgar. In \"Brisingr\" succede a Rothgar nella carica di re dei Nani, divenendo cos\u00ec il 43\u00ba sovrano del regno. Orik \u00e8 un po' rude e scontroso. Rispetta i diritti degli altri, ma disprezza i Gemelli, i due maghi del Du Vrangr Gata. Fa da scorta e guida a Eragon e al suo drago Saphira. Appare la prima volta nel primo libro, quando Eragon, Murtagh, Saphira e Arya vengono feriti nel Farthen D\u00fbr, cercando l'aiuto del Varden. Ha persuaso i Gemelli per permettere che Murtagh rimanga con i Varden, malgrado sia figlio di Morzan. Si sarebbe probabilmente rammaricato della sua decisione se avesse saputo che Murtagh avrebbe ucciso il re Rothgar. Sviluppa un'amicizia con Eragon che continua nel secondo libro. \"Nell'interesse dell'imparzialit\u00e0\" il re Rothgar scelse Orik per accompagnare Eragon a Ellesm\u00e9ra, il regno degli elfi, dove Eragon continua il suo addestramento come Cavaliere dei Draghi. La prima reazione di Eragon a questa decisione \u00e8 irritazione, poich\u00e9 significa che il viaggio dovr\u00e0 essere fatto sulla terra, piuttosto che a cavallo di Saphira. Tuttavia, pi\u00f9 tardi riconosce il programma del re Rothgar come saggio, rendendosi conto che \u00e8 importante dimostrare l'uguaglianza fra le diverse razze in gioco. Durante l'addestramento di Eragon, Orik rimane \"sullo sfondo\", essendo a conoscenza delle tensioni tra i nani e gli elfi. Col tempo, per\u00f2, Orik e gli elfi diventano pi\u00f9 tolleranti a vicenda; Orik persino presenta una parte alla celebrazione dell'Agaet\u00ed Bl\u00f6dhren, una cerimonia elfica tradizionale che commemora il patto fra gli elfi ed i draghi che si svolge ogni cento anni. I nani non sono stati inclusi nell'Agaet\u00ed Bl\u00f6dhren e quindi non possono, per il momento, diventare Cavalieri dei Draghi. Orik \u00e8 promesso sposo ad una nana di nome Vedra, che \u00e8 sua cugina di secondo grado. In \"Brisingr\", Orik \u00e8 capo del D\u00fbrgrimst Ingeitum, dopo la morte di Rothgar. Supportato nella sua candidatura da Eragon, diventa re dei nani e durante la sua incoronazione proclamer\u00e0 Saphira come 2\u00ba costruttrice di Isindar Mithrim (lo Zaffiro Stellato), da lei e Arya distrutto nel primo libro per salvare Eragon da Durza e da lei riparato attraverso un atto della sua straordinaria magia istintiva. In Inheritance, Orik porta i nani in guerra contro Galbatorix, arriva dai Varden mentre tengono l'assedio a Dras-Leona. Dopo il rapimento di Nasuada ospita tutti i capi dell'alleanza nel suo padiglione, dove appoggia l'ascesa di Eragon a capo dei Varden. Ricompare dopo che Eragon torna da Vroengard, quando scopre l'esistenza degli Eldunar\u00ec. Dopo la sconfitta di Galbatorix accetta di far entrare i nani nel patto dei Cavalieri dei Draghi. Cerca di convincere Eragon a rimanere in Alaga\u00ebsia ma lui rifiuta.\nRothgar.\nRothgar \u00e8 il 42\u00ba re della nazione dei nani e appartiene al clan D\u00fbrgrimst Ingeitum: \u00e8 definito come sovrano saggio e la sua attento, che da un secolo governa il suo popolo. Egli adotta, prima degli eventi narrati nei libri, il nano Orik e poi anche Eragon. Egli \u00e8 anche forte sostenitore di Ajihad prima e Nasuada poi, i capi dei Varden. Partecipa in prima persona alla battaglia del Farthen D\u00fbr e in giunge alle Pianure Ardenti proprio nel momento di maggiore difficolt\u00e0 per le truppe dei Varden e del Surda; tuttavia, rimane ucciso alla testa del suo esercito quando Murtagh, catturato e piegato da Galbatorix, lo uccide da grande distanza con la magia. A Rothgar succede il figlio adottivo Orik.\nKorgan.\nKorgan fu il primo re dei nani. Scopr\u00ec lui il Farthen D\u00fbr mentre era in cerca di oro. Fu il creatore di Volund, il martello usato dai re dei nani per combattere ed il fondatore del D\u00fbrgrimst Ingeitum di cui faranno parte anche Orik, Eragon e Rothgar.\nD\u00f3ndar.\nD\u00f3ndar \u00e8 stato il decimo Re dei Nani. Nella biblioteca di Tronjheim si possono trovare diverse sue opere.\nSpettri.\nUno Spettro \u00e8 una creatura malvagia, molto potente e capace di usare la magia. Gli Spettri hanno una forza sovrumana, possono vedere agevolmente sia di giorno che di notte e sono accomunati da alcune caratteristiche fisiche: capelli cremisi, pelle molto pallida e occhi rossi. Uno Spettro ha origine quando uno stregone, evocando spiriti pi\u00f9 potenti di lui, ne perde il controllo ed essi si impossessano quindi del suo corpo; pu\u00f2 essere ucciso solo se gli si trapassa il cuore, in caso contrario si limita a svanire e a ricomparire in un altro luogo. Nel primo libro si incontra uno Spettro di nome Durza, che insieme ai Ra'zac \u00e8 l'antagonista principale. Al servizio del re Galbatorix, viene ucciso da Eragon quando questi gli trapassa il cuore durante la battaglia che si svolge al termine del primo libro. Nello scontro Eragon viene gravemente ferito alla schiena da Durza. Questa ferita lo affligger\u00e0 fino a quando, nel secondo romanzo (\"Eldest\"), sar\u00e0 guarito durante la Celebrazione del Giuramento di Sangue (\"Agaet\u00ed Bl\u00f6dhren\"). Nel terzo romanzo, \"Brisingr\", un gruppo di maghi al servizio del Re durante l'assedio di Feinster decidono di creare uno Spettro piuttosto che arrendersi ai Varden, che stavano conquistando la citt\u00e0. Il suo nome \u00e8 Varaug e viene ucciso da Arya con l'aiuto di Eragon dopo un duro scontro. Prima di questi due avvenimenti solo due persone avevano potuto vantarsi di essere usciti vivi da uno scontro con una di queste creature: essi sono Irnstad il Cavaliere e Laetr\u00ec l'elfo.\nDurza.\n\u00c8 uno Spettro e il principale antagonista del primo libro, dove compare sin dalla prima pagina. Entit\u00e0 misteriosa, potente e pericolosa, \u00e8 uno dei servi pi\u00f9 micidiali di Galbatorix e il suo preferito dopo la dipartita di Morzan. Incontra Eragon quando il ragazzo viene catturato e imprigionato nelle segrete della cittadella di Gil'ead, dove tenta senza successo di estorcergli il vero nome; colpito poi in pieno viso da una freccia scagliata da Murtagh, si dissolve solo per ricomporsi e guidare l'esercito di Urgali formato da numerosi clan, che egli obbliga a collaborare con la magia nera. Nella battaglia del Farthen D\u00fbr si scontra con Eragon e, nel corso del duello, si apprende dalla battaglia mentale tra i due che lo Spettro era un tempo un giovane nomade del Deserto di Hadarac, Carsaib, che aveva evocato degli spiriti per uccidere gli assassini del suo maestro Haeg, spiriti che lo avevano presto soggiogato e trasformato in Durza. Lo scontro sembra giungere al termine quando Durza infligge una grave ferita alla schiena a Eragon, ma l'intervento subitaneo di Arya e Saphira permettono al giovane di riprendere la spada e trafiggere al cuore lo Spettro, che scompare definitivamente.\nDurza viene descritto come \"alto e flessuoso\". Come tutti gli Spettri, ha la pelle bianco perlacea e quasi trasparente, occhi vermigli e capelli rosso fuoco. Si veste di nero e combatte con una spada sottile e sempre affilata, percorsa da un lungo graffio, traccia di un combattimento tra Durza e Ajihad.\nNel film \"Eragon\", lo Spettro Durza \u00e8 interpretato da Robert Carlyle.\nVaraug.\nViene creato da tre stregoni di Feinster con la collaborazione di un quarto con il solo scopo di provocare quanto pi\u00f9 caos possibile prima di morire; viene ucciso da Arya mentre Eragon lo teneva impegnato in un feroce combattimento mentale. Al contrario di Durza, che era posseduto da solo tre spiriti, Varaug ne conteneva diverse decine, motivo per il quale era, secondo Eragon, molto pi\u00f9 potente del suo simile; come ogni Spettro, aveva capelli e occhi rossi e la pelle chiarissima.\nUmani.\nAjihad.\nAjihad \u00e8 il capo dei Varden e compare nella seconda met\u00e0 del primo libro. Di lui si sa che \u00e8 nato nella trib\u00f9 nomade Inapashunna, caratterizzata dalla grande ricchezza e abilit\u00e0 nell'oreficeria. Si \u00e8 sposato con la cugina di un importante nobile (Fadawar) dalla quale ha avuto la figlia Nasuada. Unitosi ai Varden con la figlia appena nata, ne diviene capo quindici anni prima degli eventi di \"Eragon\", succedendo a Deynor: ha assunto un atteggiamento pi\u00f9 aggressivo e ha lanciato numerose incursioni nell'Impero dai Monti Beor, dove i Varden risiedono sotto l'ospitalit\u00e0 e la protezione del re dei Nani, Rothgar. Egli accoglie con un certo sospetto Eragon, Saphira e Murtagh quando si presentano al Farthen D\u00fbr con l'elfa Arya svenuta e un gruppo di Kull al loro inseguimento; fa perci\u00f2 sondare le loro menti dai Gemelli e imprigiona Murtagh una volta saputo che suo padre era Morzan. Saputo che un esercito di Urgali guidati dallo Spettro Durza marcia su di loro, Ajihad organizza le proprie forze, fa evacuare la popolazione inerme, proibisce a Nasuada di prendere parte alla battaglia (ordine cui lei disubbidisce) e combatte in prima fila nel duro scontro. Una volta che la battaglia si conclude vittoriosamente grazie alle azioni di Eragon, Ajihad guida diversi rastrellamenti nei tunnel della montagna, portando con s\u00e9 anche un rivalutato Murtagh e i Gemelli. Questi, per\u00f2, sono agenti di Galbatorix e organizzano un'imboscata con gli Urgali che sorprende Ajihad proprio mentre torna nella capitale: egli rimane ucciso e Murtagh viene rapito. Alla guida dei ribelli gli succede la giovane figlia.\nAjihad \u00e8 un uomo fiero e carismatico, di spiccata intelligenza e nobile portamento; ha la pelle nera \"del colore dell'ebano oliato\", il cranio rasato e una corta barba nera.\nAngela.\n\u00c8 un'erborista che vive a Teirm, accanto alla dimora del mercante Jeod. Appare per la prima volta in \"Eragon\" e sin da subito si caratterizza per l'eccentricit\u00e0, il piccolo negozio ricco di piante, la compagnia del gatto mannaro Solembum e per la predizione che concede al protagonista. Alla fine del primo libro lascia la citt\u00e0 e arriva al Farthen D\u00fbr, dove partecipa alla battaglia contro gli Urgali indossando una peculiare armatura a placche nere e verdi e brandendo un bastone a doppia lama, un'arma dei nani chiamata \"hutv\u00ecr\" (vinta con una scommessa). In seguito cura Eragon, ma non riesce a guarirgli la terribile ferita inflitta da Durza. In \"Eldest\" decide di seguire i Varden nella campagna progettata da Nasuada contro l'Impero; ci\u00f2 le consente anche, come esprime chiaramente, di tenere d'occhio Elva, la bambina benedetta/maledetta da Eragon nel primo libro. Prima della battaglia nelle Pianure Ardenti, s'intrufola nell'accampamento nemico e avvelena o riempie di allucinogeni il maggior numero possibile di scorte alimentari; combatte quindi nel duro scontro. In \"Brisingr\" cura Roran dopo la fustigazione e appare nei capitoli finali dedicati all'assedio e alla presa di Feinster, mentre in \"Inheritance\" accompagna Eragon, Arya e alcuni maghi elfi nei sotterranei dimenticati di Dras-Leona, dove dimostra incredibili qualit\u00e0 guerriere contro i sacerdoti adoranti l'Helgrind e i loro uomini: uccide di persona il Sommo Sacerdote. Alla fine del Ciclo, conviene sulla decisione di Eragon di lasciare Alaga\u00ebsia (come d'altronde lei stessa aveva predetto) per crescere in sicurezza i draghi.\nAngela \u00e8 una donna minuta e gioviale, con una folta chioma di riccioli neri; la sua et\u00e0 \u00e8 indefinita cos\u00ec come i suoi poteri ma, nel corso della narrazione, viene suggerito pi\u00f9 volte o ammesso che sia molto pi\u00f9 anziana e potente di quanto possa sembrare.\nTenga.\nUn uomo anziano che viene incontrato da Eragon nel terzo libro presso l'antica torre elfica Edur Ithindra nei territori dell'Impero. Suo padre pare si chiamasse Ingvar. Fu il maestro di Angela ed \u00e8 un abile e potente mago, tanto da usare la magia senza far uso dell'antica lingua per compiere un'azione semplice come accendere il fuoco nel caminetto. Le sue abilit\u00e0, come quelle tramandate e insegnate ad Angela, sono tanto straordinarie da risultare incomprensibili perfino per un'elfa come Arya, che non riesce a comprendere come grazie ad un trucco del vecchio la strega sia riuscita ad uccidere con un solo fulmineo colpo circa venti soldati a Dras-Leona. Abita in una torre elfica diroccata nel territorio dell'Impero.\nElva.\nElva \u00e8 la bambina \"benedetta\" da Eragon nel primo libro. Eragon, nel tentativo di benedirla, pronuncia nell'antica lingua la frase \"Che la fortuna e la felicit\u00e0 ti assistano e che tu possa essere una protezione dalla sventura\" invece di \"Che la fortuna e la felicit\u00e0 ti assistano e che tu possa essere protetta dalla sventura\" (confondendo \"sk\u00f6lir\", protezione, con \"sk\u00f6liro\", protetto/a). Elva, a causa dell'errore di Eragon, ha il \"dono\" di predire la sventura e sentire il dolore di altre persone. Inoltre l'incantesimo di Eragon la costringe a proteggere e a provare lei stessa il dolore delle persone che le sono vicine. Ha l'aspetto di una bambina dai profondi e penetranti occhi viola, una voce da donna matura (anche se in alcuni casi la si vede parlare con una voce da bambina dell'et\u00e0 fisica del suo corpo: questo potrebbe significare che il genere di voce che le esce dalla bocca dipende dipenda dal suo stato d'animo o che la sua sia una voce da donna matura non per il timbro ma per l'esperienza e la maturit\u00e0 che trapelano da essa) e possiede lo stesso marchio argenteo che Eragon ha sul palmo (il \"gedw\u00eby ignasia\") in fronte, segno impostole dalla stessa Saphira. La maledizione le causa anche un'inaudita velocit\u00e0 nel crescere fisicamente e maturare mentalmente, ed \u00e8 afflitta da una fame insaziabile. Basti pensare che dopo un mese che Eragon ha benedetto la neonata Elva, lei ha gi\u00e0 un'et\u00e0 apparente di 3-4 anni. Eragon riesce a limitare gli effetti della maledizione nel terzo libro dell'eredit\u00e0, \"Brisingr\", permettendole di scegliere se sentire o meno il dolore delle persone. Dopo questo attenuamento della maledizione, Elva si rifiuta di collaborare al piano per distruggere Galbatorix, anche se lei, secondo Eragon e Nasuada \u00e8 un'arma indispensabile. Aspettava quindi solo la liberazione e si dimostra egoista a tal punto di rinnegare anche la sua \"tata\", che si era presa cura di lei fin dalla sua nascita (anche se nel libro successivo sembra essersi riavvicinata a lei). In Inheritance Eragon \u00e8 in grado di rimetterla in riga e convincerla a collaborare alla battaglia finale contro Galbatorix, e di fatto si rivela un'arma essenziale alla sua disfatta. Dopo la vittoria Eragon viene a conoscenza del Vero Nome dell'Antica lingua, attraverso il quale \u00e8 possibile disfare ogni incantesimo, e quindi propone a Elva di sollevarla completamente da ogni obbligo di sopportare ancora il dolore altrui senza alcun rischio o intoppo. Dopo qualche esitazione Elva rifiuta questa proposta.\nHorst.\nUomo robusto e con una barba a forma di badile, \u00e8 il fabbro di Carvahall e marito di Elain (donna minuta, bionda e dalla carnagione pallida, comprensiva e determinata) con la quale ha tre figli: Albriech, Baldor e la piccola Hope, nata alla fine del quarto libro. Persona benestante, sostiene l'azzardato piano di Roran di lasciare la valle Palancar e fuggire, con tutto il villaggio, nel Surda. Nel corso del lungo periplo, mostra crescente rispetto per Roran e notevole tenacia; una volta nel Surda, si unisce con la sua famiglia ai Varden e viene subito apprezzato per la sua professione. Combatte in alcune battaglie ed \u00e8 presente alla morte di re Galbatorix e alla vittoria finale dei popoli liberi di Alaga\u00ebsia. Anche i figli, giovani robusti e in forma, partecipano ad alcuni combattimenti in \"Brisingr\" e \"Inheritance\"; Baldor perde una mano nella battaglia di Ur\u00fb'Baen, ma i guaritori elfici riescono a ricurcigliela perfettamente.\nI Gemelli.\nI Gemelli sono due stregoni identici e calvi al comando del Du Vrangr Gata, il consiglio dei maghi al servizio dei Varden. Compaiono per la prima volta in \"Eragon\", quando su ordine di Ajihad sondano la mente del protagonista e di Murtagh per assicurare che non sono pericolosi. In realt\u00e0, i Gemelli sono agenti del re infiltrati nei Varden: tentano perci\u00f2 di strappare a Eragon le sue conoscenze dell'antica lingua e pi\u00f9 informazioni possibili, riuscendo parzialmente nell'intento. Partecipano alla battaglia del Farthen D\u00fbr e, pochi giorni dopo la vittoria, accompagnano Ajihad, Murtagh e alcuni Varden in una sortita nei tunnel della capitale per sterminare gli ultimi Urgali; al ritorno, un'improvvisa imboscata degli Urgali porta alla morte di Ajihad e, apparentemente, di Murtagh e dei maghi. I responsabili sono gli stessi Gemelli che, lasciati indizi consistenti per farsi credere morti assieme a Murtagh, tornano alla capitale Ur\u00fb'Baen con il giovane, che Galbatorix lega a s\u00e9 dopo averne scoperto il vero nome.\nCreduti morti da tutti i Varden, i Gemelli riappaiono alla fine di \"Eldest\", nel corso della battaglia delle Pianure Ardenti, a capo dei maghi dell'esercito imperiale; riescono a uccidere alcuni maghi del Du Vrangr Gata e numerosi soldati. Inaspettatamente, vengono attaccati da Roran, giunto nel luogo dello scontro con una nave rubata a Teirm, che li uccide a colpi di martello.\nGarrow.\n\u00c8 il padre di Roran, lo zio di Eragon, il fratello di Selena e l'ultimo marito di Marian. Circa 16 anni prima degli eventi narrati in Eragon, Selena giunse a Carvahall, sola ed incinta. Preg\u00f2 disperatamente Garrow, suo fratello, di prendersi cura del suo nascente neonato e, dopo aver dato vita ad Eragon, part\u00ec e non fu mai pi\u00f9 vista. Da allora in poi Garrow si occup\u00f2 di Eragon, anche dopo la morte di sua moglie Marian. Roran ed Eragon sono in perfetta sintonia e si considerano fratelli, anche se non lo sono. Dopo che Eragon trova l'uovo di Saphira nella Grande Dorsale degli stranieri vengono nella citt\u00e0 cercando il ragazzo. Nello stesso tempo, Roran lascia la citt\u00e0 per un lavoro al mulino di Therinsford. Quando gli stranieri iniziano a fare domande su dove fosse Eragon, Eragon \u00e8 costretto a fuggire con Brom o rischiare di essere catturato ed ucciso. Fuggendo egli svia anche l'attenzione dalla citt\u00e0 (almeno per un breve periodo, poich\u00e9 la pace non dura). Non avendo trovato nulla nella fattoria di Garrow, gli stranieri la distruggono e uccidono Garrow. \u00c8 solo nel libro \"Eldest\" che Roran riceve la cattiva notizia e ritorna a casa per il padre. Roran biasima Eragon per tutto quello che \u00e8 accaduto, ma gli vuole ancora bene come membro della sua famiglia.\nJeod.\nSoprannominato \"Gambelunghe\", \u00e8 un ricco mercante di Teirm e agente dei Varden. Appare per la prima volta a met\u00e0 di \"Eragon\", quando aiuta il protagonista e Brom a tracciare il commercio e gli acquirenti dell'olio di Seithr, allo scopo di trovare il covo dei Ra'zac. Sin da subito, si viene a sapere che Jeod e Brom sono buoni amici e che il mercante, circa venti anni prima degli avvenimenti del Ciclo dell'Eredit\u00e0, aveva scoperto il passaggio segreto che conduceva nel castello di Ur\u00fb'Baen; l'informazione fu usata da Brom per tentare di rubare le tre uova in mano a Galbatorix, operazione che tuttavia ne frutt\u00f2 uno solo (quello di Saphira) e fin\u00ec quasi nel disastro quando il ladro ingaggiato fu trovato da Morzan: egli fu quindi affrontato e sconfitto da Brom a Gil'ead, accompagnato da Jeod. Nel corso delle conversazioni, si apprende inoltre che l'Impero ha scoperto il supporto che Jeod garantisce ai Varden e che sta boicottando la sua attivit\u00e0 commerciale. In \"Eldest\", Roran e alcuni compaesani chiedono aiuto proprio a lui per caso; Jeod, dopo un momento, lo riconosce e, in seguito alla sua promessa di non rivelare la sua presenza a Teirm (Roran era ricercato per gli avvenimenti a Carvahall e la parentela con Eragon), decide di seguirlo nel Surda. Qui giunto con la moglie Helen, Jeod rimane nelle retrovie; in \"Brisingr\" Eragon fa dono alla coppia di una sfera d'oro per consentire loro di ricostituire la loro fortuna. In \"Inheritance\", Jeod rende un prezioso aiuto ai Varden, impantanati nell'assedio di Dras-Leona, rintracciando su antichi manoscritti una vecchia rete fognaria che permette a Eragon, Arya, Angela e alcuni elfi di penetrare in citt\u00e0 e sbloccare la situazione. Alla fine del Ciclo, si viene a sapere che sua moglie ha creato una florida societ\u00e0 commerciale e che lui \u00e8 un membro della societ\u00e0 segreta Arcaena, dedita a raccogliere e catalogare la conoscenza del mondo.\nJeod \u00e8 un uomo magro e alto, con lunghi capelli brizzolati e una peculiare cicatrice sulla tempia che si \u00e8 procurato quando Brom e Morzan si scontrarono a Gil'ead. Quando lascia Teirm, torna a brandire la propria arma, uno stocco.\nNasuada.\n\u00c8 la figlia di Ajihad, capo dei Varden. Alla morte del padre sar\u00e0 lei a ereditarne l'incarico, nonostante la giovane et\u00e0. Partecipa alla battaglia nel Farthen D\u00fbr ed Eragon \u00e8 il suo unico vassallo. \u00c8 molto forte e ostinata, sa inoltre come guadagnarsi la fiducia del suo popolo. In Inheritance viene rapita da Murtagh e torturata perch\u00e9 non vuole giurare fedelt\u00e0 al re. Non ceder\u00e0, grazie anche all'aiuto di Murtagh che non avrebbe voluto rapirla, e verr\u00e0 salvata da Eragon e Murtagh dopo che hanno ucciso il re e il suo drago. Diventer\u00e0 la regina dell'impero.\n\u00c8 la figlia di Ajihad, il capo dei Varden, un gruppo di ribelli che si \u00e8 opposto all'Impero di re Galbatorix, e lo combatte soprattutto vicino ai monti Beor. Quando Ajihad mor\u00ec, dopo la guerra del Farthen D\u00fbr, Nasuada prese il suo posto come capo dei Varden; nonostante ella avesse solo 17 anni, si rivel\u00f2 intelligente, capace e degna della sua posizione dimostrando la sua fede alla causa dei Varden sottoponendosi alla Prova dei Lunghi Coltelli nel terzo libro del ciclo dell'eredit\u00e0, Brisingr. Si sa molto poco circa le sue origini. Il principe dei nani Orik dice ad Eragon che nessuno sa chi sia sua madre (Ajihad mostr\u00f2 la neonata ai suoi sudditi dicendo solo che era sua figlia). Nonostante questo, nel quarto libro viene rivelato che si chiamava Nadara. Orik fa osservare che \u00e8 una \"ragazza strana\" che, nonostante la sua giovane et\u00e0, \u00e8 capace di manipolare i nemici del padre ed \u00e8 molto fedele a lui. Nasuada ed il padre vivono a Tronjheim (una citt\u00e0 dei nani che si trova nei monti Beor e che \u00e8 la base del movimento di resistenza) fino a che gli Urgali invadono i tunnel dei nani e la citt\u00e0 viene quasi distrutta in una battaglia feroce. Nella battaglia del Farthen Dur, Nasuada disobbedisce agli ordini del padre e anzich\u00e9 fuggire con le altre donne e con i bambini combatte segretamente tra le file degli arcieri Varden.\nOrrin.\n\u00c8 il re del Surda, che si \u00e8 distaccato dall'Impero ed \u00e8 ostile ad esso; inoltre aiuta i Varden mandando armi e approvvigionamenti a Tronjheim. Fa la sua prima apparizione nel secondo libro della saga, \"Eldest\", nella parte del libro dedicata a Nasuada, e ricopre un ruolo importante anche in \"Brisingr\" e in \"Inheritance\". Orrin viene presentato come il re del Surda, un piccolo Stato nel sud di Alaga\u00ebsia indipendente dall'influenza e dal potere di re Galbatorix. Figlio di Larkin, appartiene alla dinastia dei Langfeld e proprio la sua antenata Lady Marelda aveva condotto il Surda all'indipendenza attraverso la Battaglia di Cithr\u00ec. Vive nel Castello di Farnaci, la fortezza della capitale, Aberon. Rappresentato come un uomo di bell'aspetto, ci\u00f2 che viene pi\u00f9 sottolineato su di lui \u00e8 il carattere: molto intelligente ma allo stesso tempo privo di esperienza e, soprattutto col passare del tempo, abbastanza egocentrico. All'inizio rifiuta ogni qualsiasi contatto con i Varden, temendo una futura e inevitabile guerra contro Galbatorix; dopo la battaglia del Farthen D\u00fbr consente a Nasuada e al suo esercito di sistemarsi nel proprio Stato. Gi\u00e0 nella sua prima apparizione, viene ripreso dalla stessa Nasuada, che gli rimprovera uno scarso interesse all'esercizio del suo potere e alla guerra imminente: egli passa infatti chiuso nel suo laboratorio, svolgendo complessi esperimenti scientifici, ottenendo anche ottimi risultati, ma mettendo in pericolo anche la sua stessa salute. Pian piano, assumer\u00e0 un ruolo sempre pi\u00f9 importante nella lotta contro l'Impero e nelle battaglie, tra le quali la prima sar\u00e0 quella delle Pianure Ardenti, dimostrer\u00e0 buone abilit\u00e0 e coraggio. Rimarr\u00e0 per\u00f2 sempre sospettoso nei confronti di Nasuada, Eragon e dei Varden, sentendosi molte volte escluso dalle informazioni pi\u00f9 importanti. Rinnega poi pi\u00f9 volte una certa autorit\u00e0: dapprima desidera diventare capo dei Varden e, dopo la caduta di Galbatorix, si scontra con Nasuada, Eragon, Orik, Arya, Lord D\u00e4thedr, e Grimmr Zampamonca che sostengono la regina dei Varden come degna erede del potere imperiale. Dopo un'estenuante tira e molla, le conceder\u00e0 il potere e le giurer\u00e0 fedelt\u00e0, ma chieder\u00e0 in cambio nuove terre da annettere al Surda: prima richiede quelle della zona sud-orientale, (Arughia, Feinster, Melian e Belatona) ma al posto di quest'ultima, troppo importante per il commercio, Nasuada inserisce Furnost, con annesso Lago T\u00fcdosten. Alla fine della saga viene spesso fatto notare anche che le fatiche e lo stress della guerra lo avevano portato ad essere un frequente bevitore.\nRoran.\nRoran \u00e8 il figlio naturale di Garrow e cugino di Eragon. Nel primo libro, si viene a sapere che Roran e Katrina, una ragazza di Carvahall, sono innamorati e che lui, nonostante la dura opposizione del padre di lei (Sloan, il macellaio del villaggio) ha deciso di sposarla; per guadagnare i soldi necessari al matrimonio e al mantenimento, per\u00f2, accetta un'offerta di lavoro nel vicino villaggio di Therinsford come mugnaio. In questo modo rimane all'oscuro del drago allevato di nascosto dal cugino (Saphira) e della morte del padre, ucciso dai Ra'zac dopo essere stato torturato. Avvisato da un abitante, all'inizio di \"Eldest\" Roran torna subito al suo paese natale e incolpa Eragon della sciagura. Diviene inoltre bersaglio dei Ra'zac, che tornano con un distaccamento di soldati per catturarlo in quanto cugino del nuovo Cavaliere dei Draghi. Roran, armatosi di un martello preso dal fabbro Horst (prende spunto da Gerand, l'eroe della Canzone di Gemnd), si pone al comando degli uomini abili del villaggio e respinge due assalti dei soldati nemici; tuttavia Sloan, furioso per il fidanzamento, tradisce il villaggio e Roran rimane ferito alla spalla dai Ra'zac che, poi, rapiscono Katrina e il macellaio. Disperato per la perdita dell'amata e animato da una furiosa rabbia, Roran convince l'intera popolazione a lasciare case e averi per valicare la Grande Dorsale e raggiungere via mare il Surda, il regno ai margini meridionali dell'Impero, visto che nella valle Palancar il pericolo di morte \u00e8 certo. Egli nutre anche la speranza di scovare i Ra'zac e liberare Katrina.\nIl duro viaggio lo rende, come molti suoi compaesani, pi\u00f9 violento e scaltro: costretto con l'inganno e la minaccia un proprietario di chiatte, Roran porta i suoi compaesani da Narda sino a Teirm, dove per caso s'imbatte in Jeod Gambelunghe, agente dei Varden ormai scoperto dall'Impero che decide di unirsi a lui (con la moglie) nel furto del grande veliero \"Ala di Drago\", sul quale prende posto tutta Carvahall. Sfuggita alla caccia, la nave approda alle rive del fiume Jiet che bagnano le Pianure Ardenti proprio nel corso della battaglia: qui Roran uccide i malvagi Gemelli e reincontra Eragon, che gli spiega il reale svolgimento dei fatti e che gli promette di aiutarlo nella liberazione di Katrina, imprigionata nell'Helgrind. Una volta riusciti nell'intento all'inizio di \"Brisingr\", Roran entra a pieno titolo nei Varden, forte della reputazione che si \u00e8 costruito per la disperata impresa (\u00e8 noto come \"Fortemartello\"), partecipa a diverse incursioni nei territori meridionali dell'Impero (rimanendo ferito pi\u00f9 volte) e si sposa con Katrina, gi\u00e0 incinta: la cerimonia \u00e8 officiata dal cugino Eragon, che dona loro due fedi incantate. Commette inoltre un atto d'insubordinazione, che salva la vita a molti Varden ma gli costa una pubblica fustigazione: dopo di ci\u00f2 Nasuada lo nomina temporaneamente capitano, poich\u00e9 una seconda intemperanza da parte Roran sarebbe stata punita con l'impiccagione. Dopo aver sconfitto in un duello a mani nude un Urgali che aveva messo in discussione il suo comando, partecipa all'assedio della citt\u00e0 portuale di Feinster, che si conclude vittoriosamente con la fine del terzo libro, e con un astuto stratagemma riesce a penetrare nella munita Arughia all'inizio di \"Inheritance\", atto che gli conferma il suo grado. Combatte infine nella battaglia per Dras-Leona ed \u00e8 in prima fila nell'attacco a Ur\u00fb'Baen; in questa occasione duella con il potente comandante dell'esercito imperiale, Lord Barst, ne infrange l'Edulnar\u00ec che gli donava immensa forza e lo uccide. Una volta morto Galbatorix, il nuovo sovrano, Nasuada, gli concede il titolo di conte della valle Palancar; viene, inoltre, considerata per breve tempo l'opportunit\u00e0 di far sedere lui sul trono, in virt\u00f9 della riconosciuta fama e del vastissimo seguito. Una volta che Eragon va in volontario esilio, Roran torna con Katrina e la figlia nata da poco nella valle, per ricostruire Carvahall.\nRoran \u00e8 descritto in \"Eragon\" come un giovane di diciotto anni muscoloso, sincero e cauto nel muoversi.\nSelena.\nPotente strega, \u00e8 la madre di Eragon e Murtagh, moglie di Morzan e successivamente amante di Brom, nonch\u00e9 sorella di Garrow. Non appare mai nel Ciclo dell'Eredit\u00e0, eccetto in un suo \"fairth\" (ritratto su pietra eseguito con la magia) che Oromis mostra a Eragon nei capitoli finali di \"Brisingr\". Di lei si sa che, innamoratasi di Morzan, ebbe con lui Murtagh e si pose al suo servizio: divenne nota come \"Mano Nera\", una spia a lui solo fedele e senza piet\u00e0. Tuttavia, la natura violenta di Morzan, che arriva a ferire gravemente il figlio, fa tentennare il suo amore e la sua devozione. Alla fine, s'innamora ricambiata di Brom, infiltratosi nella tenuta di Morzan come giardiniere per spiarne le mosse: dall'unione dei due nasce Eragon, che Selena partorisce nel villaggio di Carvahall e affida alle cure del fratello Garrow. Tornata nel castello di Morzan, muore dopo due settimane a causa di una grave malattia appena due ore prima di poter rivedere Brom.\nSloan.\n\u00c8 l'avido e attaccabrighe macellaio di Carvahall, padre di Katrina. Sin dall'inizio del primo libro, si viene a sapere che odia e teme la Grande Dorsale, dove sua moglie Ismira si suicid\u00f2 gettandosi da una cascata, e che nutre una profonda antipatia per Eragon, Garrow e Roran, il quale si fidanza in segreto con sua figlia. In \"Eldest\" combatte con ferocia i soldati imperiali che attaccano Carvahall per catturare Roran (che diviene in breve il capo riconosciuto della resistenza); saputo per\u00f2 del fidanzamento e mosso da profonda gelosia, tradisce i compaesani e permette ai soldati (e ai Ra'zac che li comandano) di superare le improvvisate difese. Nella battaglia Roran rimane ferito e sia Sloan, sia Katrina sono rapiti dai due mostri, che li rinchiudono nella loro tana, la montagna nera Helgrind. Qui viene sottoposto a torture e gli vengono cavati gli occhi. All'inizio di \"Brisingr\" Eragon lo salva senza tuttavia informarne Roran e Katrina: \u00e8 infatti al corrente del tradimento del macellaio, ma non riesce a ucciderlo. Ne scopre dunque il vero nome e gli impone, attraverso un complicato incantesimo, di raggiungere la Du Weldenvarden e vivere l\u00ec il resto della sua vita, senza poter mai pi\u00f9 vedere Katrina ma con la possibilit\u00e0 di recuperare la vista se si fosse sinceramente pentito del suo operato. Riappare brevemente alla fine di \"Inheritance\", quando Eragon gli restituisce di sua sponte la vista e gli permette di osservare da lontano sua figlia, insieme a Roran e alla loro figlioletta e sua nipote, Ismira.\nTrianna.\n\u00c8 una maga facente parte del Du Vrangr Gata, del quale assume il comando dopo la presunta morte dei Gemelli, senza per\u00f2 dare alcun giuramento di fedelt\u00e0 a Nasuada. Fa la sua prima apparizione all'inizio di \"Eldest\", quando approccia Eragon tre giorni dopo la battaglia nel Farthen D\u00fbr. Dopo avergli spiegato che era stata introdotta alle arti magiche dalla madre (una guaritrice del Surda), tenta di sedurlo facendo uso di un bracciale a forma di serpente, cui fa prendere vita con l'antica lingua. Il suo tentativo viene frustrato dall'intervento di Saphira, che la caccia. Nel corso della narrazione, Trianna aiuta Nasuada fabbricando con la magia dei fini merletti che consentono ai Varden di rimpolpare le loro depauperate finanze e rendersi pi\u00f9 indipendenti dagli aiuti del Surda e dei nani. Alla fine di \"Eldest\" ha un confronto verbale con Eragon che, tornato da Ellesm\u00e9ra e su richiesta di Nasuada, le chiede di cedergli il comando del Du Vrangr Gata in vista della battaglia imminente nelle Pianure Aardenti; Trianna si oppone, essendo abituata a esercitare il comando, e quindi si giunge a un compromesso: Eragon le avrebbe dettato istruzioni durante la battaglia e avrebbe aiutato lei e i maghi dei Varden a localizzare e sconfiggere gli stregoni dell'Impero. Trianna sopravvive alla battaglia e continua ad aiutare i Varden nel corso della campagna che espugna una dopo l'altra le principali citt\u00e0 imperiali; tuttavia sparisce progressivamente dalla narrazione. In \"Brisingr\" ha un breve diverbio con Angela, che l'accusa d'incompetenza nella cura di Roran, subito dopo la fustigazione di questi.\nTrianna \u00e8 descritta come una donna attraente, con occhi azzurri e capelli neri crespi, dotata di un sorriso intrigante e \"denti bianchissimi\". Non si sa quanto sia effettivamente abile nell'uso della magia, sebbene sia specificato che una volta ha evocato degli spiriti, quindi dovrebbe essere molto potente, nonostante la media di potere magico del Du Vrang Gata sia piuttosto scarsa.\nVarden.\nI Varden (\"guardiani\" nell'antica lingua) sono la compagine politico-militare che si oppone a re Galbatorix. Furono fondati da Brom dopo la caduta dei Cavalieri dei Draghi e da lui condotti per pochi anni, giacch\u00e9 preferiva agire da solo per annientare i Rinnegati: gli successe perci\u00f2 Weldon, che si dedic\u00f2 a rafforzare le sue fila, organizzare un esercito e uccidere i candidati del re per le tre uova di drago rimaste. A Weldon successe Deynor che, preoccupato dal mediocre livello del gruppo di maghi e stregoni noto come Du Vrangr Gata, accolse i Gemelli nei Varden. Fu inoltre cementata un'alleanza con il regno del Surda, sebbene nei libri non venga specificato l'esatto periodo. Questi fu poi rimpiazzato da Ajihad, il quale aiut\u00f2 Brom e Jeod Gambelunghe a introdursi nel castello di Ur\u00fb'baen (attraverso un passaggio segreto scoperto dal secondo) allo scopo di rubare le uova: tuttavia solo una fu presa e da allora per quasi vent'anni fu spostata a intervali regolari dalla Du Weldenvarden ai Monti Beor, dove i Varden erano ospitati da re Rothgar dei nani.\nI Varden, nominati numerose volte in \"Eragon\", appaiono verso la fine del libro e combattono la battaglia nel Farthen D\u00fbr con il supporto dei nani, di Eragon e della dragonessa Saphira. In \"Eldest\" e poi \"Brisingr\" si viene a conoscenza della struttura del movimento di resistenza: il capo dei Varden viene scelto dal Consiglio degli Anziani, formato da cinque membri, al quale giura fedelt\u00e0 e impegno a operare nell'interesse dei ribelli. Sia Ajihad, sia Nasuada, che succede al padre ucciso in un'imboscata, dimostrano notevole carisma e autorevolezza e non si fanno manipolare dal Consiglio. Un gradino sotto si trovano i capitani delle truppe: nel Ciclo dell'Eredit\u00e0 essi sono Jormundur (membro del Consiglio ma fedele collaboratore di Nasuada), Martland Barbarossa, Brigman, Edric (che in \"Brisingr\" viene sollevato dal comando per inettitudine) e Roran, nominato tale dopo l'audace presa di Arughia. Ciascuno di costoro guida un battaglione, ma non si specifica mai l'organico di tali formazioni. Nel secondo e terzo volume, sotto l'energica guida di Nasuada, i Varden si preparano a un attacco diretto all'Impero con il sostegno dei nani e del Surda e risolvono i problemi finanziari che da decenni li affliggevano, rendendoli troppo dipendenti dagli alleati; si delinea inoltre una rivalit\u00e0, dapprima tenue poi sempre pi\u00f9 marcata, tra Nasuada e re Orrin del Surda. Essi riescono a vincere, a costo di perdite pesanti, la battaglia delle Pianure Ardenti (in occasione della quale anche gli Urgali sono integrati nei loro ranghi) e conquistano una dopo l'altra Feinster, Belatona, Arughia e Dras-Leona. Subito dopo lo scontro, Nasuada viene catturata da Murtagh e Castigo e perci\u00f2 alla testa dei Varden giunge Eragon, che la donna aveva indicato come suo erede: egli tuttavia si affida molto a Jormundur, Orrin e gli altri strateghi. Nella battaglia finale a Ur\u00fb'baen i Varden sono affiancati dall'esercito elfico e dai gatti mannari. Al termine di \"Inheritance\" non \u00e8 ben spiegato cosa accade loro: sembra di capire che divengono l'ossatura dell'esercito del nuovo regno guidato da Nasuada, che assume il titolo di regina.\nUthar.\n\u00c8 uno dei marinai amici di Jeod che collaborano al furto dell'Ala di Drago nel corso del libro \"Eldest\". Uthar \u00e8 descritto grande e grosso, di aspetto torvo, taciturno, con un codino che gli ricade sulle spalle, mani annerite dal catrame e molte cicatrici. \u00c8 il classico marinaio, superstizioso. Infatti, si oppone alla presenza di Birgit, sostenendo che porti sfortuna avere una donna su una nave.\nUthar faceva parte degli equipaggi delle navi di Jeod, incaricate di rifornire i Varden attraverso il Surda. Fedele al suo superiore e ai Varden, era scampato agli attacchi delle navi da parte dell'Impero. Quando Roran Garrowsson e i trecento profughi di Carvahall giungono a Teirm, Uthar ed altri pochi marinai fedeli ai Varden sono praticamente intrappolati in citt\u00e0. La loro copertura \u00e8 ormai saltata e non possono reagire. Quando Jeod propone loro di partecipare al furto di una grande nave dell'Impero, l'Ala di Drago, accettano. Roran e Uthar si impossessano della nave, e, una volta imbarcati i profughi, Uthar prende il comando della nave, guidandola lontano da Teirm. Uthar si dimostra un capitano esperto, riuscendo a tenere la distanza con gli inseguitori dell'Impero. Quando Roran propone l'attraversamento dell'Occhio del Cinghiale, un terribile gorgo, Uthar ragionevolmente si oppone, ma alla fine si lascia convincere. L'operazione riesce grazie al lavoro di remi dei profughi. Arrivati nel Surda, Uthar rimane sulla nave (molti profughi scendono invece nella citt\u00e0 surdana di Dauth). Roran e Jeod convincono i rimanenti a dirigersi alle Pianure Ardenti per supportare i Varden in battaglia. Qui Uthar dirige le baliste della nave contro i soldati imperiali. Si presuppone che sia successivamente rimasto fra i Varden.\nLord Barst.\nBarst \u00e8 un nobile, fedele a Galbatorix. \u00c8 a capo dell'esercito imperiale quando i Varden attaccano Ur\u00fb'baen per uccidere il re. La sua armatura contiene un Eldunar\u00ec che lo rende immensamente potente; grazie a questa forza riesce ad uccidere anche molti elfi, compresa la loro regina Islanzadi. L'arma da lui utilizzata per tutta la battaglia \u00e8 un mazzafrusto. Viene ucciso da Roran, verso la fine della battaglia, grazie all'aiuto di Kull e gatti mannari; infatti Roran si era accorto che se Lord Barst veniva attaccato continuamente il suo Eldunar\u00ec non riusciva a \"ricaricarsi\" e diventava perci\u00f2 vulnerabile. Dopo la sua morte l'esercito di Galbatorix, demoralizzato e senza una guida, viene sconfitto molto pi\u00f9 rapidamente dai Varden.\nTredici Rinnegati.\nI tredici Cavalieri dei Draghi che si schierarono con Galbatorix contro il loro stesso ordine. Per punirli i sopravvissuti alla strage maledirono i loro draghi trasformandoli in animali veri e propri, senza capacit\u00e0 di parlare o di formulare un pensiero compiuto. I Rinnegati morirono per malattie e suicidio, ma la maggior parte di essi venne uccisa dai Varden e da Brom in persona. L'ultimo Rinnegato a morire fu Morzan.\nElfi.\nBl\u00f6dhgarm.\n\u00c8 uno dei dodici elfi che Islanzadi ha inviato a Eragon come supporto magico in battaglia presso i Varden. La sua prima comparsa risale al capitolo \"Lupo di Sangue\" in Brisingr. A differenza dei comuni elfi, Bl\u00f6dhgarm ha modificato il suo aspetto fisico per assomigliare il pi\u00f9 possibile a un lupo (di cui possiede una pelliccia blu scuro) e a un'aquila (della quale conserva il colore degli occhi). Le sue trasformazioni hanno tuttavia causato un effetto collaterale: egli infatti emana un'irresistibile fragranza, percettibile solo dalla componente di sesso femminile delle razze di Alaga\u00ebsia. Aiuta, insieme ad Arya e i suoi undici compagni, Eragon durante lo scontro con Murtagh in \"Brisingr\": grazie al supporto elfico il protagonista riesce ad avere la meglio sulla sua nemesi, che per\u00f2 riesce a fuggire grazie alla stanchezza dell'eroe e di Saphira. L'elfo, nonostante fornisca un considerevole supporto al Cavaliere, combatte al fianco degli umani non senza reticenze, costringendo in pi\u00f9 di un'occasione Eragon a usare i propri mezzi magici per guarirsi o aprirsi la strada fra i nemici. Alla fine dell'assedio di Feinster, dopo essere stato lasciato indietro da Eragon e Saphira, Bl\u00f6dhgarm promette al Cavaliere di combattere in futuro a fianco dei Varden senza pi\u00f9 riserve. In Inheritance lo stregone combatte insieme ai Varden fino all'ultima battaglia, quando viene catturato insieme agli altri elfi prima di incontrare Galbatorix con un incantesimo dello stesso. Alla fine del libro lascia Alaga\u00ebsia insieme ad Eragon e una ventina di altri elfi.\nTarmunora.\nFu la regina elfica sotto la quale venne raggiunta la pace con i draghi e stretto il patto fra le due specie che port\u00f2 alla nascita dei Cavalieri dei Draghi.\nEvandar.\nEvandar fu re degli elfi e successe a Dellanir 500 anni prima della vicenda raccontata nel Ciclo dell'Eredit\u00e0. Fu il compagno di Islanzadi e il padre di Arya. Rimasto ucciso in una feroce battaglia contro Galbatorix a Ur\u00fb'baen, gli succedette Islanzadi.\nIslanzadi.\n\u00c8 la regina degli elfi nel Ciclo dell'Eredit\u00e0 e madre di Arya. In \"Eldest\" si viene a sapere che si era opposta fermamente all'intenzione della figlia di assumere l'incarico di ambasciatrice presso i Varden, i nani e il Surda, cosa che per\u00f2 non aveva impedito ad Arya di proseguire e viaggiare per circa settant'anni, periodo nel quale Islanzadi non le parla n\u00e9 la vede. Difatti, si reincontrano solo quando Arya accompagna Eragon a Ellesm\u00e9ra perch\u00e9 prosegua il suo addestramento. La presenza della figlia e di un nuovo Cavaliere de Draghi fanno s\u00ec che Islanzadi consideri sempre pi\u00f9 l'opportunit\u00e0 di scendere in guerra a fianco degli umani e dei nani contro Galbatorix. Nel secondo libro officia inoltre l'Aga\u00ebt\u00ec Bl\u00f6dhren (la \"Celebrazione del Giuramento di Sangue\") e fa dono a Eragon, in procinto di partire per le Pianure Ardenti, di un arco da lei personalmente cantato. Lo informa, infine, che ha inviato nel Surda dodici dei suoi migliori maghi per aiutarlo.\nIn \"Brisingr\", Islanzadi ha un colloquio con Eragon, che la contatta con la divinazione, riguardo alla punizione che il giovane ha pensato d'infliggere a Sloan, il vile macellaio di Carvahall; ella, dopo un serrato scambio di battute, acconsente a che l'uomo viva nella Du Weldenvarden. Nel corso della narrazione si intuisce che la regina \u00e8 tenuta al corrente degli eventi, mentre lei stessa afferma che ha guidato le sue truppe all'attacco della citt\u00e0 settentrionale di Ceunon. Combatte in prima fila anche nell'assedio di Gil'ead, ma non pu\u00f2 fare nulla per soccorrere Glaedr e Oromis, che periscono nella battaglia. In \"Inheritance\", si riunisce ai Varden, ai nani, ai Surdani e ai gatti mannari dinanzi Ur\u00fb'Baen: qui impegna un epico duello contro Lord Barst, comandante dell'esercito imperiale, che riesce a ucciderla. Alla conclusione del Ciclo, il suo posto \u00e8 preso dalla figlia Arya.\nRhun\u00f6n.\n\u00c8 un'elfa fabbro che compare in \"Eldest\" e poi alla fine di \"Brisingr\", dove mediante complicati incantesimi controlla il corpo di Eragon e forgia per lui la migliore spada che abbia mai fabbricato, Brisingr. Ci\u00f2 si rivela necessario in quanto Rhun\u00f6n, dopo la caduta dei Cavalieri e le stragi compiute da Galbatorix e i Rinnegati, aveva giurato che non avrebbe pi\u00f9 costruito una spada con le sue mani. L'elfa, infatti, \u00e8 antichissima: nel terzo libro viene detto esplicitamente che ha fornito tutte le spade ai Cavalieri e che nacque prima della guerra tra draghi ed elfi, dopo la quale fu fondato l'Ordine. Perci\u00f2, ha pi\u00f9 di 2.000 anni.\nVanir.\n\u00c8 un elfo che, su richiesta di Oromis, allena Eragon a Ellesm\u00e9ra; in \"Eldest\", dove fa la maggior parte delle sue apparizioni, viene specificato che \u00e8 un abile spadaccino ed \u00e8 pi\u00f9 vecchio di Arya. Siccome Eragon \u00e8 ancora umano, Vanir riesce sempre ad avere la meglio su di lui senza grande sforzo e assume un atteggiamento sprezzante, generando nel giovane rabbia e sfiducia in s\u00e9 stesso. In seguito alla trasformazione che Eragon subisce nell'Aga\u00ebt\u00ec Bl\u00f6dhren, Vanir rimane sorpreso dalla superiorit\u00e0 dell'avversario, che infine gli spezza un braccio e lo disarma. Vanir capisce allora di essersi sbagliato e chiede perdono al cavaliere del suo comportamento, dettato dalla paura per il futuro incerto: i due si riconciliano. In \"Inheritance\", dopo la sconfitta di Galbatorix, acconsente a divenire ambasciatore degli elfi presso gli umani al posto di Arya (scelta come regina dopo la morte di Islanzadi), desiderando imparare i loro costumi e la loro cultura.\nGatti mannari.\nSolembum.\n\u00c8 un gatto mannaro asciutto, con spalle potenti e larghe zampe, amico di Angela l'erborista. Appare per la prima volta in \"Eragon\", in occasione della premonizione che Angela concede al protagonista; egli la integra dandogli indicazioni su dove cercare un'arma quando ne avrebbe avuto bisogno e dove recarsi quando avrebbe pensato che ogni cosa fosse perduta. Come tutti i gatti mannari del Ciclo dell'Eredit\u00e0, si rivolge raramente agli umani (Angela esclusa) e spesso tramite enigmi; pu\u00f2 inoltre assumere una forma umana, divenendo un ragazzo dai capelli irti, denti aguzzi e occhi ferini, che combatte brandendo un pugnale.\nAltri.\nNel corso del Ciclo dell'Eredit\u00e0, Eragon e altri comprimari s'imbattono in alcuni altri gatti mannari. Il giovane incontra diverse volte Maud, una gatta mannara che vive a Ellesm\u00e9ra e che, quando non \u00e8 nella sua forma animale, ha l'aspetto di una gracile e minuta donna dal volto rugoso e avvizzito, incorniciato da ispidi capelli bianchi. \u00c8 nota anche come Zampalesta, l'Osservatrice e Danzatrice dei Sogni.\nAll'inizio di \"Inheritance\" fa la sua apparizione anche Grimrr Zampamonca, re dei gatti mannari, che stringe un'alleanza con Nasuada. Manca di due dita della zampa sinistra. Nella sua forma umana \u00e8 alto quanto un nano, ha capelli lunghi e neri, occhi verdi a mandorla, mento piccolo e appuntito, zigomi ampi e una carnagione color nocciola percorsa da numerose cicatrici. Detesta Angela perch\u00e9 in passato, continuando a torturare un pettirosso nonostante le ripetute richieste dell'erborista, ella lo colp\u00ec con un incantesimo che lo fece cinguettare per una settimana. La sua compagna, Cacciaombre, ha l'aspetto di una gatta bianca ma non \u00e8 dato sapere come appaia nella sua forma umana.\nInfine, sempre in \"Inheritance\" compare Occhigialli, un gatto mannaro grasso che decide di servire Nasuada come consigliere, una volta che la donna \u00e8 salita al trono dell'Impero.\nUrgali.\nGli Urgali (che si autodefiniscono Urgralgra o Arieti) sono descritti come creature umanoidi, con la pelle grigia, orecchie piccole, braccia robuste, gambe storte e grandi corna vistose e ritorte. Parte dell'epidermide degli Urgali \u00e8 ricoperta da pungenti setole, come punte di filo spinato. Hanno sette dita nei piedi. Molti di loro parlano anche la lingua degli umani, sebbene con un forte accento gutturale. La specie degli Urgali proviene dalla stessa terra degli elfi, Alalea. Gli Urgali seguirono gli elfi sul mare e, arrivati ad Alaga\u00ebsia, si installarono principalmente fra le montagne della Grande Dorsale, sparpagliandosi tra piccoli villaggi di capanne. Gli Urgali si inimicarono in poco tempo nani, elfi e umani, a causa della loro bellicosit\u00e0. Anche tra di loro, tuttavia, non andavano d'accordo, e si facevano continuamente guerra tra di loro, minando la sopravvivenza della loro razza. Come ricorda Brom, gli Urgali si sono riuniti nella loro storia di spontanea volont\u00e0 solo un paio di volte. Alla fine del primo libro, sotto il controllo dello Spettro Durza, gli Urgali irrompono nel Farthen D\u00fbr, capitale del regno dei nani e roccaforte dei Varden, un movimento di resistenza (umani e nani) all'Impero di Galbatorix, capeggiati da Ajihad, un uomo del sud, con la pelle colore dell'ebano. La battaglia terminer\u00e0 con la morte di Durza e con la conseguente liberazione degli Urgali dall'incantesimo che permetteva allo Spettro di controllarli a suo piacimento (questo incantesimo aveva anche indotto i clan ad unirsi tra di loro, cosa che va contro la natura degli Urgali). Successivamente gli Urgali si uniranno ai Varden. Gli esseri inizieranno cos\u00ec a nutrire un forte senso di gratitudine verso Eragon poich\u00e9 egli li ha liberati dall'influenza di Durza, e gli daranno il soprannome di \"Spadarossa\", mentre Nasuada e Saphira verranno chiamate rispettivamente \"Furianera\" e \"Lingua di Fuoco\".\nGli Urgali vivono in piccoli villaggi dispersi fra le montagne della Grande Dorsale, a causa delle continue incursioni degli umani. Inoltre, gli Urgali posano accanto alle capanne dei tronchi scolpiti a formare musi di animali e montagne. Accanto alla soglia di ciascuna capanna, gli Urgali appendono i \"namna\", dei lembi di stoffa su cui \u00e8 rappresentata la storia della famiglia. I namna possono essere modificati solo dai tessitori pi\u00f9 anziani ed esperti..\n\"Kull\".\nFra gli Urgali si possono trovare alcuni individui pi\u00f9 sviluppati degli altri (sia intellettualmente che fisicamente, infatti tutti superano gli 8 piedi) chiamati \"Kull\". Le caratteristiche principali che differenziano i Kull dagli Urgali comuni sono le dimensioni maggiori e la grande forza fisica, ma soprattutto la resistenza e la determinazione.\nGarzhvog.\nGarzhvog, chiamato anche Nar Garzhvog, \u00e8 un Kull e viene incontrato per la prima volta dai protagonisti della serie nelle Pianure Ardenti nel Surda, poco prima della battaglia contro l'Impero, quando un si presenta insieme ad alcuni suoi compagni al cospetto di Nasuada sotto bandiera bianca.\nGarzhvog nacque in un piccolo villaggio Urgali situato in un punto imprecisato sulla Grande Dorsale. Riusc\u00ec pi\u00f9 tardi a scalare i ranghi pi\u00f9 alti della sua trib\u00f9, Bolvek, e si guadagn\u00f2 il titolo \"Nar\" combattendo valorosamente contro un orso di caverna pi\u00f9 grande di lui da adulto quando era bambino, strangolandolo a mani nude. Pare che conservi ancora il suo stomaco e che lo utilizzi per farvi bollire l'acqua gettandovi sassi incandescenti. Come la maggior parte dei suoi simili, anche Garzhvog fu costretto a combattere per la causa dell'Impero e costretto a farlo dall'incantesimo su di lui lanciato dal mago Durza. \u00c8 probabile che si trovasse lui stesso nella battaglia del Farthen D\u00fbr e che fosse proprio lui l'Urgali menzionato da Murtagh. Dopo la sconfitta di Durza e dell'Impero in seguito allo scontro, con la morte dello spettro l'incantesimo da lui lanciato si sciolse. Si accorder\u00e0 pi\u00f9 tardi con Nasuada per trattare un'alleanza, aiuter\u00e0 i Varden nel corso di diversi scontri con l'Impero a partire dalla Battaglia delle Pianure Ardenti. Ci\u00f2 nonostante, la situazione degli Urgali rimane piuttosto precaria in quanto anche in caso di una sconfitta da parte di Galbatorix, sarebbe difficile mantenere una coesistenza pacifica con gli altri popoli di Alaga\u00ebsia. \u00c8 lui ad accompagnare Eragon nella sua seconda visita nel Farthen Dur, dimostrando una resistenza alla fatica incredibile correndo per ben due giorni di seguito. Alla partenza afferma di aver battuto ben quarantatr\u00e9 avversari. Nel viaggio parla ad Eragon del suo villaggio, delle usanze della sua razza e delle storie che gli Urgali si raccontano.\nCome tutti gli Urgali, assomiglia molto ad un minotauro. In \"Eldest\" viene presentato come un esemplare magnifico della sua razza con una possente muscolatura, alto pi\u00f9 di otto piedi, fiero di s\u00e9, dai lineamenti orgogliosi e dotato di due corna ritorte. Al momento del suo incontro con Nasuada non esita a presentarsi da solo sotto le grida e gli insulti di molti Varden al loro accampamento per allearsi con loro. Riesce inoltre a proteggere la sua mente con tenaci barriere mentali. \u00c8 l'urgali di cui Eragon si fida di pi\u00f9 visto che gli ha permesso di leggere la sua mente, dopo di ci\u00f2 Eragon capisce le nobili origini del termine \"Nar\" e capisce che Garzhvog \u00e8 di sangue nobile come qualunque principe di altre razze, e che per quanto incivile era un valoroso condottiero, filosofo e pensatore non inferiore a Oromis. Si veste solitamente solo con un cencio annodato sui lombi un disco di metallo concavo per proteggersi la testa e delle placche di ferro grezzo tenute insieme da alcuni brandelli di maglia. Afferma di aver ucciso molti umani e di aver imparato la lingua umana grazie a ci\u00f2 che strappava dalle menti degli avversari sconfitti.\nAltre creature.\nAlbero di Menoa.\nUn tempo era un'elfa di nome Linn\u00eba, che cant\u00f2 il suo corpo all'interno dell'albero pi\u00f9 grande e antico della Du Weldenvarden. Da quel giorno l'albero prese coscienza. Si tratta di uno degli esseri pi\u00f9 potenti di Alaga\u00ebsia. L'unica apparizione degna di nota \u00e8 verso la fine di \"Brisingr\", quando l'essere, dopo che Saphira ne strappa pezzi di corteccia per attirarne l'attenzione e dopo che Eragon lo calma, fa riemergere con le radici un blocco di \"acciaioluce\" (un minerale ricavato, presumibilmente, da un meteorite ferroso) dal quale viene forgiata la spada Brisingr.\nSpiriti.\nGli spiriti, nominati diverse volte nel Ciclo, sono incontrati da Eragon e Arya nelle pianure meridionali dell'Impero, nel corso del ritorno a piedi alle forze Varden. Sono descritti come globi luminosi che levitano in aria, cambiando colore e dimensione continuamente, sebbene sia specificato che uno Spirito pu\u00f2 assumere qualsiasi forma; chi ne tocca l'essenza con la mente o il corpo prova un profondo senso d'estasi, un meccanismo che, come Arya spiega a Eragon, ha una funzione di difesa. Difatti, la felicit\u00e0 che essi provocano inebria chi la prova, estinguendone l'aggressivit\u00e0. Gli Spiriti, grati a Eragon per aver liberato i loro compagni dal corpo di Durza, trasformano un giglio che il giovane aveva cantato in una pianta di oro e pietre preziose, mantenendola ancora viva. Arya spiega ad Eragon che gli spiriti non sono le anime dei defunti e che non restano mai a lungo nello stesso posto.\nRa'zac.\nIl loro aspetto varia in base all'et\u00e0; dalla nascita fino all'et\u00e0 di vent'anni assumono le sembianze di orribili esseri (presumibilmente hanno un corpo da uccello) attorniati da un'aria pestilenziale. Brom racconta ad Eragon di avere visto in volto un Ra'zac, e chi gli \u00e8 sembrato di vedere un becco e due grandi occhi neri. Il resto del corpo \u00e8 sempre coperto da un mantello, indipendentemente dal tempo e dalle stagioni. Raggiunta l'et\u00e0 adulta, si trasformano in enormi mostri alati chiamati Lethrblaka. Una cosa degna di nota \u00e8 che essi sono le cavalcature dei loro stessi figli, i giovani Ra'zac. I Ra'zac sono dotati di una forza straordinaria, e possono compiere enormi salti. Come armi hanno dei pugnali letali e una resistenza fuori dal comune. Non sopportano la luce del sole, ma quest'ultima non li ferma se sono abbastanza determinati, inoltre non amano per niente l'acqua (si tengono ad almeno a un miglio di distanza). Non sanno usare la magia, il che d\u00e0 ad Eragon un'arma in pi\u00f9 a suo vantaggio. Sono creature estremamente crudeli, arrivate in Alaga\u00ebsia 800 anni fa, seguendo la flotta di Re Palancar. Quando i Cavalieri dei Draghi si accorsero della loro presenza cercarono di eliminarli ma non ebbero che un successo parziale perch\u00e9 ne sopravvissero due, un maschio ed una femmina, i quali si misero agli ordini del nuovo sovrano, Galbatorix. Ogni qual volta in un territorio dell'Impero si diffonde la voce dell'avvistamento di un drago, il re manda questi divoratori di uomini ad indagare e a scoprire la verit\u00e0 con qualunque mezzo. Il loro covo \u00e8 sull'Helgrind. In Brisingr, Eragon e Roran si recano con Saphira sull'Helgrind per uccidere i Ra'zac. Nello scontro, Saphira abbatte i Lethrblaka e Roran uccide uno dei Ra'zac, vendicando suo padre e Carvahall, colpendolo violentemente con il suo martello. Il secondo Ra'zac, dopo che Saphira, Roran e Katrina lasciano l'Helgrind, viene finito da Eragon, che lo trafigge con un bastone di biancospino donatogli dal cugino dopo la perdita di Zar'roc. Nel quarto libro il capo dei sacerdoti del culto nero di Dras Leona rivela che non \u00e8 l'Helgrind che venerano ma i Ra'zac, ritenendoli dei e offrendogli sacrifici, odiando i draghi e i Cavalieri per averli cacciati e uccisi per lungo tempo. Cercano anche, senza successo, di offrire Eragon e Arya come pasto a due pupe di Ra'zac appena uscite dall'uovo. Le loro uova hanno un guscio poroso simile ad arenaria di un colore indefinito tra il nero e il blu. Galbatorix afferma di avere in possesso diverse uova di Ra'zac oltre a quelle affidate ai sacerdoti e per questo afferma che le uccisioni dei suoi emissari ad opera di Eragon e Roran sono state inutili. Nonostante questo, dopo la vittoria dei Varden, Eragon non riesce a trovarne alcuna.\nNel film Eragon i Ra'zac vengono stravolti del tutto: si presentano come creature create da Durza allo scopo di trovare e uccidere Eragon e Saphira. Sono degli esseri umanoidi, uno grigio e l'altro marrone, completamente ricoperti da bende, piccole corazze e moltissimi invertebrati e sono armati con delle lame da polso, sembra inoltre che la testa sia composta da vermi fusi insieme. Nel film, dopo aver ucciso Garrow, pedinano Eragon, Brom e Saphira finch\u00e9, una volta raggiunti, il ragazzo non uccide quello grigio impiccandolo con un ramo grazie ad un incantesimo, mentre quello marrone, dopo un breve combattimento, viene impalato al cuore da Brom con Zar'roc. Nell'omonimo videogioco i Ra'zac sono simili alla versione cinematografica, ma al posto delle lame hanno lunghi pugnali e dei rami sulla schiena. Inoltre sono pi\u00f9 distinti: il Ra'zac grigio utilizza attacchi rapidi con le lame, mentre quello marrone pu\u00f2 lanciare un alito che pu\u00f2 stordire Eragon o Brom.\nN\u00efdhwal.\nCreature marine pressoch\u00e9 sconosciute, rare e cugine dei draghi. L'unica apparizione \u00e8 a met\u00e0 di \"Inheritance\", quando un esemplare attacca Saphira, Eragon e l'Edulnar\u00ec di Glaedr mentre viaggiano alla volta di Dor\u00f9 Areaba. Hanno muso lungo e triangolare, occhi sormontati da una cresta ossea alla quale \u00e8 vincolato un tentacolo filamentoso, collo lungo e grinzoso, zanne lunghe e sottili e due grandi pinne pettorali. Spietati cacciatori, adoperano i poteri mentali di cui sono dotati per immobilizzare le prede. Glaedr spiega, inoltre, che proprio come i draghi possiedono un organo simile all'Eldunar\u00ed, fondamentale per i lunghi periodi che trascorrono nelle profondit\u00e0 degli oceani. La loro estrema rarit\u00e0 \u00e8 dovuta in parte alle loro tendenze cannibali.\nFanghur.\nCreature alate che abitano i Monti Beor. Imparentati con i draghi, hanno un aspetto pi\u00f9 affusolato e serpentesco e tutti hanno lo stesso colore delle squame: screziate di verde marrone. Anch'essi adoperano poteri mentali per cacciare, ma non sputano fuoco."}
{"id": "471174", "revid": "4327", "url": "https://it.wikipedia.org/wiki?curid=471174", "title": "Inquietude", "text": ""}
{"id": "471175", "revid": "339392", "url": "https://it.wikipedia.org/wiki?curid=471175", "title": "Inside Deep Throat", "text": ""}
{"id": "471176", "revid": "367445", "url": "https://it.wikipedia.org/wiki?curid=471176", "title": "Mad Max", "text": "Mad Max \u00e8 una serie cinematografica ideata e diretta da George Miller (il terzo film in co-regia con George Ogilvie), ambientata in uno scenario post apocalittico, a eccezione del primo film, nel quale la guerra nucleare non \u00e8 ancora scoppiata, ma l'ambientazione \u00e8 comunque distopica. Il film vede come protagonista l'ex poliziotto Max Rockatansky, detto \"Mad Max\" oppure \"Max il pazzo\", interpretato dall'attore Mel Gibson e successivamente da Tom Hardy.\nFilm.\n\"Interceptor\" (1979).\nTitolo originale: Mad Max\nPrimo film con soggetto Max Rockatansky, un poliziotto del Main Force Patrol (una forza di polizia che tenta di mantenere l'ordine in una societ\u00e0 che si sta avviando all'autodistruzione per cause \"petrol/economiche\", dove la legge non ha pi\u00f9 alcun valore). Durante il corso del film Max si scontra con una banda di motociclisti capeggiata da Toecutter, che lo porteranno ad abbandonare definitivamente l'uniforme per diventare un guerriero della strada.\n\"Interceptor - Il guerriero della strada\" (1981).\nTitolo originale: Mad Max 2\nSecondo film, ambientato alcuni anni dopo il primo. La Terra \u00e8 ormai ridotta ad una landa desolata in seguito alla guerra nucleare e l'acqua e la benzina sono diventati gli elementi pi\u00f9 importanti per la sopravvivenza divenendo la causa di una guerra tra i predoni Humungus e gli abitanti di un villaggio dove giunge il protagonista. Nel film Max aiuter\u00e0 la comunit\u00e0 del villaggio a sbarazzarsi dei predoni.\n\"Mad Max oltre la sfera del tuono\" (1985).\nTitolo originale: Mad Max Beyond Thunderdome\nAnni dopo gli avvenimenti del secondo film, Max giunger\u00e0 a Bartertown, dove aiuter\u00e0 Auntie Entity a prendere il comando del villaggio. Successivamente disobbedisce agli ordini di Auntie Entity e viene esiliato nel deserto, dove trova una piccola comunit\u00e0 di orfani che vivono allo stato brado. Conquister\u00e0 la loro fiducia e torner\u00e0 a Bartertown per salvare alcuni degli orfani che volevano cercare la citt\u00e0 da dove proveniva Max finendo per lottare nuovamente per la propria libert\u00e0 e quella degli orfani. Finale aperto a un seguito che si concretizzer\u00e0 solo molti anni dopo con Fury Road, al quale Mel Gibson non volle partecipare.\n\"Mad Max: Fury Road\" (2015).\nIn questo film, Max verr\u00e0 catturato dai Figli di Guerra del tiranno Immortan Joe e, contemporaneamente, le mogli del signore della guerra verranno aiutate a fuggire dalla ribelle Imperatrice Furiosa. Max, in un secondo momento, si unir\u00e0 a loro e le aiuter\u00e0 a fuggire dal tiranno e dai Figli di Guerra.\nCast.\nIl personaggio di Max Rockatansky \u00e8 interpretato da Mel Gibson nei film \"Interceptor\" (1979), \"Interceptor - Il guerriero della strada\" (1981) e \"Mad Max oltre la sfera del tuono\" (1985); a trent'anni di distanza da quest'ultimo film, Tom Hardy interpreta il personaggio nel nuovo film della serie \"\" (2015).\nHugh Keays-Byrne interpreta due personaggi differenti all'interno della serie, sempre nel ruolo dell'antagonista principale: nel primo film, \"Interceptor\", interpreta il capo della banda dei motociclisti Toecutter, mentre nell'ultimo film della serie, \"\", interpreta il crudele tiranno Immortan Joe.\nAnche Bruce Spence interpreta due personaggi all'interno della saga: in \"Interceptor - Il guerriero della strada\" interpreta il Capitano Gyro, mentre in \"Mad Max oltre la sfera del tuono\" interpreta il pilota Jebediah; in entrambi i ruoli \u00e8 inizialmente avversario per poi divenire aiutante del protagonista."}
{"id": "471179", "revid": "1318658", "url": "https://it.wikipedia.org/wiki?curid=471179", "title": "Perfect Strangers", "text": ""}
{"id": "471181", "revid": "4327", "url": "https://it.wikipedia.org/wiki?curid=471181", "title": "Murder by Death", "text": ""}
{"id": "471182", "revid": "765341", "url": "https://it.wikipedia.org/wiki?curid=471182", "title": "Varsity Show", "text": "Varsity Show \u00e8 lo spettacolo teatrale annuale che viene realizzato dagli studenti della Columbia University.\nVenne organizzato per la prima volta nel 1894 per raccogliere fondi per la squadra di atletica dell'universit\u00e0. Dal 1896 in poi \u00e8 diventato un appuntamento annuale.\nTra gli ex-alunni della Columbia che, nel corso dei loro studi, parteciparono alla realizzazione dello spettacolo si ricordano:"}
{"id": "471183", "revid": "4327", "url": "https://it.wikipedia.org/wiki?curid=471183", "title": "Wir bitten zum Tanz", "text": ""}
{"id": "471184", "revid": "1318658", "url": "https://it.wikipedia.org/wiki?curid=471184", "title": "I Confess", "text": ""}
{"id": "471187", "revid": "663182", "url": "https://it.wikipedia.org/wiki?curid=471187", "title": "Spellbound", "text": ""}
{"id": "471188", "revid": "4327", "url": "https://it.wikipedia.org/wiki?curid=471188", "title": "Me, Myself and Irene", "text": ""}
{"id": "471189", "revid": "1305772", "url": "https://it.wikipedia.org/wiki?curid=471189", "title": "Io, robot", "text": ""}
{"id": "471190", "revid": "4327", "url": "https://it.wikipedia.org/wiki?curid=471190", "title": "Cospiracy Theory", "text": ""}
{"id": "471191", "revid": "4327", "url": "https://it.wikipedia.org/wiki?curid=471191", "title": "Irma la Douce", "text": ""}
{"id": "471192", "revid": "339392", "url": "https://it.wikipedia.org/wiki?curid=471192", "title": "Dirty Harry", "text": ""}
{"id": "471193", "revid": "1494169", "url": "https://it.wikipedia.org/wiki?curid=471193", "title": "Casino Royale", "text": ""}
{"id": "471195", "revid": "4327", "url": "https://it.wikipedia.org/wiki?curid=471195", "title": "Jules et Jim", "text": ""}
{"id": "471196", "revid": "339392", "url": "https://it.wikipedia.org/wiki?curid=471196", "title": "Karins ansikte", "text": ""}
{"id": "471197", "revid": "212348", "url": "https://it.wikipedia.org/wiki?curid=471197", "title": "Kickboxer", "text": ""}
{"id": "471200", "revid": "4327", "url": "https://it.wikipedia.org/wiki?curid=471200", "title": "Koyaanisqatsi - Life out of balance", "text": ""}
{"id": "471201", "revid": "4327", "url": "https://it.wikipedia.org/wiki?curid=471201", "title": "Kramer vs. Kramer", "text": ""}
{"id": "471202", "revid": "586080", "url": "https://it.wikipedia.org/wiki?curid=471202", "title": "Mordechaj Anielewicz", "text": "Biografia.\nNato in una famiglia povera a Wyszk\u00f3w, presso Varsavia, ader\u00ec al movimento scout ebraico giovanile sionista socialista \"Hashomer Hatzair\" dopo aver compiuto gli studi superiori. Il 7 settembre 1939, una settimana dopo lo scoppio della guerra contro la Polonia, Anielewicz fugg\u00ec assieme al suo gruppo da Varsavia alle regioni orientali del paese, sperando che i polacchi potessero rallentare l'avanzata tedesca. Quando l'Armata rossa occup\u00f2 la Polonia orientale, Anielewicz tent\u00f2 di passare in Romania per aprire un canale di emigrazione in Israele (allora Mandato britannico della Palestina) per i giovani polacchi; fu per\u00f2 fermato e imprigionato dai sovietici. Fu rilasciato poco dopo e trasferito al ghetto di Varsavia.\nQuando seppe che rifugiati ebrei, altri gruppi giovanili e politici fuggivano verso Vilnius, in Lituania - allora sotto controllo sovietico -, vi si rec\u00f2 e convinse i suoi colleghi ad inviare persone in Polonia per continuare la lotta contro i nazisti. Ritorn\u00f2 a Varsavia nel gennaio del 1940 con la sua fidanzata, Mira Fuchrer, e l\u00ec organizz\u00f2 cellule e gruppi di giovani, partecip\u00f2 a pubblicazioni clandestine, organizz\u00f2 incontri e seminari e visit\u00f2 altri gruppi in citt\u00e0 vicine.\nNell'estate del 1942 Anielewicz era nel sud-ovest della Polonia annessa alla Germania tentando di organizzare una difesa armata. Al suo ritorno vide che era stata compiuta una massiccia deportazione verso il campo di sterminio di Treblinka e restavano solo 60.000 degli originali 350.000 ebrei. Si affili\u00f2 allo \u017bOB e in novembre fu nominato comandante. All'inizio del 1943 fu stabilito un contatto con il governo polacco in esilio a Londra e il gruppo ricevette delle armi dalla zona polacca di Varsavia.\nIl 18 gennaio 1943, Anielewicz prese l'iniziativa di impedire la deportazione di un gruppo di ebrei ai campi di sterminio, iniziando la rivolta che sarebbe terminata il 16 maggio 1943. Anielewicz si suicid\u00f2, con la sua fidanzata e lo stato maggiore, nel bunker della \u017bOB in via Mila, l'8 maggio, quando la loro cattura da parte dei nazisti era ormai inevitabile. All'inizio del 1944 gli fu concessa l'onorificenza postuma Virtuti Militari, la croce di guerra polacca, dal governo polacco in esilio.\nIl kibbutz Yad Mordechai in Israele \u00e8 stato fondato in sua memoria e ospita un monumento in suo onore.\nBibliografia.\nYitzhak (\"Antek\") Zuckerman, \"A Surplus of Memory: Chronicle of the Warsaw Ghetto Uprising (A Centennial Book)\", ISBN 0520078411."}
{"id": "471203", "revid": "4327", "url": "https://it.wikipedia.org/wiki?curid=471203", "title": "It Started in Naples", "text": ""}
{"id": "471204", "revid": "92723", "url": "https://it.wikipedia.org/wiki?curid=471204", "title": "KV24", "text": "KV24 (Kings' Valley 24) \u00e8 la sigla che identifica una delle tombe della Valle dei Re in Egitto; sconosciuto il titolare.\nMappata e rilevata del 1825 da John Gardner Wilkinson, \u00e8 stata scavata solo di recente da Otto Schaden nel 1991-1992.\nSi tratta, probabilmente di una tomba non-regale della XVIII Dinastia, nota sin dall'antichit\u00e0 e riutilizzata varie volte per sepolture successive, forse della XXII dinastia, e quale magazzino anche in periodo romano e copto. Al suo interno sono state rinvenute tracce di ripetute sepolture relative ad almeno cinque differenti corpi tra cui un bambino, arnesi da falegname, frammenti di vasellame. \u00c8 costituita da un pozzo e da una camera, appena sbozzata, scavati nella pavimentazione del wadi occupato dalla Valle dei Re."}
{"id": "471206", "revid": "4327", "url": "https://it.wikipedia.org/wiki?curid=471206", "title": "Eddie and the Cruisers", "text": ""}
{"id": "471208", "revid": "4327", "url": "https://it.wikipedia.org/wiki?curid=471208", "title": "Le bateau sur l'herbe", "text": ""}
{"id": "471209", "revid": "827882", "url": "https://it.wikipedia.org/wiki?curid=471209", "title": "Alamo (disambigua)", "text": ""}
{"id": "471210", "revid": "4327", "url": "https://it.wikipedia.org/wiki?curid=471210", "title": "Silk Stockings", "text": ""}
{"id": "471211", "revid": "1305772", "url": "https://it.wikipedia.org/wiki?curid=471211", "title": "La Belle et la B\u00eate", "text": ""}
{"id": "471212", "revid": "697352", "url": "https://it.wikipedia.org/wiki?curid=471212", "title": "Beauty and the Beast", "text": ""}
{"id": "471213", "revid": "1855488", "url": "https://it.wikipedia.org/wiki?curid=471213", "title": "Ransom", "text": ""}
{"id": "471215", "revid": "481666", "url": "https://it.wikipedia.org/wiki?curid=471215", "title": "The Taming of the Shrew", "text": ""}
{"id": "471216", "revid": "4327", "url": "https://it.wikipedia.org/wiki?curid=471216", "title": "Shanghaied Love", "text": ""}
{"id": "471217", "revid": "4327", "url": "https://it.wikipedia.org/wiki?curid=471217", "title": "You Can't Get Away with Murder", "text": ""}
{"id": "471218", "revid": "834", "url": "https://it.wikipedia.org/wiki?curid=471218", "title": "La caza", "text": ""}
{"id": "471220", "revid": "1226", "url": "https://it.wikipedia.org/wiki?curid=471220", "title": "Der Untergang", "text": ""}
{"id": "471221", "revid": "124258198", "url": "https://it.wikipedia.org/wiki?curid=471221", "title": "Cronologia delle glaciazioni", "text": "Le ere di glaciazione pi\u00f9 lunghe nella vita della Terra furono sei.\nIl primo, probabilmente il pi\u00f9 intenso, and\u00f2 all'incirca dagli 800 fino ai 600 milioni di anni fa, durante il tardo Proterozoico. Alcuni scienziati hanno ipotizzato che l'intera Terra fosse ricoperta completamente da una coltre di ghiaccio, trasformandosi quindi in una sorta di gigantesca palla di neve. La fine di quest'era glaciale fu all'incirca contemporanea alla cosiddetta \"esplosione cambriana\", un'epoca di grandissima produzione di vita multicellulare all'inizio del periodo Cambriano.\nTra i 460 e i 430 milioni di anni fa (nell'Ordoviciano superiore) ci furono una serie minore di glaciazioni, seguite da altre pi\u00f9 intense tra i 350 e i 250 milioni di anni fa (Carbonifero-Permiano).\nI periodi glaciali pi\u00f9 recenti risalgono al Pleistocene, con intervalli freddi variabili tra i 40\u00a0000 e i 100\u00a0000 anni. L'ultimo periodo glaciale termin\u00f2 12\u00a0000 anni fa.\nI periodi glaciali durante il Pleistocene.\nIn passato i cicli glaciali erano denominati sulla base delle loro caratteristiche morfologiche e geografiche. Oggi si utilizza una numerazione derivata dagli studi isotopici dei sedimenti marini e definita come MIS o stadio dell'isotopo marino.\nNel Pleistocene le fasi glaciali e interglaciali sono chiamate, dalla pi\u00f9 recente alla pi\u00f9 antica, come segue:\nAltri periodi del Pleistocene\nL'inversione Brunhes-Matuyama avvenne 780\u00a0000 anni fa, in coincidenza con il MIS19, l'epoca interglaciale \"Cromerian Complex\" I."}
{"id": "471222", "revid": "4327", "url": "https://it.wikipedia.org/wiki?curid=471222", "title": "La chienne", "text": ""}
{"id": "471224", "revid": "4327", "url": "https://it.wikipedia.org/wiki?curid=471224", "title": "La chambre verte", "text": ""}
{"id": "471225", "revid": "4327", "url": "https://it.wikipedia.org/wiki?curid=471225", "title": "Lady of the Pavements", "text": ""}
{"id": "471227", "revid": "4327", "url": "https://it.wikipedia.org/wiki?curid=471227", "title": "Die stimme des Herzens", "text": ""}
{"id": "471229", "revid": "2912", "url": "https://it.wikipedia.org/wiki?curid=471229", "title": "Carla's Song", "text": ""}
{"id": "471230", "revid": "765341", "url": "https://it.wikipedia.org/wiki?curid=471230", "title": "Father and Son", "text": ""}
{"id": "471231", "revid": "4327", "url": "https://it.wikipedia.org/wiki?curid=471231", "title": "Society Doctor", "text": ""}
{"id": "471232", "revid": "4327", "url": "https://it.wikipedia.org/wiki?curid=471232", "title": "The Evil Dead", "text": ""}
{"id": "471234", "revid": "4327", "url": "https://it.wikipedia.org/wiki?curid=471234", "title": "The House That Dripped Blood", "text": ""}
{"id": "471235", "revid": "4327", "url": "https://it.wikipedia.org/wiki?curid=471235", "title": "House of 1000 Corpses", "text": ""}
{"id": "471236", "revid": "4327", "url": "https://it.wikipedia.org/wiki?curid=471236", "title": "The Devil's Rejects", "text": ""}
{"id": "471237", "revid": "4327", "url": "https://it.wikipedia.org/wiki?curid=471237", "title": "Les menteurs", "text": ""}
{"id": "471238", "revid": "4327", "url": "https://it.wikipedia.org/wiki?curid=471238", "title": "Something Always Happens", "text": ""}
{"id": "471240", "revid": "4327", "url": "https://it.wikipedia.org/wiki?curid=471240", "title": "Taste of Fear", "text": ""}
{"id": "471241", "revid": "4327", "url": "https://it.wikipedia.org/wiki?curid=471241", "title": "House of the Long Shadows", "text": ""}
{"id": "471242", "revid": "154893", "url": "https://it.wikipedia.org/wiki?curid=471242", "title": "Yaneura no sanpo sha", "text": ""}
{"id": "471243", "revid": "21371", "url": "https://it.wikipedia.org/wiki?curid=471243", "title": "The Russia House", "text": ""}
{"id": "471244", "revid": "834", "url": "https://it.wikipedia.org/wiki?curid=471244", "title": "The key", "text": ""}
{"id": "471247", "revid": "4327", "url": "https://it.wikipedia.org/wiki?curid=471247", "title": "Kagi", "text": ""}
{"id": "471248", "revid": "4327", "url": "https://it.wikipedia.org/wiki?curid=471248", "title": "Poprigunya", "text": ""}
{"id": "471249", "revid": "92723", "url": "https://it.wikipedia.org/wiki?curid=471249", "title": "KV36", "text": "KV36 (Kings' Valley 36) \u00e8 la sigla che identifica una delle tombe della Valle dei Re in Egitto; era la sepoltura del nobile Maiherpera (XVIII dinastia).\nStoria.\nScoperta nel marzo 1899 da Victor Loret, rest\u00f2 fino al 1905 l'unica tomba intatta trovata nella Valle dei Re.\nBench\u00e9 tale particolarit\u00e0 la ponga in una particolare luce nel quadro delle scoperte archeologiche, si tratta tuttavia di una tomba minore giacch\u00e9, peraltro, non \u00e8 regale. Il suo titolare Maiherpera (o Maiherpi, o Maihirpa), morto intorno ai vent\u2019anni, era probabilmente un nobile che annoverava tra i suoi titoli quello di \"Figlio del Kep\" . La provenienza da un\u2019area meridionale dell\u2019Egitto \u00e8 peraltro avvalorata da studi compiuti sulla mummia a cura di Jules Daressy che riscontr\u00f2 una pigmentazione alquanto scura compatibile con una provenienza dall'area nubiana.\nLa tomba, sebbene soggetta ad almeno un furto nel corso verosimilmente della XX dinastia, venne rinvenuta pressoch\u00e9 intatta, ma fu soggetta ad operazioni di scavo scarsamente documentate giacch\u00e9 Loret non pubblic\u00f2 mai un diario della scoperta; unico resoconto delle fasi salienti e dello stato della tomba si deve a Georg August Schweinfurth, un botanico, che lo pubblic\u00f2 sulla rivista tedesca \"Vossische Zeitung\" del 25 maggio 1899\nAnche sotto il profilo della documentazione fotografica, uniche fotografie delle suppellettili di tale tomba sono a lungo rimaste quelle scattate da George Daressy nel 1902. Nella tomba vennero rinvenuti, oltre alla mummia ed ai sarcofagi che la contenevano, gioielli, scarabei, sigilli, vasellame, equipaggiamenti da caccia, componenti di giochi da tavolo, papiri tra cui uno, lungo oltre dodici metri, contenente trenta capitoli del Libro dei Morti .\nArchitettura e ritrovamenti.\nDal punto di vista architettonico, la tomba si presenta con un pozzo d\u2019ingresso che d\u00e0 direttamente accesso a una piccola camera funeraria.\nLa mummia di Maiherpera presentava tagli nelle bende (specie sulle braccia ove pi\u00f9 probabile era l'esistenza di gioielli e bracciali), ma recava ancora sul viso una maschera in cartonnage e si trovava in tre sarcofagi di cui il primo di forma rettangolare in legno, ed i due pi\u00f9 interni, antropomorfi, in legno rivestiti di lamina d'oro. A riprova dell'alta posizione di Maiherpera, si consideri che anche il contenitore dei vasi canopici era rivestito di foglia d'oro ed \u00e8 del tutto identico a quello poi rinvenuto nella tomba di Tutankhamon (KV62), sia pure di dimensioni pi\u00f9 ridotte. Precisi indicatori, tra cui ostraka risalenti alla XIX-XX dinastia, scoperti da Howard Carter nel 1902 nei pressi dell'ingresso, rivelano che autori dei furti furono operai della necropoli e che le operazioni di ripristino dei luoghi avvenne a cura dei loro superiori per evitare scandali e indagini.\nLa scarsit\u00e0 di documentazione sulle fasi dello scavo archeologico, non ha consentito di assegnare Maiherpera ad un ben preciso periodo storico: \u00e8 usualmente accettato che la sepoltura sia assegnabile al regno di Thutmosi IV o di Amenhotep III suggerendo che potesse trattarsi di un figlio di uno dei due sovrani e di una regina minore nubiana. Tale ipotesi, tuttavia, contrasta con la mancanza, nella tomba, di iscrizioni che facciano riferimento a tale discendenza che sarebbe certamente stata sottolineata in caso positivo."}
{"id": "471250", "revid": "228587", "url": "https://it.wikipedia.org/wiki?curid=471250", "title": "The Citadel", "text": ""}
{"id": "471251", "revid": "4327", "url": "https://it.wikipedia.org/wiki?curid=471251", "title": "El kalaa", "text": ""}
{"id": "471252", "revid": "3422001", "url": "https://it.wikipedia.org/wiki?curid=471252", "title": "Amministratore di sistema", "text": ""}
{"id": "471253", "revid": "1318658", "url": "https://it.wikipedia.org/wiki?curid=471253", "title": "Hakai", "text": ""}
{"id": "471254", "revid": "1318658", "url": "https://it.wikipedia.org/wiki?curid=471254", "title": "The Human Comedy", "text": ""}
{"id": "471258", "revid": "339392", "url": "https://it.wikipedia.org/wiki?curid=471258", "title": "Os\u00eenda", "text": ""}
{"id": "471259", "revid": "2175", "url": "https://it.wikipedia.org/wiki?curid=471259", "title": "The Trouble with Harry", "text": ""}
{"id": "471260", "revid": "1762097", "url": "https://it.wikipedia.org/wiki?curid=471260", "title": "Luser", "text": "SVensson's ITS on KLH-10\u00a0\u00a0\u00a0\u00a0\u00a0Welcome to SV!SV ITS.1648. PWORD.2660.TTY 112. Lusers, Fair Share = 2%*\nUn esempio dell'uso di \"luser\".\nNel gergo di Internet, un luser (talvolta espanso come local user; anche luzer o luzzer; in italiano reso spesso con il termine utonto) \u00e8 un utente di computer stupido, irritante o pesantemente inopportuno.\n\u00c8 una parola macedonia tra \"loser\" (perdente) e \"user\" (utente) e viene normalmente pronunciata come \"loser\". Il termine \"luser\" \u00e8 anche sinonimo di \"lamer\". Nell'hackish, la parola \"luser\" ha un significato pi\u00f9 ampio e si riferisce a qualsiasi utente (in pratica chiunque non sia un \"guru\"), in particolare se costui \u00e8 un imbranato anche nella vita reale. Questo termine indica anche un utente che non sia un esperto, in contrapposizione ad un utente preparato o a un sistemista; ad esempio un end luser. Questo termine \u00e8 particolarmente popolare negli uffici che si occupano di assistenza informatica e che devono avere a che fare con i \"luser\" come parte del proprio lavoro, in cui impiegare, metaforicamente, un LART \u2013 Luser Attitude Readjustment Tool (\"Strumento di Correzione dell'Atteggiamento del luser\"), o \"clue-by-four\" \u2013 significa impedire, in vari modi, l'accesso alle risorse informatiche all'utente.\nStoria.\nIl vocabolario Jargon File riporta che il termine venne coniato verso il 1975 al MIT. Nell'ITS, quando un utente accedeva ad un terminale del MIT e digitava control-Z per attivare il computer, venivano stampate a video alcuni informazioni di stato, inclusi il numero degli utenti che stavano usando il sistema; poteva ad esempio venir visualizzato \"14 users\" (14 utenti). Qualcuno pens\u00f2 che sarebbe stato un bello scherzo modificare il computer per far invece visualizzare \"14 losers\" (14 perdenti). Ne seguirono accese discussioni in quanto alcuni utenti non gradivano venir apostrofati come \"perdenti\" ogni volta che accedevano all'elaboratore. Per un certo tempo gli hacker lottarono, in maniera clandestina, per cambiare il messaggio gli uni all'insaputa degli altri per cui ogni volta che un utente accedeva al sistema poteva trovare \"users\" o \"losers\". Finalmente qualcuno us\u00f2 come compromesso \"lusers\" e la cosa ebbe termine. In seguito, una della macchine ITS aveva \"luser\" come comando di richiesta d'aiuto (request-for-help). L'ITS non fu pi\u00f9 usato a partire dalla met\u00e0 degli anni novanta, eccetto che come pezzo da museo; in ogni caso l'utilizzo di \"luser\" sopravvive tuttora e pu\u00f2 essere visto nei commenti dei programmi e in Usenet. /lusers (abbreviazione di \"list users\") \u00e8 anche un comando consueto di IRC per conoscere il numero di utenti connessi al server o alla rete.\nVoci correlate.\n\"Parte del testo \u00e8 tratto dal Jargon file, opera di Pubblico dominio\""}
{"id": "471261", "revid": "2175", "url": "https://it.wikipedia.org/wiki?curid=471261", "title": "The Plainsman", "text": ""}
{"id": "471262", "revid": "599013", "url": "https://it.wikipedia.org/wiki?curid=471262", "title": "How the West Was Won", "text": "How the West Was Won (\"come fu vinto l'ovest\" in lingua inglese) pu\u00f2 riferirsi a:"}
{"id": "471263", "revid": "4327", "url": "https://it.wikipedia.org/wiki?curid=471263", "title": "A Countess from Hong Kong", "text": ""}
{"id": "471265", "revid": "287204", "url": "https://it.wikipedia.org/wiki?curid=471265", "title": "The Thing", "text": ""}
{"id": "471266", "revid": "438678", "url": "https://it.wikipedia.org/wiki?curid=471266", "title": "The Thing from Another World", "text": ""}
{"id": "471267", "revid": "599013", "url": "https://it.wikipedia.org/wiki?curid=471267", "title": "Barbary Coast", "text": ""}
{"id": "471268", "revid": "4327", "url": "https://it.wikipedia.org/wiki?curid=471268", "title": "Coast of Skeletons", "text": ""}
{"id": "471269", "revid": "135491", "url": "https://it.wikipedia.org/wiki?curid=471269", "title": "La crise", "text": ""}
{"id": "471272", "revid": "767487", "url": "https://it.wikipedia.org/wiki?curid=471272", "title": "Yair Tzaban", "text": "Gi\u00e0 esponente della sinistra sionista israeliana, deputato alla Knesset per quattro legislature, dal 1981 al 1996, \u00e8 stato Ministro dell'Integrazione dal 1992 al 1996 nel secondo Governo Rabin e nel secondo Governo Peres.\nAttualmente \u00e8 co-presidente dell'International Federation of Secular Humanistic Jews."}
{"id": "471273", "revid": "4327", "url": "https://it.wikipedia.org/wiki?curid=471273", "title": "The Blue Dahlia", "text": ""}
{"id": "471274", "revid": "2175", "url": "https://it.wikipedia.org/wiki?curid=471274", "title": "The Girl in White", "text": ""}
{"id": "471275", "revid": "2175", "url": "https://it.wikipedia.org/wiki?curid=471275", "title": "The Lady Who Dared", "text": ""}
{"id": "471276", "revid": "834", "url": "https://it.wikipedia.org/wiki?curid=471276", "title": "Mr. Lucky", "text": ""}
{"id": "471278", "revid": "4327", "url": "https://it.wikipedia.org/wiki?curid=471278", "title": "Dancing Lady", "text": ""}
{"id": "471281", "revid": "481666", "url": "https://it.wikipedia.org/wiki?curid=471281", "title": "The Divorcee", "text": ""}
{"id": "471282", "revid": "4327", "url": "https://it.wikipedia.org/wiki?curid=471282", "title": "Les feux de la chandeleur", "text": ""}
{"id": "471288", "revid": "4327", "url": "https://it.wikipedia.org/wiki?curid=471288", "title": "Libeled Lady", "text": ""}
{"id": "471289", "revid": "827882", "url": "https://it.wikipedia.org/wiki?curid=471289", "title": "Woman of the Year", "text": ""}
{"id": "471290", "revid": "533647", "url": "https://it.wikipedia.org/wiki?curid=471290", "title": "Gian Pietro Carafa", "text": ""}
{"id": "471291", "revid": "1318658", "url": "https://it.wikipedia.org/wiki?curid=471291", "title": "Mystery Woman", "text": ""}
{"id": "471292", "revid": "4327", "url": "https://it.wikipedia.org/wiki?curid=471292", "title": "Die frau ohne Vergangenheit", "text": ""}
{"id": "471293", "revid": "4327", "url": "https://it.wikipedia.org/wiki?curid=471293", "title": "A Woman of Paris", "text": ""}
{"id": "471294", "revid": "4327", "url": "https://it.wikipedia.org/wiki?curid=471294", "title": "Platinum Blonde", "text": ""}
{"id": "471295", "revid": "1318658", "url": "https://it.wikipedia.org/wiki?curid=471295", "title": "Forsaking All Others", "text": ""}
{"id": "471298", "revid": "1318658", "url": "https://it.wikipedia.org/wiki?curid=471298", "title": "The Invisible Woman", "text": ""}
{"id": "471300", "revid": "599013", "url": "https://it.wikipedia.org/wiki?curid=471300", "title": "Back Street", "text": ""}
{"id": "471301", "revid": "4327", "url": "https://it.wikipedia.org/wiki?curid=471301", "title": "La femme d\u00e9fendue", "text": ""}
{"id": "471302", "revid": "87971", "url": "https://it.wikipedia.org/wiki?curid=471302", "title": "The Stepford Wives", "text": ""}
{"id": "471303", "revid": "4327", "url": "https://it.wikipedia.org/wiki?curid=471303", "title": "Charlie and the Chocolate Factory", "text": ""}
{"id": "471304", "revid": "4327", "url": "https://it.wikipedia.org/wiki?curid=471304", "title": "Nocn\u00ed mot\u00fdl", "text": ""}
{"id": "471306", "revid": "4327", "url": "https://it.wikipedia.org/wiki?curid=471306", "title": "The Gold Rush", "text": ""}
{"id": "471307", "revid": "300067", "url": "https://it.wikipedia.org/wiki?curid=471307", "title": "Vanity Fair", "text": "Vanity Fair, in italiano La fiera della (o delle) vanit\u00e0, \u00e8 originariamente il titolo d'un romanzo di William Makepeace Thackeray."}
{"id": "471308", "revid": "481666", "url": "https://it.wikipedia.org/wiki?curid=471308", "title": "The Jungle Princess", "text": ""}
{"id": "471309", "revid": "1318658", "url": "https://it.wikipedia.org/wiki?curid=471309", "title": "Jungle Girl", "text": ""}
{"id": "471310", "revid": "1318658", "url": "https://it.wikipedia.org/wiki?curid=471310", "title": "Anne of Green Gables", "text": ""}
{"id": "471311", "revid": "4327", "url": "https://it.wikipedia.org/wiki?curid=471311", "title": "Sf\u00eersitul noptii", "text": ""}
{"id": "471312", "revid": "1318658", "url": "https://it.wikipedia.org/wiki?curid=471312", "title": "The Bedroom Window", "text": ""}
{"id": "471314", "revid": "2175", "url": "https://it.wikipedia.org/wiki?curid=471314", "title": "The Crowd", "text": ""}
{"id": "471315", "revid": "4327", "url": "https://it.wikipedia.org/wiki?curid=471315", "title": "Jungfruk\u00e4llan", "text": ""}
{"id": "471316", "revid": "2175", "url": "https://it.wikipedia.org/wiki?curid=471316", "title": "The Petrified Forest", "text": ""}
{"id": "471317", "revid": "1318658", "url": "https://it.wikipedia.org/wiki?curid=471317", "title": "The Formula", "text": ""}
{"id": "471318", "revid": "3416505", "url": "https://it.wikipedia.org/wiki?curid=471318", "title": "Megami", "text": ""}
{"id": "471319", "revid": "339392", "url": "https://it.wikipedia.org/wiki?curid=471319", "title": "The Spanish Prisoner", "text": ""}
{"id": "471320", "revid": "2175", "url": "https://it.wikipedia.org/wiki?curid=471320", "title": "The Bride Walks Out", "text": ""}
{"id": "471321", "revid": "2175", "url": "https://it.wikipedia.org/wiki?curid=471321", "title": "The Buddy System", "text": ""}
{"id": "471322", "revid": "1498", "url": "https://it.wikipedia.org/wiki?curid=471322", "title": "Piccola Era glaciale", "text": ""}
{"id": "471323", "revid": "899609", "url": "https://it.wikipedia.org/wiki?curid=471323", "title": "Dark Passage", "text": ""}
{"id": "471324", "revid": "4327", "url": "https://it.wikipedia.org/wiki?curid=471324", "title": "Tarzan Escapes", "text": ""}
{"id": "471325", "revid": "1318658", "url": "https://it.wikipedia.org/wiki?curid=471325", "title": "The Hound of the Baskervilles", "text": ""}
{"id": "471326", "revid": "125858336", "url": "https://it.wikipedia.org/wiki?curid=471326", "title": "Secondo di Asti", "text": "Nel Martirologio romano \u00e8 ricordato il 30 marzo, il Ferrari invece lo inserisce il 6 aprile.\nLa storia.\nAlla luce di studi, pubblicati sulla rivista di cultura astigiana \"Il Platano\" nel 1976 e negli anni seguenti dal sacerdote don Pietro Dacquino, la figura leggendaria di san Secondo \u00e8 sicuramente di provenienza longobarda.\nLo dimostra l'area di diffusione del ricordo e del culto. Essa non \u00e8 il Piemonte, bens\u00ec l'antica area del dominio longobardo.\nSi trova, infatti, il culto a San Secondo Parmense, a Ludiano nel Cantone Ticino e a Venezia.\nSoprattutto, lo troviamo a Bobbio, nel monastero benedettino di San Colombano fondato da re Agilulfo e dalla regina Teodolinda.\nSan Secondo d'Asti \u00e8 certamente per il Dacquino una figura storicamente individuabile in un vescovo di Asti.\nQuesti probabilmente si guadagn\u00f2 fama e riconoscenza battendosi per la pacifica convivenza tra il nucleo originario di abitanti della citt\u00e0 gallo-romana di Hasta e gli occupanti longobardi: l'occupazione longobarda avvenne altrove con modalit\u00e0 molto violente, mentre ad Asti si realizz\u00f2 senza danni; al contrario, Asti fu scelta come capoluogo del vastissimo ducato assegnato a \"Gundoaldo\", fratello della regina Teodolinda, e tale posizione di preminenza politico-amministrativa spiega il suo successivo sviluppo economico e mercantile. \nIn tal caso Secondo d'Asti non fu un martire in senso stretto, ma un testimone della fede, facilmente individuato come vero protettore (patrono) della citt\u00e0.\nLe possibili ambiguit\u00e0 nella conoscenza della sua figura storica sono da individuarsi nella presenza di altri santi omonimi come ad esempio san Secondo, martire venerato a Ventimiglia.\nAlla luce di una recente datazione al carbonio 14 sulle ossa attribuite al Santo e conservate in un reliquiario in argento nella cripta della Collegiata dedicata al patrono astigiano, apparterrebbero ad un individuo di sesso maschile vissuto nel II secolo d.C. Questo rinforza l'ipotesi che nel caso le reliquie appartenessero a san Secondo, potrebbe trattarsi di un soldato romano martirizzato, come da sempre recita la leggenda.\nIn questo caso potrebbero cadere cos\u00ec le ipotesi di don Pietro Dacquino.\nLa leggenda.\nLe fonti.\nLe prime notizie sulla vita di san Secondo sono tratte dall'opera \"Acta Sanctorum\" di Jean Bolland, gesuita, che nel Seicento, con altri suoi confratelli, cominci\u00f2 a raccogliere le vite dei santi.\nIn particolare, gli atti di san Secondo derivano da quattro codici, diversi nella forma, ma simili nella sostanza:\nLa leggenda tramanda che Secondo, vissuto al periodo dell'imperatore Adriano di nobili origini astigiane, fosse appartenente alla nobile famiglia dei \"Vettii\", la quale avrebbe fondato e dato il nome al villaggio di Vezza d'Alba o dei \"Pallidi\" o della \"gens\" Licinia.\nEgli era un idolatra fervente ascritto alla milizia romana e grande amico di Saprizio, prefetto delle Alpi Cozie.\nL'incontro con il martire Calogero.\nCalogero, comandante delle guardie del prefetto di Brescia, Italico, convertitosi al cristianesimo, viene imprigionato nel fondo della Torre Rossa, l'attuale campanile della chiesa del rione Santa Caterina di Asti.\nSecondo, iniziato al Cristianesimo da Calogero (che era detenuto nelle carceri astigiane), part\u00ec poi con Saprizio per un viaggio verso Tortona e proprio durante il tragitto, secondo la leggenda devozionale, sarebbero accaduti prodigi eccezionali.Incontr\u00f2 a Tortona Marziano, vescovo della citt\u00e0, che lo inizi\u00f2 sulla via della conversione e della carit\u00e0.\nSecondo giunse a Milano, dove ebbe la benedizione di Giovita che lo invit\u00f2 a portare il sacramento dell'eucaristia a Calogero e Marziano.\nRitornato a Tortona, Secondo riusc\u00ec ad entrare nelle prigioni in cui Marziano era stato nel frattempo rinchiuso da Saprizio che lo aveva anche gi\u00e0 condannato a morte.\nSecondo gli rimase accanto per tutta la notte e il giorno seguente, dopo il martirio, ne seppell\u00ec il corpo.\nSaprizio cerc\u00f2 di convincere Secondo a rinunciare al cristianesimo con tutti i mezzi, anche con le torture, ma Secondo rimase irremovibile nella sua scelta.\nLa condanna.\nSaprizio allora lo condann\u00f2 a morte ma, durante la notte precedente il supplizio, Secondo sarebbe stato liberato da un angelo mandato dal cielo e \"trasportato\" ad Asti, nel carcere dove gi\u00e0 si trovava Calogero.\nSaprizio, scoperta la fuga, torn\u00f2 ad Asti, mand\u00f2 Calogero ad Albenga dove venne martirizzato, mentre Secondo, il 30 marzo 119, venne portato all'esterno delle mura astigiane e decapitato.\nLa sepoltura.\nLa leggenda narra ancora che Secondo fu sepolto sul luogo in cui fu ucciso e che qui sorse in seguito la chiesa a lui dedicata.\nI miracoli.\nUno dei miracoli attribuiti a san Secondo \u00e8 quello della liberazione della citt\u00e0 dall'assedio minacciato nel 1526 dal condottiero Fabrizio Maramaldo, al servizio dell'imperatore Carlo V, al tempo comandante del presidio di Alessandria.\nQuest'ultimo, avendo tentato di entrare nei pressi di porta San Pietro, fu respinto e allontanato dalla popolazione che aveva invocato con fervore la protezione della Vergine Maria e di san Secondo.\nL'importante vicenda fu raffigurata nell'affresco tuttora visibile nella parete destra del coro della collegiata a lui dedicata.\nIl culto.\nLe reliquie.\nAd Asti nella Collegiata di San Secondo, il suo corpo ripos\u00f2 nell'antica cripta, ma le incursioni barbariche dei secolo IX e secolo X ne obbligarono il trasferimento nel Duomo, pi\u00f9 sicuro perch\u00e9 collocato all'interno della cinta muraria.\nDi tale traslazione non esistono documenti certi, ma verso l'880 la fabbrica appare intitolata a \"Santa Maria e a San Secondo\" che confermerebbe la presenza delle reliquie in tale edificio.\nSecondo l'Incisa (1742-1819), la traslazione definitiva sarebbe avvenuta sotto l'episcopato di Bruningo il quale, prima di riportare nuovamente le reliquie del Santo nella collegiata, avrebbe fatto ristrutturare ed ampliare la chiesa.\nNel 1597 le reliquie vennero depositate sotto l'altare maggiore in una cassa argentea, offerta da Emanuele Filiberto di Savoia.\nLe feste patronali di san Secondo in Asti.\nLa devozione che i fedeli astigiani professano verso san Secondo, concittadino eletto a patrono, \u00e8 da sempre vivissima.\nNegli atti pubblici dopo il nome di Ges\u00f9 e di Maria Vergine, compariva sempre anche quello di san Secondo. Le feste in suo onore furono sempre grandiose e solenni ed ancora oggi durano diversi giorni. \nDapprima la festivit\u00e0 si celebrava il 29 o il 30 marzo, poi, siccome detti giorni cadono sovente nella settimana Santa o, se non altro, in Quaresima, si trasport\u00f2 la festa al gioved\u00ec dopo la prima domenica dopo Pasqua, cio\u00e8 in Albis. Nel 1818 con rescritto di papa Pio VII, la si fiss\u00f2 il primo marted\u00ec di maggio.\nFuochi d'artificio.\nGi\u00e0 nel 1100 il Comune di Asti obbligava i propri feudatari a partecipare alla processione per la festa annuale del santo con le torce.\nIn seguito si organizzarono i fuochi artificiali.\nSi dava inizio allo spettacolo pirotecnico con lo squillo delle trombe e con l'incendio della colombina, compito sempre affidato ad una dama della nobilt\u00e0.\nCos\u00ec troviamo che nelle cronache del 1777 diede fuoco alla colomba una dama di Dronero, nel 1779 la contessa Mola di Lariss\u00e8, nel 1781 la marchesa di Incisa e madama di Robilante, nel 1786 la marchesa di Gresy.\nTutt'oggi la tradizione dei fuochi artificiali \u00e8 vivissima: per gli astigiani \u00e8 il \"Lundes d'j feu\" (luned\u00ec dei fuochi), e si svolgono il luned\u00ec antecedente la festa del santo patrono, nell'abituale area del Lungo Tanaro.\nL'illuminazione.\nPer parecchi anni, ininterrottamente, dopo i fuochi vi fu l'illuminazione della citt\u00e0.Nell'anno 1790 si legge dal \"Giornale di Asti\" dell'Incisa: \u00ab...dopo i fuochi vi fu l'illuminazione in quasi tutte le contrade della citt\u00e0... L'illuminazione era composta di candele in moltissime finestre, fanali e lanternoni in mezzo alla contrada... A render la cosa pi\u00f9 grata si videro moltissime iscrizioni o detti... Oltre le riferite iscrizioni vi furono un'infinit\u00e0 di detti illuminati, applausi a San Secondo, ai cittadini, ai forestieri...\u00bb\nLa Fiera Carolingia.\nLa Fiera Carolingia \u00e8 sicuramente la pi\u00f9 antica, la pi\u00f9 conosciuta e la pi\u00f9 grande delle Fiere che si svolgono sul territorio astigiano.\nNegli ordinamenti della \"Rubrice Statorum\" della citt\u00e0 di Asti del 1340, si viene a conoscenza che una delle due fiere si tiene otto giorni prima e otto giorni dopo la festa del Santo patrono della citt\u00e0, lungo una parte della contrada Maestra (l'attuale Corso Alfieri) a cui partecipavano mercanti provenienti da varie parti del paese e dell'Europa. Questo per la citt\u00e0 di Asti era un tale beneficio economico che i principi o signori reggenti concedevano ai partecipanti particolari agevolazioni quali il diritto di asilo e di ospitalit\u00e0, l'esenzione dei dazi sulle merci, il pi\u00f9 sollecito disbrigo delle formalit\u00e0 burocratiche. I prodotti erano i pi\u00f9 svariati: lane fiorentine ed inglesi, broccati veneziani, lame del Reno, vini, spezie, pelli.\nOggi le cose non sono cambiate: tuttora la manifestazione in onore del Santo patrono mantiene la sua freschezza e completezza sia per quanto riguarda i tanti operatori partecipanti, con una variet\u00e0 grandissima di prodotti, sia per quanto riguarda i visitatori che sempre numerosi accorrono dall'Italia e dall'estero; \u00e8 cambiato solo lo spazio occupato dalle bancarelle che ora \u00e8 pi\u00f9 grande estendendosi lungo le vie di tutto il centro storico. La fiera si svolge il mercoled\u00ec seguente la festa di san Secondo.\nLa Corsa del Palio.\nLe corse del Palio in occasione delle festivit\u00e0 di san Secondo sono antichissime, probabilmente anteriori al 1200. Potevano concorrere astigiani e forestieri.\nEmanuele Filiberto, il 20 maggio 1545, assumendo la reggenza della citt\u00e0, si impegn\u00f2 per s\u00e9 e per i suoi successori a fornire i palii: uno di rasi 12 per la Corsa, l'altro di rasi 9 per l'offerta al santo patrono. Nel XVIII secolo i palii vennero uniti ad un labaro di tela, generalmente azzurra, ornato dagli stemmi di Savoia, del Comune, del Governatore e del Podest\u00e0. L'immagine di San Secondo a cavallo fece la sua apparizione sul labaro del Palio dedicato alla chiesa e, sul finire del secolo XIX, anche su quello per la Corsa.\nL'iconografia.\nSiccome, secondo la leggenda, san Secondo pass\u00f2 il Po a cavallo come se fosse terra ferma, \u00e8 spesso rappresentato nell'atto di calmare il cavallo recalcitrante all'insolito percorso.\nDa sempre, l'immagine di san Secondo, che Asti aveva diffuso nel mondo tramite le sue potenti \"casane\" \u00e8 quella che lo raffigura a cavallo con in mano lo stendardo rosso crociato di bianco. L'immagine del cavaliere era sovente contornata, sui sigilli di documenti e pergamene, dal motto \"Aste Nitet Mundo Sancto Custode Secundo\". L'effigie del santo compariva anche sul verso di tutte le monete che la Zecca di Asti coni\u00f2 dal 1356 fino alla fine del XV secolo con l'ultima dominazione, quella Orleanese, prima del definitivo passaggio con Casa Savoia; al verso l'arme che cambia ad ogni passaggio di potere.\nNel 1590 Secondo venne raffigurato per la prima volta con gli abiti da soldato romano, senza spada e con il modello della citt\u00e0 di Asti nella mano sinistra. La nuova effigie conferiva al personaggio un'identit\u00e0 romana che, rendendolo partecipe dell'impero, superava il concetto di potere comunale medioevale.\nSin dai palii pi\u00f9 antichi compare sempre l'immagine del santo, in un primo tempo schematizzata in un piccolo tondo dipinto, poi, nell'Ottocento, espressa sempre con l'iconografia del soldato romano e, nel periodo pi\u00f9 recente, caratterizzata dall'interpretazione dell'artista a cui \u00e8 affidata l'opera.\nParticolare interesse rivestono le due bandiere militari custodite un tempo nell'Armeria Reale di Torino, ma ora di propriet\u00e0 del comune di Asti.\n\u00c8 il caso della bandiera del battaglione definita \"colonnella\" e quella di una dei tre battaglioni subalterni del \"Reggimento Provinciale di Asti\" risalenti al 1774.\nLe due bandiere hanno rappresentata a pieno drappo l'immagine di san Secondo loricato alla romana con l'insegna e nella mano sinistra una bella immagine della citt\u00e0.\nMa l'opera di maggior pregio che lo riguarda \u00e8 l'affresco del Parmigianino (secolo XVI) nella chiesa di San Giovanni Evangelista a Parma: egli vi appare nell'atto di calmare il cavallo impennato."}
{"id": "471327", "revid": "400694", "url": "https://it.wikipedia.org/wiki?curid=471327", "title": "Cat on a Hot Tin Roof", "text": ""}
{"id": "471328", "revid": "4327", "url": "https://it.wikipedia.org/wiki?curid=471328", "title": "La gitanilla", "text": ""}
{"id": "471329", "revid": "1318658", "url": "https://it.wikipedia.org/wiki?curid=471329", "title": "The Governess", "text": ""}
{"id": "471330", "revid": "2175", "url": "https://it.wikipedia.org/wiki?curid=471330", "title": "The Adventures of the Wilderness Family", "text": ""}
{"id": "471331", "revid": "106908", "url": "https://it.wikipedia.org/wiki?curid=471331", "title": "The Barrier", "text": ""}
{"id": "471333", "revid": "2175", "url": "https://it.wikipedia.org/wiki?curid=471333", "title": "The Big City", "text": ""}
{"id": "471334", "revid": "767487", "url": "https://it.wikipedia.org/wiki?curid=471334", "title": "Big City", "text": "Big City \u00e8 un film del 2007 diretto da Djamel Bensalah.\nTrama.\nFar West americano, 1889. Nella tranquilla cittadina di Big City \u00e8 attesa una carovana di emigranti. Gli indiani decidono di attaccare la carovana, cos\u00ec lo sceriffo e gli uomini del villaggio vanno in soccorso degli emigranti. Anche le donne vanno in loro aiuto, lasciando al villaggio i bambini sotto i 12 anni, un vecchio ubriacone (Eddy Mitchell) e lo scemo del villaggio.\nI bambini optano per un'anarchia totale nel villaggio, ma nel pomeriggio si organizzano e iniziano a controllarsi, andando a occupare le mansioni che avevano i genitori. Lo scemo diventa sceriffo, mentre l'ubriacone diventa giudice. I bambini non mutuano dai grandi solo abiti e professioni, ma anche pregiudizi e errori.\nTutto in qualche modo sembra filare liscio, ma William White, ragazzino di 13 anni, decide di mettere in ginocchio la citt\u00e0. E a complicare ulteriormente le cose giungono i figli degli indiani capitanati da Wapiti."}
{"id": "471335", "revid": "4327", "url": "https://it.wikipedia.org/wiki?curid=471335", "title": "Der berg ruft!", "text": ""}
{"id": "471336", "revid": "964734", "url": "https://it.wikipedia.org/wiki?curid=471336", "title": "Taicun", "text": "Taicun () \u00e8 un antico titolo onorifico giapponese derivato dal libro dei mutamenti cinese, utilizzato in passato per i sovrani indipendenti privi di discendenza imperiale.\nIl significato letterale \u00e8 \"grande signore/principe\" o \"comandante supremo\". \nNel periodo Edo, questa parola \u00e8 stata utilizzata come titolo diplomatico per designare lo \"sh\u014dgun\" del Giappone nei rapporti con l'estero. Il nome ufficiale \u00e8 .\nDa \"taikun\" deriva il termine inglese \"tycoon\" che viene usato per estensione per definire un magnate di uno o pi\u00f9 settori industriali.\nStoria del termine.\nIl termine fu usato per la prima volta dallo shogunato Tokugawa, nel tentativo di svincolare il Giappone dal sistema di relazioni sinocentriche. Come \"sh\u014dgun\", non poteva avvalersi del titolo di imperatore (), come neanche del titolo di re () visto che con questo termine venivano indicati i re di stati che versavano tributi all'imperatore cinese. Siccome il linguaggio formale \u00e8 estremamente importante nella diplomazia e l'utilizzo di altri termini alternativi fu ritenuto inappropriato, il termine \"taikun\" \u00e8 stato scelto per rappresentare al meglio lo \"sh\u014dgun\" nelle comunicazioni diplomatiche formali.\nAdattamenti.\nUna versione modificata di questa parola, \"tycoon\", compare nella lingua inglese col significato di \"magnate\", in riferimento a un ricco impresario. La parola inglese \u00e8 usata a volte anche in italiano al posto di \"magnate\" o \"imprenditore\". \nIl termine \u00e8 stato adottato diffusamente in ambito videoludico per indicare una sottocategoria di videogiochi gestionali basati sullo sviluppo e gestione di attivit\u00e0 imprenditoriali. Basti pensare ai popolari Zoo Tycoon, Roller Coaster Tycoon o, uno dei primi esponenti del genere ad includere il termine nel titolo, Railroad Tycoon."}
{"id": "471337", "revid": "4327", "url": "https://it.wikipedia.org/wiki?curid=471337", "title": "King of the Turf", "text": ""}
{"id": "471338", "revid": "2175", "url": "https://it.wikipedia.org/wiki?curid=471338", "title": "The Great Race", "text": ""}
{"id": "471339", "revid": "1318658", "url": "https://it.wikipedia.org/wiki?curid=471339", "title": "The Great Escape", "text": "The Great Escape (\"la grande fuga\" in lingua inglese) pu\u00f2 riferirsi a:"}
{"id": "471342", "revid": "599013", "url": "https://it.wikipedia.org/wiki?curid=471342", "title": "No Other Woman", "text": ""}
{"id": "471343", "revid": "2175", "url": "https://it.wikipedia.org/wiki?curid=471343", "title": "The Great Lie", "text": ""}
{"id": "471344", "revid": "4327", "url": "https://it.wikipedia.org/wiki?curid=471344", "title": "Der gro\u00dfe Schatten", "text": ""}
{"id": "471345", "revid": "834", "url": "https://it.wikipedia.org/wiki?curid=471345", "title": "The House in the Square", "text": ""}
{"id": "471346", "revid": "78273", "url": "https://it.wikipedia.org/wiki?curid=471346", "title": "Jimmu", "text": ""}
{"id": "471347", "revid": "1318658", "url": "https://it.wikipedia.org/wiki?curid=471347", "title": "Tiger by the Tail", "text": ""}
{"id": "471348", "revid": "4327", "url": "https://it.wikipedia.org/wiki?curid=471348", "title": "Her Bodyguard", "text": ""}
{"id": "471349", "revid": "834", "url": "https://it.wikipedia.org/wiki?curid=471349", "title": "The bodyguard", "text": ""}
{"id": "471350", "revid": "1226", "url": "https://it.wikipedia.org/wiki?curid=471350", "title": "The War of the Worlds", "text": ""}
{"id": "471351", "revid": "1226", "url": "https://it.wikipedia.org/wiki?curid=471351", "title": "War of the Worlds", "text": ""}
{"id": "471352", "revid": "599013", "url": "https://it.wikipedia.org/wiki?curid=471352", "title": "Duck Soup", "text": ""}
{"id": "471353", "revid": "339392", "url": "https://it.wikipedia.org/wiki?curid=471353", "title": "Beware, My Lovely", "text": ""}
{"id": "471354", "revid": "1318658", "url": "https://it.wikipedia.org/wiki?curid=471354", "title": "The League of Extraordinary Gentlemen", "text": ""}
{"id": "471355", "revid": "287204", "url": "https://it.wikipedia.org/wiki?curid=471355", "title": "Deduzione", "text": "Il metodo deduttivo o deduzione \u00e8 il procedimento razionale che fa derivare una certa conclusione da premesse pi\u00f9 generiche, dentro cui quella conclusione \u00e8 implicita. Il termine significa letteralmente \u00abcondurre da\u00bb, perch\u00e9 proviene dal latino \"de\" (traducibile con \"da\", preposizione indicante provenienza, o moto di discesa dall'alto verso il basso) e \"ducere\" (\"condurre\").\nQuesto metodo parte da postulati e princ\u00ecpi primi e, attraverso una serie di rigorose concatenazioni logiche, procede verso determinazioni pi\u00f9 particolari attinenti alla realt\u00e0 tangibile.\nDefinizioni.\nUna definizione di deduzione nella logica moderna pu\u00f2 essere:\nOppure:\nLa deduzione in senso moderno riguarda solamente il livello sintattico del linguaggio e si distingue quindi dal concetto semantico di conseguenza logica. Questa distinzione non \u00e8 in ogni caso limitativa poich\u00e9 il \"teorema di adeguatezza generale\" sancisce l'equivalenza estensionale dei due concetti.\nStoria del metodo.\nL'introduzione del concetto di deduzione si deve ad Aristotele (384 a.C.-322 a.C.), il quale la identific\u00f2 sostanzialmente con il sillogismo. Da questa identificazione deriva l'interpretazione tradizionale, accettata fino ai tempi moderni, secondo la quale il procedimento di deduzione consente di partire da una legge universale per giungere a conclusioni particolari. Il procedimento contrario viene chiamato induzione, che viceversa muove dal particolare all'universale.\nUn esempio di \"sillogismo aristotelico\" \u00e8 il seguente: \u00abTutti gli uomini sono mortali; Socrate \u00e8 un uomo; dunque Socrate \u00e8 mortale\u00bb. Si pu\u00f2 notare come la conclusione (particolare) sia derivata da due affermazioni pi\u00f9 generali: si tratta di un ragionamento esatto da un punto di vista della coerenza logica, che tuttavia non pu\u00f2 in alcun modo garantire la verit\u00e0 dei princ\u00ecpi primi, dato che proprio da questi deve partire la deduzione. Ecco allora che Aristotele riservava il compito di stabilire la validit\u00e0 e l'universalit\u00e0 delle premesse, da cui il sillogismo trarr\u00e0 soltanto delle conclusioni necessariamente coerenti, all'intuizione intellettuale (o \"no\u00f9s\"), distinta dalla semplice ragione (\"di\u00e0noia\"). L'intuizione \u00e8 per Aristotele una facolt\u00e0 sovra-razionale che ha la capacit\u00e0 di penetrare l'essenza della realt\u00e0 oggetto di indagine, facendola passare \"all'atto\", cogliendone cio\u00e8 l'aspetto vero e immutabile, prescindendo dalle sue particolarit\u00e0 esteriori e contingenti.\nL'intelletto intuitivo si avvale all'inizio anche dell'induzione empirica (\"epagogh\u00e9\"), la quale tuttavia, a differenza del significato che assumer\u00e0 presso l'epistemologia contemporanea, non ha per Aristotele la capacit\u00e0 di approdare alle essenze universali della realt\u00e0, ma \u00e8 soltanto un grado preparatorio di avviamento verso l'intuizione. Basandosi su singoli casi particolari, infatti, il metodo induttivo non potr\u00e0 che ottenere delle conoscenze puramente arbitrarie, prive di quella universalit\u00e0 vincolante che \u00e8 propria invece del metodo deduttivo: la caratteristica principale di quest'ultima \u00e8 data per l'appunto dalla sua necessit\u00e0, dalla sua consequenzialit\u00e0 logica.\nDal Medioevo all'et\u00e0 moderna.\nLa gnoseologia aristotelica - passata attraverso la scolastica medievale e fatta propria anche dalla logica metafisica e neoplatonica, che vedeva nella deduzione il metodo per eccellenza con cui riprodurre la realt\u00e0 a partire dall'intuizione suprema dell'Idea - rester\u00e0 valida almeno fino al Seicento. Da allora, con il progressivo abbandono dell'essenzialismo aristotelico che legava strettamente la logica all'ontologia, la deduzione tender\u00e0 sempre pi\u00f9 a configurarsi come una relazione fra oggetti puramente sintattici, a prescindere dal contenuto delle proposizioni di cui si parla.\nGalileo Galilei (1564-1642) per primo rinunci\u00f2 alla conoscenza delle qualit\u00e0 e delle essenze del reale in favore di un'analisi limitata ai suoi aspetti quantitativi. Galilei comunque, accanto al nuovo metodo \"induttivo-sperimentale\", continu\u00f2 ad utilizzare il metodo deduttivo aristotelico. Egli distinse due momenti: la conoscenza per lui parte dall'esperienza, durante la quale, per induzione l'intelletto accumula dati (Galileo parler\u00e0 di \"sensate esperienze\"); quindi, rielaborando con la ragione tali dati, si perviene alla formulazione di leggi universalmente valide e che, in quanto tali, superano il momento dell'esperienza particolare e sensibile; da tali leggi universali sar\u00e0 quindi possibile, a loro volta, ricavare per deduzione altre determinazioni particolari (processo che Galileo chiama \"necessarie dimostrazioni\").\nFilosofi che invece terranno ben distinti i due processi, nell'ambito della scienza moderna, furono Bacone, che prediligeva esclusivamente l'induzione e Cartesio, che si affidava invece alla deduzione, ma rinunciando anch'egli alle essenze e incentrandosi soltanto sulla ricerca di un metodo; egli arriver\u00e0 a considerare gli animali come pure macchine e d'altro canto a lui si deve l'invenzione del \"piano cartesiano\", elemento fondamentale per la matematica e le sue applicazioni specie in campo fisico ed economico. Alla metodologia di Cartesio far\u00e0 capo il razionalismo di Spinoza, il quale tuttavia recuper\u00f2 il valore dell'intuizione come fondamento supremo del metodo scientifico-deduttivo.\nAll'induttivismo di Bacone successe invece l'empirismo di Locke e poi quello di David Hume, il quale lo spinse alle sue estreme conseguenze fino a risolverlo nello scetticismo. Hume infatti mise in dubbio la validit\u00e0 delle leggi scientifiche che vengono assegnate alla natura proprio perch\u00e9 attribuiva loro un'origine induttiva e quindi arbitraria. A lui reag\u00ec Kant (1724-1804) che si propose allora di dimostrare l'origine deduttiva (e non induttiva) o \"a priori\" delle leggi scientifiche, per salvaguardarle dallo scetticismo humiano. Kant utilizz\u00f2 il termine \"Deduzione\" proprio nel senso di \"dimostrazione\" del carattere universale e necessario dei cosiddetti giudizi \"sintetici a priori\" di cui fa uso la scienza: sintetici perch\u00e9 unificano e sintetizzano la molteplicit\u00e0 delle percezioni derivanti dai sensi; ma \"a priori\" perch\u00e9 non dipendono da queste ultime. Con la sua \"Deduzione trascendentale\" Kant sostenne che la nostra ragione svolge un ruolo critico e fortemente attivo nel produrre scienza, la quale \u00e8 dedotta da un principio supremo dell\"Io penso\" posto a fondamento di tutto il sapere. L\"io penso\" si serve in proposito di apposite categorie dell'intelletto che sono trascendentali, cio\u00e8 si attivano solo quando ricevono informazioni da elaborare e giustificano il carattere di universalit\u00e0, necessit\u00e0 e oggettivit\u00e0 che diamo alla scienza; viceversa senza queste caratteristiche non si ha vera conoscenza.\nL'idealismo tedesco riprese il concetto di deduzione elaborato da Kant, assegnandogli una funzione non solo conoscitiva ma anche ontologica: l'io, o l'Assoluto, sar\u00e0 il principio primo da cui si produce per deduzione dialettica la realt\u00e0 fenomenica. Con Fichte e Schelling si ebbe cos\u00ec una riproposizione della metafisica classica, soprattutto neoplatonica. Con Hegel invece la deduzione non venne pi\u00f9 subordinata a un principio superiore ma divent\u00f2 essa stessa Assoluto: Hegel rigett\u00f2 quelle filosofie che ponevano a fondamento della deduzione un atto intuitivo di natura sovra-razionale e trasform\u00f2 il metodo deduttivo in un procedimento a spirale che giunge infine a giustificarsi da solo. Veniva cos\u00ec abbandonata la logica aristotelica; mentre quest'ultima procedeva in maniera lineare da A verso B, la dialettica hegeliana procede in maniera circolare: da B scaturisce C (\"sintesi\") che \u00e8 a sua volta la validazione di A.\nQuesto nuovo modo di intendere la deduzione - che faceva coincidere il metodo col Fine stesso della filosofia, ripreso anche da Marx per giustificare la teoria della rivolta di classe sulla base del presunto procedere dialettico della storia - fu tuttavia oggetto di numerose critiche che portarono, con l'avvento del positivismo, all'abbandono del metodo deduttivo in favore di quello induttivo.\nKarl Popper.\nRecentemente per\u00f2 il metodo deduttivo \u00e8 stato rielaborato e rivalutato da Karl Popper (1902-1994), il quale ha sostenuto la fallacia di ogni approccio induttivo all'esperienza. Rifacendosi a Kant e alla sua \"rivoluzione copernicana\" del pensiero, Popper riteneva che da singoli casi particolari non si potr\u00e0 mai ricavare una legge valida sempre e in ogni luogo, proprio perch\u00e9 noi non possiamo fare esperienza dell'universale. L'universalit\u00e0 \u00e8 invece qualcosa di \"a-priori\" che noi proiettiamo sulla realt\u00e0; secondo Popper infatti ogni conoscenza scientifica che noi riteniamo ricavata per via empirica \u00e8 in verit\u00e0 dedotta dai nostri schemi mentali e veicolata inconsciamente sui dati reali. Per onest\u00e0 intellettuale occorre dunque ammettere che la scienza procede solo per deduzione; si tratta della cosiddetta \"teoria del faro\" o del \"metodo per tentativi ed errori\", comune anche agli animali, il quale parte da ipotesi iniziali, del tutto congetturali, in grado di prevedere delle conseguenze tangibili che di volta in volta vengono messe alla prova. Dai singoli fatti non si possono mai ottenere conferme della teoria ipotizzata, ma solo smentite.\nApplicazioni.\nUna tipica disciplina che si avvale del pensiero deduttivo \u00e8 la matematica: il matematico infatti pone razionalmente che la somma degli angoli interni di un triangolo sia pari a 180 gradi sessagesimali e, nota l'ampiezza di due dei tre, \u00e8 in grado di \"dedurre\" l'ampiezza del terzo angolo, senza che un triangolo del genere si sia mai presentato ai suoi occhi. In questo senso si dice che il ragionamento deduttivo \u00e8 un ragionamento \"a priori\" in quanto capace di esprimere un giudizio sulla realt\u00e0 in esame prima ancora di fare esperienza di una tale realt\u00e0: per tornare all'esempio del triangolo, ciascuno di noi \u00e8 in grado di dire che se l'ampiezza di due angoli \u00e8 60 gradi, allora anche il terzo sar\u00e0 di 60 gradi, e ci\u00f2 indipendentemente dal fatto che il terzo angolo sia effettivamente stato misurato con un goniometro.\nInduzione.\nIl processo gnoseologico inverso alla deduzione \u00e8 l'induzione (sempre dal latino \"ducere\" ma con prefisso \"in\" che indica moto a/in luogo, e quindi ingresso), secondo cui il pensiero si fonda sull'esperienza: i dati sensibili sono indotti, cio\u00e8 introdotti, nell'intelletto, che a partire da essi elaborerebbe leggi universali e astratte; il procedimento \u00e8 detto anche \"a posteriori\" in quanto l'espressione del giudizio circa la realt\u00e0 sarebbe possibile solo dopo l'esperienza. A differenza della deduzione dunque non ha carattere di necessit\u00e0, perch\u00e9 il contenuto informativo della conclusione indotta non \u00e8 interamente incluso nelle premesse.\nCritiche al metodo deduttivo.\nPoich\u00e9 il metodo deduttivo parte sempre da un \"postulato\" o da un \"assioma\", cio\u00e8 da una verit\u00e0 assoluta che non ha bisogno di essere verificata, dalla quale \"deduce\", attraverso un ragionamento, dei fatti \"particolari\", la validit\u00e0 di quanto dimostrato crollerebbe qualora si dimostrasse che l'affermazione di partenza fosse falsa o arbitraria. In questo modo crollerebbero proprio le premesse su cui il ragionamento stesso si era fondato. E questa \u00e8 spesso assunta come una critica del metodo deduttivo da parte dei sostenitori del metodo induttivo. Il dibattito tra deduttivisti e induttivisti \u00e8 tuttavia ancora aperto tra i filosofi della scienza."}
{"id": "471356", "revid": "1494169", "url": "https://it.wikipedia.org/wiki?curid=471356", "title": "La lettre", "text": ""}
{"id": "471357", "revid": "92723", "url": "https://it.wikipedia.org/wiki?curid=471357", "title": "KV58", "text": "KV58 (Kings' Valley 58) \u00e8 la sigla che identifica una delle tombe della Valle dei Re in Egitto; non nota la destinazione.\nScoperta da Ernest Harold Jones, per conto di Theodore Davis, nel 1909 \u00e8 costituita da un pozzo di accesso e un'unica camera e sembra essere in qualche modo connessa, forse come deposito di materiali, alla vicina KV57 di Horemheb \n\u00c8 anche nota come \"Tomba del Carro\" poich\u00e9 al suo interno vennero rinvenute lamine d\u2019oro verosimilmente provenienti dai finimenti di un carro recanti i nomi di Tutankhamon ed Ay. Sulla presenza di tali finimenti, oltre la possibile attinenza con la KV57, si ritiene che possa essere stata usata come deposito secondario dei materiali funerari di Ay, originariamente sepolto nella KV23, in previsione di una sua possibile traslazione nella KV57 poi usata per Horemheb. Un'altra possibile destinazione sarebbe quella che si sia trattato di materiale abbandonato dopo un furto nella KV23 di Ay."}
{"id": "471358", "revid": "4327", "url": "https://it.wikipedia.org/wiki?curid=471358", "title": "La ligne de d\u00e9marcation", "text": ""}
{"id": "471359", "revid": "2175", "url": "https://it.wikipedia.org/wiki?curid=471359", "title": "The Long Wait", "text": ""}
{"id": "471362", "revid": "4327", "url": "https://it.wikipedia.org/wiki?curid=471362", "title": "Luxure", "text": ""}
{"id": "471363", "revid": "834", "url": "https://it.wikipedia.org/wiki?curid=471363", "title": "The Golden Madonna", "text": ""}
{"id": "471364", "revid": "834", "url": "https://it.wikipedia.org/wiki?curid=471364", "title": "Mat", "text": ""}
{"id": "471366", "revid": "1318658", "url": "https://it.wikipedia.org/wiki?curid=471366", "title": "Alraune", "text": "Pu\u00f2 riferirsi a:"}
{"id": "471368", "revid": "4327", "url": "https://it.wikipedia.org/wiki?curid=471368", "title": "The masquerader", "text": ""}
{"id": "471370", "revid": "4327", "url": "https://it.wikipedia.org/wiki?curid=471370", "title": "Mystery of the Wax Museum", "text": ""}
{"id": "471372", "revid": "1318658", "url": "https://it.wikipedia.org/wiki?curid=471372", "title": "House of Wax", "text": ""}
{"id": "471373", "revid": "1318658", "url": "https://it.wikipedia.org/wiki?curid=471373", "title": "The Iron Mask", "text": "The Iron Mask (in inglese \"La maschera di ferro\") pu\u00f2 riferirsi a:"}
{"id": "471374", "revid": "17654", "url": "https://it.wikipedia.org/wiki?curid=471374", "title": "The Man in the Iron Mask", "text": ""}
{"id": "471375", "revid": "4327", "url": "https://it.wikipedia.org/wiki?curid=471375", "title": "The Curse of Frankenstein", "text": ""}
{"id": "471376", "revid": "38120", "url": "https://it.wikipedia.org/wiki?curid=471376", "title": "Zorro Rides Again", "text": ""}
{"id": "471378", "revid": "2175", "url": "https://it.wikipedia.org/wiki?curid=471378", "title": "The Mask of Zorro", "text": ""}
{"id": "471379", "revid": "4327", "url": "https://it.wikipedia.org/wiki?curid=471379", "title": "La sir\u00e8ne du Mississippi", "text": ""}
{"id": "471380", "revid": "4327", "url": "https://it.wikipedia.org/wiki?curid=471380", "title": "Let Us Be Gay", "text": ""}
{"id": "471381", "revid": "486946", "url": "https://it.wikipedia.org/wiki?curid=471381", "title": "True Confession", "text": ""}
{"id": "471383", "revid": "4327", "url": "https://it.wikipedia.org/wiki?curid=471383", "title": "Bride of Frankestein", "text": ""}
{"id": "471384", "revid": "6066", "url": "https://it.wikipedia.org/wiki?curid=471384", "title": "Pagana", "text": ""}
{"id": "471386", "revid": "4327", "url": "https://it.wikipedia.org/wiki?curid=471386", "title": "Touching the Void", "text": ""}
{"id": "471387", "revid": "1318658", "url": "https://it.wikipedia.org/wiki?curid=471387", "title": "The Mummy", "text": ""}
{"id": "471388", "revid": "4327", "url": "https://it.wikipedia.org/wiki?curid=471388", "title": "La noire de...", "text": ""}
{"id": "471389", "revid": "4327", "url": "https://it.wikipedia.org/wiki?curid=471389", "title": "L'ennui", "text": ""}
{"id": "471390", "revid": "4327", "url": "https://it.wikipedia.org/wiki?curid=471390", "title": "The Ninth Gate", "text": ""}
{"id": "471391", "revid": "4327", "url": "https://it.wikipedia.org/wiki?curid=471391", "title": "Die nacht", "text": ""}
{"id": "471392", "revid": "1318658", "url": "https://it.wikipedia.org/wiki?curid=471392", "title": "Night of the Living Dead", "text": "Night of the Living Dead (\"notte dei morti viventi\" in lingua inglese) pu\u00f2 riferirsi a:"}
{"id": "471393", "revid": "212348", "url": "https://it.wikipedia.org/wiki?curid=471393", "title": "The Pink Panther", "text": ""}
{"id": "471394", "revid": "4327", "url": "https://it.wikipedia.org/wiki?curid=471394", "title": "The Pink Panther Strikes Again", "text": ""}
{"id": "471395", "revid": "4327", "url": "https://it.wikipedia.org/wiki?curid=471395", "title": "Okay for Sound", "text": ""}
{"id": "471396", "revid": "4327", "url": "https://it.wikipedia.org/wiki?curid=471396", "title": "When Comedy Was King", "text": ""}
{"id": "471397", "revid": "44939", "url": "https://it.wikipedia.org/wiki?curid=471397", "title": "Saccaridi", "text": ""}
{"id": "471398", "revid": "4327", "url": "https://it.wikipedia.org/wiki?curid=471398", "title": "Thousands Cheer", "text": ""}
{"id": "471399", "revid": "2175", "url": "https://it.wikipedia.org/wiki?curid=471399", "title": "The Defiant Ones", "text": ""}
{"id": "471400", "revid": "46931", "url": "https://it.wikipedia.org/wiki?curid=471400", "title": "12 Angry Men", "text": ""}
{"id": "471401", "revid": "4327", "url": "https://it.wikipedia.org/wiki?curid=471401", "title": "Murder in Reverse", "text": ""}
{"id": "471402", "revid": "38120", "url": "https://it.wikipedia.org/wiki?curid=471402", "title": "The Passion of the Christ", "text": ""}
{"id": "471403", "revid": "15756", "url": "https://it.wikipedia.org/wiki?curid=471403", "title": "Castello di Fontainebleau", "text": "Il Castello reale di Fontainebleau (in francese \"Ch\u00e2teau de Fontainebleau\") \u00e8 un castello in stile principalmente rinascimentale e classico, situato nel centro della citt\u00e0 di Fontainebleau (Senna e Marna), ad una sessantina di chilometri a sud-est di Parigi, in Francia. Le prime tracce del castello di Fontainebleau risalgono al XII secolo. Gli ultimi lavori furono effettuati nel XIX secolo.\nImportante luogo della storia di Francia, il castello di Fontainebleau \u00e8 stata una delle dimore dei sovrani francesi da Francesco I (che ne fece la sua dimora preferita) fino a Napoleone III. Molti re hanno lasciato qui la loro impronta nella costruzione e nella storia del castello, che \u00e8 cos\u00ec un testimone delle differenti fasi della storia di Francia dal Medioevo in poi. Circondato da un vasto parco e vicino alla foresta omonima, il castello si compone di elementi medievali, rinascimentali e classici. Testimonia l'incontro fra l'arte italiana e la tradizione francese, espressa sia nella sua architettura che nei decori interni.\nEra in effetti volont\u00e0 di Francesco I creare a Fontainebleau una \u00abnuova Roma\u00bb nella quale gli artisti italiani esprimevano il loro talento e influenzavano l'arte francese. Fu cos\u00ec che nacque la Scuola di Fontainebleau, che rappresenta il periodo pi\u00f9 ricco dell'arte rinascimentale in Francia e ispira la pittura francese fino alla met\u00e0 del XVIII secolo e oltre. Napoleone I soprannomin\u00f2 il castello come la \u00abcasa dei secoli\u00bb, evocati dai ricordi storici di cui il luogo \u00e8 stato testimone.\nIl castello \u00e8 diventato parte dei monumenti storici nel 1862, e nelle liste del 1913, 1939, 2008 e 2009. Inoltre, dal 1981, il castello fa parte del patrimonio mondiale dell'UNESCO. Ricco di un quadro architetturale di prim'ordine, il castello di Fontainebleau possiede anche una delle pi\u00f9 importanti collezioni di mobili antichi di Francia e conserva un'eccezionale collezione di dipinti, di sculture e di oggetti d'arte che vanno dal VI al XIX secolo.\nStoria.\nMedioevo.\nUna roccaforte \u00e8 menzionata in questo luogo per la prima volta nel 1137, in una carta di Luigi VII il Giovane. La data esatta della fondazione del castello resta sconosciuta, ma il primo edificio \u00e8 stato probabilmente costruito sotto il regno del padre di Luigi VII, Luigi VI, o forse durante quello di suo nonno, Filippo I, quando riun\u00ec il G\u00e2tinais al dominio reale francese nel 1068\nNel 1169, un altro documento di Luigi VII stabil\u00ec e dot\u00f2 un cappellano che si sarebbe occupato della cappella; questa sar\u00e0 consacrata alla Vergine e a San Saturnino da Thomas Becket, arcivescovo di Canterbury, allora rifugiato a Sens. A Natale 1191, Filippo Augusto festeggi\u00f2 a Fontainebleau il suo ritorno dalla terza crociata.\nIl castello venne ingrandito da San Luigi (che lo chiamava \u00abi suoi deserti\u00bb; v'install\u00f2 i religiosi Trinitari nel 1259 all'interno dei terreni del castello per fornire un convento-ospedale che lui fond\u00f2. Di questa disposizione originale sussistono le fondamenta della cappella dei Trinitari e del loro palazzo conventuale, allora situato in prossimit\u00e0 dell'attuale cappella della Trinit\u00e0..\nFilippo il Bello fu il primo re di Francia a nascere al castello nel 1268 e fece sviluppare gli appartamenti nel 1286. Fu anche il primo re a morirci, in seguito ad una caduta da cavallo nel 1314, dopo una lunga agonia. Nel 1313, Giovanna di Borgogna, nipote di San Luigi da parte di madre e proprietaria del dominio di Fontainebleau, spos\u00f2 Filippo di Valois, futuro Filippo VI, che vi soggiorner\u00e0 frequentemente. Nel 1323, il castello ricev\u00e9 la visita di Isabella di Francia, divenuta regina d'Inghilterra. Nel gennaio 1332, ebbe luogo a Fontainebleau la firma del contratto di matrimonio tra Giovanni II il Buono e Bona di Lussemburgo. Il re ci visse dal 1350. Carlo V v'install\u00f2 una biblioteca e Isabella di Baviera intraprese dei lavori, dopo aver acquistato i domini della foresta di Bierre, di Fontainebleau, di Moret e del castellano di Melun nel 1404. Carlo VI vi soggiorn\u00f2 a partire dal 1338. Il castello rimase tuttavia abbandonato a causa delle battaglie della guerra dei cent'anni, quando la corte si esili\u00f2 ai confini della Loira e a Bourges. Carlo VII vi ritorn\u00f2 dopo la liberazione dell'\u00cele-de-France e di Parigi nel 1436, privilegiando il luogo per la sua salubrit\u00e0\nRinascimento.\nFrancesco I decise di far edificare un castello in stile Rinascimentale al posto del castello feudale, permettendo cos\u00ec di modernizzare un luogo in cui non si abita abitualmente vicino alla vallata di Bi\u00e8re, il re pretese egli stesso questo posto per le bestie da caccia \u00abrosse e nere\u00bb. Bisognava per\u00f2 radere al suolo la precedente costruzione, ad eccezione della torre quadrata e di una parte della cortina nord, e far chiamare degli artisti italiani per garantire la costruzione e la decorazione del palazzo. Fu cos\u00ec che furono edificati un palazzo che disegnava la corte Ovale e un altro situato sul basso cortile ad ovest, tutti e due collegati attraverso una galleria. Francesco I veniva a cacciare a Fontainebleau, accompagnato dalla corte e dalla sua favorita, la duchessa d'\u00c9tampes, abbandonando pi\u00f9 o meno il castello di Blois, e annunciando il ritiro progressivo della corte nei dintorni di Parigi.\nMolti direttori dei lavori si succedettero durante il suo regno: Florimond de Champeverne, segretario e valletto di camera del re, fu nominato nel 1528 capo fino alla sua morte nel 1531. Pierre Paule, detto l'Italiano, presente a corte dal 1528, antico portiere del castello di Moulins, valletto di camera di Luisa di Savoia, diresse infine i lavori fino alla sua morte nel 1535. Venne rimpiazzato con un atto del 21 aprile 1543 da un capo particolare, Salomone des Herbaines, tappezziere del re, custode dei mobili e dei tappeti, che presentava il vantaggio di risiedere sul posto e lavorava in collaborazione con Pierre des H\u00f4tels, notaio, segretario e valletto di camera del re: morir\u00e0 nel 1558.\nI nomi degli architetti del castello sono, diversamente da questi, pi\u00f9 ipotetici: Sebastiano Serlio, da parte sua, si vide offrire il 27 dicembre 1541 la somma di 400 \"livre\" per un anno per \u00ab [...] il suo stato di pittore e di architetto per gli edifici e il castello nel luogo detto di Fontainebleau\u00bb. Gilles Jamin, architetto e capomastro del castello di Fontainebleau, cos\u00ec come suo figlio Gracieux Jamin e suo nipote Fran\u00e7ois Jamin. Altri nomi sono stati ipotizzati per identificare l'architetto. Se Gilles il Bretone ha effettivamente lavorato sul progetto del castello, lui non ne era l'artefice. Il Rosso o Girolamo della Robbia, che ha proposto alcuni decori per la Porta Dorata, possono anche loro figurare come potenziali architetti. Le costruzioni successive al regno di Francesco I, come la corte del Cavallo Bianco, sono meglio conosciute grazie ricerche recenti: le tre ali nord, ovest e sud della suddetta corte furono costruite nel 1540-1542, mentre l'ala est \u00e8 datata 1538-1539.\nIl re sognava di fare di Fontainebleau una casa dell'arte del Rinascimento: collezionava oggetti d'arte, ordinava delle opere sulla mitologia, faceva venire dall'Italia delle antichit\u00e0. Ricev\u00e9 dei quadri da parte del Papa, collezioni di opere dei maestri italiani (\"La Gioconda\" e \"La Vergine delle rocce\" di Leonardo da Vinci, la \"Santa Famiglia\", \"San Michele\", e la \"Bella Giardiniera di\" Raffaello). Per la decorazione del castello, commission\u00f2 a Rosso Fiorentinola realizzazione del padiglione di Pomona e, soprattutto, la galleria di Francesco I. Giorgio Vasari disegn\u00f2 Fontainebleau come \u00abNuova Roma\u00bb e la sua scuola era rinomata in tutta l'Europa dell'Ovest. Francesco I realizz\u00f2 nel castello un'importante biblioteca, antesignana della biblioteca nazionale.\nIl castello di Fontainebleau ricev\u00e9, tra il 4 e il 27 dicembre 1536, la visita di Giacomo V di Scozia, futuro sposo di Maddalena di Francia. Fu nel 1539 che Francesco I ricev\u00e9 a Fontaibebleau Carlo V e gli fece visitare il suo palazzo, tra il 24 e il 30 dicembre.\n Il figlio di Francesco I, il re di Francia Enrico II, complet\u00f2 il castello con una sala da ballo ed una cappella. Nomin\u00f2 Filiberto Delorme per verificare e visitare il castello 3 aprile 1548. Fu cos\u00ec che una parte del castello attuale vide la luce, tra cui la sala da ballo. Fu a Fontainebleau che nacquero la maggior parte dei figli di Enrico II e di Caterina dei Medici, i futuri re Francesco II (19 gennaio 1544) ed Enrico III (19 settembre 1551) ma anche Elisabetta di Francia (2 aprile 1545), Claudia di Francia (12 novembre 1547), Luigi di Francia (3 febbraio 1549), Francesco d'Alen\u00e7on (18 marzo 1555) e le gemelle Vittoria e Giovanna (24 giugno 1556)\nDue giorni dopo la morte di Enrico II, nel 1559, Caterina de Medici cacci\u00f2 Filiberto Delorme, protetto di Diane de Poitiers, e affid\u00f2 i lavori al Primaticcio, che divenne sovrintendente delle casse reali il 12 luglio 1559. Il 17 luglio, il controllore generale degli edifici in Francia, Jean Bullant, venne rimpiazzato da Fran\u00e7ois Sannat. Fu in quest'epoca che Niccolo dell'Abate decor\u00f2 il castello. Alla morte del Primaticcio, il 14 settembre 1570, questi venne rimpiazzato da Tristan de Rostaing. Jean Bullant fin\u00ec per ritornare a Fointainebleau e nominato dopo di Rostaing il 3 agosto 1571 come architetto e direttore dei lavori. Alla morte di Jean Bullant, nell'ottobre 1578, il cantiere venne affidato da Enrico III a Baptiste Androuet du Cerceau.\nDurante il regno dei tre figli di Enrico II (Francesco II, Carlo IX ed Enrico III), il castello di Fontainebleau fu meno abitato, i monarchi preferivano il Louvre, o ancora dimoravano nella Valle della Loira come ad Amboise o a Blois. Il castello fu anche teatro di un'assemblea di notabili, riunitisi dal 21 al 31 agosto 1560 per risolvere le questioni religiose che tormentavano il regno e autorizzarono la convocazione degli Stati Generali. Il 31 gennaio 1564, Carlo IX e Caterina de Medici ricevettero gli ambasciatori del Papa, dell'imperatore e del re di Spagna in vista di una negoziazione terminata con l'editto della pace di Amboise\nAntico Regime.\nPi\u00f9 tardi, Enrico IV ingrand\u00ec la dimora di molte ali e fece realizzare la porta del Battistero: spese tra il 1593 e il 1609 circa due milioni e mezzo di lire per i lavori. Fece sviluppare la corte degli Uffici e raddrizzare la corte Ovale allora assai irregolare. Da quel momento in poi, il palazzo pot\u00e9 accogliere pi\u00f9 di mille persone. Il re veniva a giocare a palla in una sala specificamente allestita. In quest'epoca, una nuova generazione di artisti, francesi e fiamminghi, decorarono l'interno del castello (Martin Fr\u00e9minet, Jean d'Hoey, Ambroise Dubois..). Questa fu la seconda scuola di Fontainebleau. Il castello accolse tra il 14 e il 21 dicembre 1559 la visita di Carlo Emanuele di Savoia\nFu a Fontainebleau che si sposarono Concini e Leonora Galigai il 27 giugno 1601, nella cappella del re, e che nacque il futuro Luigi XIII, il 27 settembre 1601, che venne battezzato il 14 settembre 1606 insieme a due sue sorelle, Elisabetta e Cristina. Il 4 giugno 1602, ebbe luogo al castello l'arresto del maresciallo di Biron e del conte d'Auvergne, accusati di tradimento. Il 22 novembre dello stesso anno, nacque al castello Elisabetta di Francia, figlia di Enrico IV e poi il 24 aprile 1608, suo figlio Gastone d'Orl\u00e9ans, avvenimento festeggiato da una serie di spettacoli dati in onore della regina Maria de Medici. Vi fu recitata anche una parte della tragedia \"Bradamante\" di Robert Garnier. Lo stesso anno, l'ambasciatore di Spagna, don Pedro de Toledo, venne ricevuto a Fontainebleau. Il 7 luglio 1609, il castello fu teatro del matrimonio di Cesare di Vend\u00f4me e di Enrichetta di Lorena\nLuigi XIII, che eredit\u00f2 nel 1610 un castello ancora in cantiere, fece iniziare i lavori senza apportare modifiche rilevanti. Fu l\u00ec che il cardinale Barberini, nipote del papa Urbano VIII, venne ricevuto da Luigi XIII nel castello durante l'estate 1625; il maresciallo d'Ornano, vi venne arrestato il 4 maggio 1626 ; venne anche rettificato il trattato di pace (Trattato di Fontainebleau) tra la Francia e l'Inghilterra il 16 settembre 1629. Il 30 maggio 1631, Luigi XIII e il principe elettore di Baviera Massimiliano I firmarono a Fontainebleau un'alleanza segreta. Il 14 e il 15 maggio 1633 ebbe luogo la promozione, al castello, di 49 cavalieri dell'ordine del Santo Spirito. Il 25 settembre 1645 fu firmato a Fontainebleau il trattato di matrimonio tra Ladislao IV di Polonia e Maria Luisa di Gonzaga-Nevers. Un anno pi\u00f9 tardi, dal 19 al 23 agosto 1646 il riconoscimento di Enrichetta Maria di Francia, regina di Inghilterra, e di suo figlio, il futuro Carlo II d'Inghilterra. La regina Cristina di Svezia ci dimorer\u00e0 una prima volta dal 4 al 6 settembre 1656; durante il suo secondo soggiorno, dal 10 ottobre 1657 al 23 febbraio 1658, lei fece assassinare con la spada e il pugnale il suo consigliere e favorito Monaldeschi il 10 novembre 1657 per tradimento, il che provoc\u00f2 un grande scandalo.\nLuigi XIV, anche se preferiva le dimore situate ad ovest di Parigi e lasciava tutte le sue attenzioni sul castello di Versailles, amava venire a Fontainebleau. Durante il suo regno, Fontainebleau venne considerato come una dimora di passaggio, ma rest\u00f2 un simbolo del potere dei re di Francia, e la sua manutenzione si iscrisse quindi nella continuit\u00e0 della monarchia. Fu anche perch\u00e9 le modifiche architettoniche restano limitate, ma si osserv\u00f2 una profonda rinnovazione dei giardini: tra il 1645 e il 1646, Anna d'Austria fece ridisegnare il giardino di Diana da Andr\u00e9 Le N\u00f4tre, il quale, con Louis Le Vau, modific\u00f2 la platea installando al centro una fontana di roccia. Il re fece anche costruire un teatro, venendo al castello quasi ogni anno: fu a Fontainebleau che nacque il Gran Delfino il 1\u00ba novembre 1661; che inizi\u00f2 il 25 giugno 1664, il processo del sovrintendente Nicolas Fouquet alla cancelleria; che ebbe luogo l'udienza del cardinale Chigi, legato a papa Alessandro VII il 29 luglio 1664; che fu celebrato, il 31 agosto 1679, il matrimonio della nipote del re Maria Luisa d'Orl\u00e9ans e di Carlo II di Spagna; che fu firmato il trattato tra la Francia e la Svezia, poi quello tra la Danimarca e il duca di Holstein-Gottorp il 2 settembre 1679 e nel 1698. Luigi XIV firm\u00f2 qui anche il 18 ottobre 1685 l'editto revocando quello di Nantes e proibendo il protestantesimo in Francia.\nIl compositore Jean-Baptiste Lully segu\u00ec per molte volte la Corte a Fontainebleau, la prima volta nel 1661 per montare il \"Baletto delle Stagioni,\" un'altra, nel 1670, dove diede una rappresentazione nell'ala della Camminata, una terza il 9 settembre 1677 per dirigere un \"Te Deum\" nella cappella della Trinit\u00e0 per il battesimo del suo primo figlio, Luigi, e un'ultima il 20 ottobre 1685. Nel 1679-1680, Fran\u00e7ois d'Orbay fece costruire degli hotel per i segretari di Stato. Nel 1701, Hardouin-Mansart raddoppi\u00f2 l'ala della galleria dei Cervi, la lunghezza del muro est, per una costruzione in macerie di mattoni ed intonaco.\nIl 9 novembre 1685, mor\u00ec a Fontainebleau Luigi Armando di Borbone, principe di Conti. Il Gran Cond\u00e9 a sua volta si spense nel castello l'11 dicembre 1686. Dall'11 al 18 ottobre 1690 ebbe luogo al castello il primo soggiorno dell'anziano re d'Inghilterra Giacomo II e di sua moglie Maria Beatrice d'Este, e ritornarono ogni anno al castello fino al 1700. Il 5 novembre 1696, il castello fu teatro dell'arrivo di Maria Adelaide di Savoia, futura duchessa di Borgogna e madre di Luigi XV. San Simone scriver\u00e0 della scena \u00abTutta la corte era sul ferro di cavallo che fissava un bellissimo spettacolo con la folla che era in basso. Il re trattava la principessa che sembrava essere uscita dalla sua tasca, e la condusse lentamente alla tribuna (della Cappella) un momento, e poi al grande appartamento della regina madre che le era destinato...\u00bb\nIl 13 ottobre 1698, il castello di Fontainebleau ricev\u00e9 il matrimonio per procura di Leopoldo, duca di Lorena, e di Elisabetta Carlotta d'Orl\u00e9ans. San Simone afferma che la decisione di accettare la corona di Spagna per il duca di Angi\u00f2 venne presa dopo un consiglio tenutosi il 10 novembre 1700 negli appartamenti di Mme de Maintenon Verso la fine del regno di Luigi XIV, Fontainebleau ricev\u00e9 la visita, tra il 21 e il 24 agosto 1712, di Lord Bolingbroke, inviato da Anna Stuart per negoziare la pace dopo la guerra di successione spagnola, e la visita il 26 settembre 1714 di Federico Augusto, principe elettore di Sassonia e re di Polonia, sotto il falso nome di conte di Lusace. Ricev\u00e9 anche lo zar di Russia, Pietro il Grande il 30 e il 31 maggio 1717.\nLuigi XV, che si spos\u00f2 qui il 5 settembre 1725, fece costruire una sala per spettacoli, che brucer\u00e0 nel 1856, e ricostruire una galleria cos\u00ec come il \"pavillon des Po\u00eales\" di Jacques-Ange Gabriel, e Luigi XVI non soggiorn\u00f2 spesso al castello, ma rest\u00f2 fedele alla tradizione di un soggiorno annuale, facendo di Fontainebleau una sorta di \u00abpalazzo d'autunno\u00bb.\nIl 27 ottobre 1743, Fontainebleau fu il teatro della firma di un trattato di un'alleanza segreta tra la Francia e la Spagna. Il 18 ottobre 1752 ebbe luogo al castello la prima rappresentazione dell\"Indovino del Villaggio\" di Jean-Jacques Rousseau. Il 3 novembre 1762 fu firmato qui il trattato di Fontainebleau, trattato segreto tra la Francia e la Spagna per discutere dei possessi in Louisiana. Il delfino Luigi, figlio di Luigi XV, mor\u00ec di tubercolosi nel castello il 20 dicembre 1765. Il re Cristiano VII di Danimarca ci soggiorn\u00f2 dal 24 al 27 ottobre 1768, poi dal 2 al 5 novembre, dove vide recitare \"Tancredi\" di Voltaire. Il 12 maggio 1771, ebbe luogo a Fontainebleau l'arrivo di Maria Giuseppina di Savoia, futura contessa di Provenza, e poi quella, il 14 novembre 1773, di Maria Teresa di Savoia, futura contessa d'Artois\nIl regno di Luigi XVI fu segnato dalla rettifica a Fontainebleau di due trattati: da una parte, il Trattato di Fontainebleau firmato nel 1785 tra l'Austria e i Paesi Bassi alla fine della \u00abguerra della marmitta\u00bb e dall'altra un trattato di commercio tra la Francia e l'Inghilterra, il 10 novembre 1786.\nEpoca contemporanea.\nDurante la Rivoluzione francese, il palazzo fu spogliato del suo mobilio. Nel gennaio 1789, il fuoco fu acceso nell'Aranciera, l'incendio si propag\u00f2 e danneggi\u00f2 la cappella, ridusse in ceneri l'appartamento del Delfino (nell'ala precedentemente conosciuta sotto il nome di Galleria Francesco I). Venne occupato dalla Scuola Centrale di Seine-et-Marne, poi divenne, dal 28 gennaio 1803 al 30 giugno 1808, la caserma della Scuola speciale militare, che sar\u00e0 trasferita a Saint-Cyr-l'\u00c9cole ed infine una prigione.\nNapoleone I fece rivivere Fontainebleau a partire dal 1804, lo fece arredare, e ci tenne la sua corte, per la quale fece sistemare 40 appartamenti di stato. Due sere alla settimana, faceva dare spettacoli d'opera e di teatro. Fontainebleau fu anche un luogo di decisioni politiche, come la sala del trono e la biblioteca da lavoro dell'imperatore.\nIl 23 maggio 1808, il castello accolse la visita di Carlo IV di Spagna e della regina Maria Luisa. L'anno 1807 fu segnato da tre avvenimenti: il trattato che fiss\u00f2 le frontiere tra l'Austria e il Regno d'Italia il 10 ottobre, un trattato d'alleanza franco-danese il 15 ottobre e un trattato segreto tra Francia e Spagna riguardante il Portogallo il 27 ottobre.\nIl futuro Napoleone III venne battezzato al castello il 4 novembre 1810, con altri 24 figli di dignitari e generali.\nNapoleone vi fece trasferire segretamente il papa Pio VII (gi\u00e0 prigioniero dell'Imperatore a Savona) il 20 giugno 1812 dove rester\u00e0 chiuso per diciannove mesi e firmer\u00e0 sotto pressione il Concordato di Fontainebleau il 25 gennaio 1813. Il papa lascer\u00e0 Fontainebleau il 23 gennaio 1814.\nNapoleone pass\u00f2 gli ultimi anni del suo regno nel castello prima di abdicare il 4 aprile 1814 sotto la pressione dei marescialli Ney, Berthier e Lefebvre (il trattato di Fontainebleau, che formalizza la sua abdicazione senza condizioni, fu firmato a Parigi l'11 aprile 1814). La sera successiva, dopo aver vanamente tentato di suicidarsi, pronunci\u00f2 un discorso, rimasto famoso, alla sua guardia nella corte definita poi \u00abcorte degli Addii\u00bb, scena illustrata dal dipinto \"Gli addii di Fontainebleau\" dipinto da Horace Vernet. Disse alla sua Vecchia Guardia: \u00abContinuate a servire la Francia, la sua felicit\u00e0 era il mio unico pensiero!\u00bb e li ringrazi\u00f2: \u00ab [...] da venti anni[...] voi vi siete sempre condotti con bravura e fedelt\u00e0!\u00bb. Napoleone si ricorder\u00e0 anche del castello di Fontainebleau durante il suo soggiorno a Sant'Elena: Durante il Cento Giorni, Napoleone ci ritorner\u00e0 solo per un giorno il 20 marzo 1815.\nDopo Napoleone, gli ultimi monarchi francesi ci soggiorneranno molto spesso: il 15 giugno 1816, Maria Carolina di Borbone-Sicilia, duchessa de Berry, venne ricevuta al castello. Luigi XVIII e Carlo X ci hanno soggiornato.\nDurante la monarchia di Luglio, Luigi Filippo intraprender\u00e0 i primi lavori di restaurazione (diretti da Jean Alaux, Picot e Abel de Pujo) e fece ridecorare e rinnovare l'interno, prima che il castello non servisse da quadro al matrimonio di Ferdinando Filippo d'Orl\u00e9ans con Elena di Meclemburgo-Schwerin il 30 maggio 1837. Dal 20 al 21 novembre 1840, il castello venne visitato dall'anziana regina di Spagna Maria Cristina. Il 16 aprile 1846, una guardia forestale, Pierre Locomte, tent\u00f2 di assassinare Luigi Filippo nel parco del castello. Il palazzo ricev\u00e9 la visita del \"bey\" di Tunisi, Ahmed I Bey, il 15 e il 16 dicembre 1846.\nFu nel 1848 che Abel Blouet divenne architetto del castello e intraprese nuove restaurazioni (galleria Francesco I, ala della corte del Cavallo bianco..). Alla sua morte nel 1853, fu sostituito da Hector Lefuel e poi da Alexis Paccard nel 1855. Il castello divenne parte dei monumenti storici nella lista del 1862. Nel 1867, Prosper Desbuisson divenne architetto del palazzo e prosegu\u00ec le restaurazioni intraprese dai suoi predecessori.\nDurante il Secondo Impero, Fontainebleau fece parte, con Saint-Cloud, Compi\u00e8gne e Biarritz, dei luoghi di villeggiatura della corte. L'imperatrice Eugenia, moglie di Napoleone III, passava le sue serate nel piccolo teatro costruito da suo marito. Si appassion\u00f2 alle sale cinesi, decorate da oggetti provenienti dal Palazzo d'Estate e dai regali degli ambasciatori di Siam, ricevuti al castello il 27 giugno 1861. Erano stati preceduti dal re di Prussia, futuro imperatore tedesco, Guglielmo I (15 e 16 dicembre 1856) e da Massimiliano II di Baviera (17 al 21 maggio 1857). Dopo la guerra del 1870, il castello fu invaso dai Prussiani (17 settembre 1870); Federico Carlo di Prussia e il suo stato maggiore l'occuparono dal 6 al 18 marzo 1871; venne finalmente evacuato cinque giorni dopo.\nNel novembre 1871, i dipendenti del castello sono addetti alla Scuola dell'applicazione dell'artiglieria del genio, dopo che questa ha lasciato Metz. Gli inizi della Terza Repubblica sono segnati dall'arrivo di ospiti importanti per i presidenti della Repubblica: Alessandro I di Serbia, il 17 agosto 1891 e Giorgio I di Grecia il 9 settembre 1892 da Sadi Carnot, Leopoldo II, re dei Belgi, il 21 settembre 1895 da F\u00e9lix Faure, e Alfonso XIII di Spagna l'8 maggio 1913 da Raymond Poincar\u00e9. Il castello divenne la dimora occasionale di qualche presidente della Terza Repubblica.\nLe protezioni proseguirono: le facciate e le mansarde all'esterno dei palazzi che circondavano la corte Enrico IV e la corte dei Principi, cos\u00ec come le facciate e le mansarde del Padiglione Sully, vennero inseriti nei monumenti storici dal 20 agosto 1913.\nMolti avvenimenti importanti ebbero luogo a Fontainebleau nel corso del XX secolo. Dopo una visita il 10 luglio 1914 dell'anziana imperatrice Eugenia, il 26 giugno 1921 ebbe luogo a Fontainebleau l'inaugurazione del Conservatorio americano prima di quella della Scuola delle belle arti americane il 25 giugno 1923. Dal 1927 (data in cui il castello fu consacrato museo nazionale) e anche negli anni 1930, le parti alte dell'ala della Bella Camminata (incendiata nel 1856) furono ricostruite grazie ai fondi Rockefeller. Il maneggio di Senarmont entr\u00f2 a far parte dei monumenti storici per caso il 10 ottobre 1930\nDurante la seconda guerra mondiale, l'esercito tedesco comandato dal generale Ruoff occup\u00f2 Fontainebleau il 16 giugno 1940 e l'occup\u00f2 fino al 10 novembre, poi dal 15 maggio fino a fine ottobre 1941. Dopo la guerra, il castello ricev\u00e9 dal 6 al 10 settembre 1946 una conferenza franco-vietnamita sotto la presidenza di Max Andr\u00e9 e Pham Van Dong e il 5 ottobre 1948 fu creata al castello l'Unione internazionale per la protezione della natura.\nNel gennaio 1949, una parte del castello (principalmente la corte degli Uffici) fu occupata dal comandante capo delle forze alleate Centro Europa (OTAN) e ci rester\u00e0 fino a luglio 1966. Una restaurazione generale del castello fu permessa dalla legge-programma degli anni 1964-1968 di cui Andr\u00e9 Malraux fu l'iniziatore. Il dominio di Fontainebleau venne classificato patrimonio mondiale dell'UNESCO nel 1981. Il 25 e il 26 giugno 1984 si riun\u00ec a Fontainebleau il Consiglio dei capi di Stato e di governo della Comunit\u00e0 economica europea, presieduta da Fran\u00e7ois Mitterrand.\nFu nel 1986 che venne inaugurato, nell'ala Luigi XV, il museo Napoleone I. Le costruzioni della corte degli Uffici (in restaurazione) sono stati recentemente affidate al Centro europeo di musica di camera. Il ministero della Cultura e della Comunicazione ha per questo acquistato nel 2006 le antiche stalle reali e intrapreso delle restaurazioni.\nIl dominio nazionale di Fontainebleau in tutta la sua totalit\u00e0, incluse le parti costruite e non costruite non ancora protette, fa parte dei monumenti storici dal 10 ottobre 2008\nNel 2011, visite tematiche ed esposizioni si tennero al castello nel quadro del festival della storia dell'arte.\nArchitettura ed interni.\nCostruzioni del XVI secolo.\nAla della scala del ferro di cavallo.\nPadiglione delle Armi e galleria dei Cervi (distrutto).\nQuesto padiglione doveva all'origine contenere l'armeria del re. Presenta nella sua architettura un insieme di pietre da taglio e di detriti. Ambroise Perret ci pose la carpenteria scolpita nel 1559. Il secondo piano fu invece rifatto nel XVIII secolo\nIl padiglione delle armi si trovava all'estremit\u00e0 della galleria dei Cervi, distrutto nel 1833. Fu decorato (come la galleria dei Cervi) da Louis Poisson dal 1601 al 1608, da pitture sul muro e da pannelli di legno nella parte bassa dei muri. Le pitture costituivano una serie di sette grandi scene di caccia (caccia al lupo, al cinghiale, al cervo, alla volpe, al falco, etc), alternate con dei decori d'architettura finti composti da nicchie nelle quali prendevano posto dei vasi, decorati da gigli, sormontati da teste di cervi, circondanti da colonne corinzie. I decori di questa galleria li conosciamo grazie ad un disegno di Charles Percier che rappresentava una vista esterna della galleria, e soprattutto dei rilievi di Antoine-Laurent Castellan, eseguiti nel 1833, poco prima della distruzione della costruzione.\nCappella della Trinit\u00e0.\nAntica chiesa conventuale dei religiosi Trinitari installati qui da San Luigi nel 1258, venne riattaccata al castello durante il regno di Francesco I. Ricostruita a partire da questo regno e sotto quello di Enrico II, ricevette la volta attuale sotto Enrico IV e fu terminata da Luigi XIII, poi arricchita da Luigi XIV, Luigi XV e Luigi XVI\nSi devono al pittore Martin Fr\u00e9minet le scene del mistero della Redenzione dell'uomo (i Trinitari erano un ordine redentoriano): \"L'Apparizione di Dio a No\u00e9\" al di sotto della tribuna, \"L'Annunciazione\" dietro all'altare maggiore, \"Il Cristo all'ultimo Processo circondato dalle sette prime intelligenze\" al centro, cos\u00ec come i personaggi dell'antica Legge (re di Giuda, profeti, virtuosi), dipinti sotto la volta tra il 1608 e il 1619.\nL'altar maggiore, realizzato dallo scultore italiano Francesco Bordoni nel 1633, il quale fu anche l'autore del pavimento in marmo multicolore, \u00e8 circondato da statue di sovrani (san Luigi a destra dell'altare con i tratti di Luigi XIII, e Carlo Magno a sinistra, con i tratti di Enrico IV). L'altare e il tabernacolo originali si trovano nella chiesa parrocchiale di Fontainebleau, dove furono trasferiti durante la Rivoluzione.\nIl quadro dell'altare \u00e8 stato dipinto da Jean Dubois il Vecchio nel 1642 e rappresenta la Santa Trinit\u00e0 nel momento della deposizione dalla croce. La tribuna, sostenuta da colonne di marmo, \u00e8 opera di Scibec di Carpi, cos\u00ec come la chiusura del coro \u00e8 datata 1554. Philibert Delorme aveva presieduto alla creazione di due oratori: uno per Enrico II realizzato nel 1557, l'altro per Diana di Poitiers. I due furono distrutti nel 1605. Le \"boiserie\" e i cancelli delle cappelle sono l'opera di monsignor Jean Maujan, che le subappalt\u00f2 a Robert Andry nel 1629. Barthelemy di Trembleay aveva incominciato le pitture decorative, terminate da suo genero Germain Gissey, socio di Jean Bertrand e Robert Cammel. Le ultime pitture eseguite nella cappella sono i dipinti ovali realizzati sotto Luigi XVI.\nL'organo di Fran\u00e7ois Henry Cliclquot, ancora esistente, fu realizzato nel 1774.\nIl principale avvenimento che ebbe luogo in questa cappella fu il matrimonio di Luigi XV e Maria Leszczy\u0144ska nel 1725 (il Superiore dei Trinitari, Louis Blouin, present\u00f2 l'acqua benedetta al re e alla regina).\nLa cappella fu anche il teatro del matrimonio di Maria Luisa d'Orl\u00e9ans con Carlo II di Spagna (rappresentato dal principe di Conti) e del battesimo del principe Luigi-Napoleone Bonaparte (futuro Napoleone III) nel 1810 con altri 24 bambini e del matrimonio di Ferdinando Filippo d'Orl\u00e9ans con Elena di Meclemburgo-Schwerin il 20 maggio 1837.\nVestibolo del ferro di cavallo.\nIl vestibolo del ferro di cavallo, o \u00abvestibolo della cappella\u00bb, situato al primo piano, presenta un mobilio realizzato durante il Secondo Impero e copia l'ornamentazione della montatura delle tre porte in legno scolpite, datate in parte nel XVII secolo, che mettevano in comunicazione le differenti parti del castello. Le foglie in legno scolpito furono realizzate da Jean Gobert nel 1639, mentre il resto del decoro era di Jean-Baptiste-Louis Plantar (1833). La struttura e la porta della cappella sono ornate con motivi religiosi (angeli, corone di spine), la porta della terrazza \u00e8 decorata con trofei d'armi, di teste di leoni e di maschere, e quella della galleria Francesco I di motivi militari e di teste d'Ercole.\nAppartamenti delle Regine madri e del Papa.\nL'ala delle Regine madri apriva gli appartamenti delle Regine madri e del Papa. Fu edificata tra il 1558 e il 1566.\nQuesti appartamenti, finiti nel XVI secolo poi rifatti nel XVIII secolo dopo la ricostruzione del padiglione ad angolo, devono il loro nome al soggiorno di Caterina de Medici, di Maria de Medici, di Anna d'Austria e del papa Pio VII (che ci dorm\u00ec nel 1804, 1812 e 1814). Gli appartamenti sono divisi in due: gli appartamenti detti \u00abLuigi XIII\u00bb, abitati dal Gran Delfino e poi da Giacomo II d'Inghilterra, e quelli detti \u00abLuigi XV\u00bb, abitati principalmente nel XVIII secolo dalle zie di Luigi XVI e dal conte di Provenza (futuro Luigi XVIII) e da sua moglie a partire dal 1770. La decorazione e il mobilio furono rinnovati sotto il Secondo Impero, ma il decoro di \"boiserie\" delle tre sale pi\u00f9 importanti era gi\u00e0 stato rinnovato dal 1644. La squadra di falegnami si componeva di Fran\u00e7ois Moriceau, Guillame Noyers, Pierre Dionis, Louis Torchebat, Jean Langlac\u00e9 e Jean Adnet, e i pittori e decoratori erano Henri Champagne e Claude d'Hoey, tutti sotto la direzione dell'architetto Jacques Le Mercier\nAnticamera oscura.\nQuesta piccola anticamera divenne l'ufficio della sala d'attesa. Possiede un mobile ricoperto di velluto verde, datato Secondo Impero.\nSalone degli ufficiali giudiziari.\nPrima sala delle guardie, poi anticamera, questo salone non ricevette il nome di salone degli ufficiali che nel XIX secolo. I divani e le poltrone in stile Direttorio, in legno dipinto di Jacob Fr\u00e8res, sono ricoperti di tappezzeria di Beauvais ed illustrano le arti e le scienze.\nSalone degli ufficiali.\nQuesto salone di ricevimento \u00e8 ornato di tappezzeria dei Gobelins che rappresenta \"Lo Svenimento di Ester\" di No\u00ebl Coypel e \"Giuseppe e i suoi fratelli\" dai disegni di Mignard, datati 1687. Al di sotto della porta, due quadri di Pierre Mignard rappresentano le muse: \"Clio e Calliope\" ed \"\u00c9rato, Euterpe e Tersicore\". Il mobilio si compone di un insieme del XVII secolo a cui si aggiungono dei pezzi in stile Luigi XIV e Luigi XV. Sul camino \u00e8 posato un pendolo in stile Luigi XVI.\nSalone da ricevimento.\nQuesta sala, detta anche \"salone ad angolo\", \u00e8 ornata di una tappezzeria di Gobelins del 1687 che rappresenta \"Il Parnaso\" da disegni di Pierre Mignard. Sulla parte superiore dei muri e al di sotto delle finestre sono visibili sei quadri: \"Un vaso di fiori e due pavoni\" e \"Un bambino, un tappeto e un vaso di fiori\", di Pierre-Nicolas Huillot, \"Una tavola con un tappeto ricamato\" e \"Una figura dell'amore e un scudo\" di Piat Sauvage, \"Dei fiori e un ananas in un vaso di porfido\" e un \"Vaso d'oro, una brocca, un bacino e fiori e frutti\" di Jean-Baptiste Belin.\nCamera del Papa.\nIl letto di questa camera, costruito per la duchessa d'Orl\u00e9ans, \u00e8 opera di Haur\u00e9, Sen\u00e9 e Regnier e venne realizzato nel 1787 per Luigi XVI al castello di Saint-Cloud e serv\u00ec a Napoleone alle Tuilerie. Un cassettone, detto alle travi, in amaranto, legno di rose, bronzo dorato e marmo bianco, fu realizzato nel 1787 da St\u00f6ckel e Benneman per la sala del consiglio del castello di Compi\u00e8gne.\nGabinetto della Toilette.\nQuesto gabinetto fu decorato nel 1784 con soffitti dorati scolpiti per il conte di Provenza. Il cassettone porta lo stemma di Riesener. Le poltrone, eseguite verso il 1770, sono attribuite a Foliot e furono copiate da Sen\u00e9.\nSecondo gabinetto di Toilette.\nQuest'ufficio, tutto in lunghezza, ha delle \"boiserie\" ridisegnate da Jacques-Ange Gabriel per le figlie di Luigi XV. Al centro figura un ritratto di Pio VII di Jacques-Louis David, realizzato nel 1805.\nAppartamento della camera da letto.\nQuest'antica camera di Anna d'Austria possiede un soffitto e dei pannelli verniciati di grottesche policrome di Jean Cotelle. In cima alla porta figura un ritratto di Anna d'Austria in \"Minerva\" e quello di Maria Teresa di Spagna in \"L'Abbondanza\", entrambi realizzati da Gilbert de S\u00e8ve nel 1660. Ai muri, due tappezzerie di Gobelins della serie del Trionfo degli Dei: \"Il trionfo di Marte\" e \"Il Trionfo della Religione\", da disegni di No\u00ebl Coypel da Jules Romain. Il mobilio si compone di un insieme in noce scolpito: un letto a baldacchino, due cassettoni, una \"console\", un \"canap\u00e9\", sei poltrone, sei sedie, due poggiapiedi, consegnati nel 1860 dalla \"maison Fourdinois\". Il piedistallo (opera del marmista italiano Pietro Martinori) al centro della sala, fu donato da Pio IX al principe imperiale, suo figlioccio, e fu presentato all'Esposizione universale del 1867. Il \"plateau\" circolare \u00e8 ricoperto di un mosaico di marmo ritrovato sul monte Palatino. Al centro della composizione figurano gli stemmi del papa.\nIl Gran salone.\nQuesto salone da ricevimento, anticamera di Anna d'Austria, \u00e8 decorato da un soffitto scolpito che era situato prima della camera di Enrico II, ma il cui decoro fu fatto levare da Anna d'Austria e rimontato da Andr\u00e9 Gobert nel 1659 e arricchito di dorature da Jean Dubois nel 1662. Ambroise Perret l'aveva decorato con figure del sole e dei pianeti nel 1558. Si compone di nove scompartimenti di cui sette sono ornati di allegorie celesti. Il soffitto possiede anche gli stemmi di Anna d'Austria. I muri sono ornati di tappezzerie di Gobelins che illustrano la vita di Alessandro il Grande dai disegni di Charles Le Brun. Il mobilio si compone di due grandi \"console\" in legno dorato, con figure egiziane, realizzate nel 1787 dal falegname Trompette e dallo sculture Butteaux. Il vaso in porcellana di S\u00e8vres, sulla \"console\" data dal 1824 e fu realizzato su un modello gi\u00e0 esistente. Il suo decoro ricorda le arti e le scienze.\nSecondo salone degli ufficiali.\nQuesto salone possiede un soffitto dipinto monocromatico ricoperto d'oro di Charles Errard, realizzato tra il 1662 e il 1664. I muri sono ornati di tappezzerie di Beauvais. L'arredamento si compone di un ufficio in ebano del XVII secolo, di vasi in maiolica di Urbino, di sedie Primo Impero e, al centro, di una tavola in palissandro realizzato per la biblioteca di Luigi Filippo alle Tuileries.\nGallerie dei Fasti e delle Piastre.\nAnticamera della galleria dei fasti.\nQuesta sala, creata sotto Napoleone III, \u00e8 ornata da due vasi \"di Achille\" in porcellana di S\u00e8vres datata 1866-1867 (uno rappresentava dei guerrieri, l'altro delle donne circondate da angeli) e conserva molti quadri, tra cui una \"Danza delle donne in un palazzo\" ed un \"Piedistallo di un palazzo in rovina\", realizzati da Jean Lemaire, cos\u00ec come molti quadri eseguiti da Jean-Baptiste Oudry rappresentano i cani di Luigi XV: \"Gredinet, bambina e Charlotte\" sul primo, \"Turlu e Misse\" sul secondo, \"Mignonne e Sylvie\" sul terzo e \"Lise et trois faisans\" sull'ultimo. Al centro \u00e8 installato \"Un tambour et une \u00e9p\u00e9e\", natura morta dipinta da Jeaurat de Bertry. L'anticamera \u00e8 anche ornata da un vetro installato nella zona centrale. Realizzato dal vetraio Laurent Charles Mar\u00e9chal, questo vetro intitolato \"L'artiste\" \u00e8 stato realizzato per l'Exposizione universale del 1867 e ha raggiunto il castello di Fontainebleau nel 1869. Esposto dal 1939, \u00e8 stato installato nell'anticamera nel 1984\nGalleria dei Fasti.\nArredata da Napoleone III nel 1866 con la costruzione di una scala e di un vestibolo, la galleria dei Fasti (il cui soffitto \u00e8 decorato con l'aquila imperiale, dipinta da Alexandre Denuelle nel 1866-1867) \u00e8 ornata con molti quadri che illustrano la storia del castello tra i quali: \"Enrico IV rileva Sully\", di Millin du Perreux (1819); \"La Regina Cristina e Monaldeschi\", di Adrienne Marie Louise Grandpierre-Deverzy (1824); \"Il battesimo di Luigi XIII a Fontainebleau\", di Cl\u00e9ment Boulanger (1834); \"Allegoria della morte del Delfino\", di Lagren\u00e9e (1767); \"Incontro di Napoleone I e di Papa Pio VII nella foresta di Fontainebleau\", di Dunouy e Demarne (1808); \"Corte ovale del castello di Fontainebleau\", di Justin Ouvrie (1886); \"La Giustizia e la Clemenza\", di Lagren\u00e9e; \"Fiori\" e \"Fiori e frutti\", di Jan van Dael; \"Incendio del teatro di Fontainebleau\", di Henri Fr\u00e9d\u00e9ric Schopin (1856); \"Vista della foresta di Fontainebleau\", di Hue (1892)\nGalleria delle piastre.\nCostruita nel 1840 nel luogo di un'antica terrazza, la galleria delle Piastre (detta anche \"galleria degli affreschi\") possiede un soffitto ornato di 21 pitture dell\"atelier\" d'Ambroise Dubois, realizzato verso il 1600. Queste rappresentano le divinit\u00e0 della mitologia e di scarpe per bambini, erano inizialmente realizzate ad olio su intonaco e facevano parte del decoro della volta e della galleria di Diana. Deposti sotto Napoleone I e trasportati su tela, furono portati in questa galleria, che prese il nome di \"galleria degli affreschi\". La galleria fu ornata sotto Luigi Filippo di decorazioni neo-rinascimentali e di pannellature, le quali sono installate vicino a 128 piastre in porcellana di S\u00e8vres del Servizio storico di Fontainebleau, che illustra la storia del castello (\"Francesco I ricev\u00e9 Benvenuto Cellini nel 1540\", di Jean-Charles Develly, \"Nascita di Filippo il Bello al castello di Fontainebleau\"), la foresta, il castello nelle differenti epoche, altre dimore reali o ancora dei luoghi visitati da Luigi Filippo durante il suo primo esilio (America del Nord con le cascate del Niagara, Inghilterra e Sicilia). L'ufficio con un cofanetto dei piatti di porcellana di S\u00e8vres illustra, il matrimonio del duca Ferdinando Filippo d'Orl\u00e8ans con Elena di Meclemburgo-Schwerin (\"Arrivo della Principessa, Matrimonio civile nella sala da ballo, Matrimonio cattolico nella cappella della Trinit\u00e0, Matrimonio protestante nella sala della Colonne\"), dipinto da Jean-Charles Develly.\nAla dei Ministri.\nL'ala dei Ministri, detta anche \"ala bassa\", \u00e8 stata costruita a partire dal 1530 e chiude la corte del Cavallo Bianco a nord. Costruita nello stesso dispositivo di mattoni e pietre dell'ala di fronte, essa non ha che un piano, punteggiato di lucernari a frontone curvilineo. Oggetto di restaurazioni e di restaurazioni successive fino al 1878, ospita oggi le sale amministrative del castello.\nAla della galleria Francesco I.\nGalleria Francesco.\nCostruita tra il 1528 e il 1530, ha una lunghezza di 60 metri e una larghezza di 6 metri, e costituisce un ponte d'apertura da entrambi i lati. Il re Francesco I la fece costruire e decorare, al fine di realizzare i suoi appartamenti nella cappella della Trinit\u00e0. Lui ne conservava le chiavi e la faceva visitare alle persone pi\u00f9 importanti. La costruzione \u00e8 stata affidata all'italiano Rosso Fiorentino, che la decor\u00f2 in modo originale con pitture, con rivestimenti in legno, affreschi e stucchi, da marzo 1535 a maggio 1537 per gli stucchi, a partire dal 1536 per gli affreschi, e la termin\u00f2 prima della visita di Carlo V a Natale 1539. I rivestimenti in noce scolpiti sono opera del falegname italiano Francisco Scibec di Carpi, che li realizz\u00f2 dal 1535 con delle essenze rare, ma si orient\u00f2 poi esclusivamente sul legno di noce a partire dal 1539, data in cui fu eseguito il \"parquet\" della galleria. Il soffitto a cassettone gioca nell'insieme decorativo un ruolo piuttosto secondario e porta uno stile piuttosto classico. La galleria disegna un gioco di travi, ritmati dalle aperture simmetriche e grandi pannelli dipinti. Si trova ovunque il monogramma del re. I dipinti rappresentano delle recite della mitologia greco-romana e delle allegorie il cui senso ci \u00e8 oscuro ancora oggi (Margherita d'Angoul\u00eame, sorella di Francesco I, ammetteva lei stessa la complessit\u00e0 dei temi e disse \u00ab [...] leggetelo in ebraico\u00bb), ma che simboleggia probabilmente il buon governo del re e fa un elogio di Francesco I. Una scena \u00e8 consacrata all'educazione di Achille dal centauro Chirone. Nella trave centrale sono rappresentati due scene ovali: \"Danae\" (del Primaticcio) e \"La Ninfa di Fontainebleau\" (realizzato nel 1860 da un'opera del Rosso).\nAd est, al fianco del busto di Francesco I, sono dipinte delle scene violente: \"Sconfitta di Pavia, Cattivit\u00e0 del re a Madrid, Battaglia dei Centauri e dei Lapiti\" (del Rosso), \"La Giovent\u00f9 e la Vecchiaia, La distruzione della flotta greca\", ecc. Sotto la scena \"Venere e l'Amore al bordo del bacino\" (intitolata anche \"Venere frustata\" o ancora \"Venere tenta di svegliare l'Amore addormentato\", mentre Marte \u00e8 partito per la guerra dipinto dal Rosso) \u00e8 rappresentata, in un quadrettino realizzato nel 1540, una vista del castello di Fontainebleau che rappresenta la galleria Francesco I e la porta Dorata. Rosso \u00e8 inoltre l'autore della \"Vendetta di Nauplius\", di \"La morte di Adone\", o ancora una scena che rappresenta \"Il Re in possesso di una granata, Il Sacrificio\" e \"L'ignoranza dimenticata\". Ripete ugualmente il motivo del taglio in pelle che far\u00e0 scuola da allora in poi.\nAd ovest sono anche rappresentati \"Cleobi e Bitone\" e \"I Gemelli di Satana\", cos\u00ec come altre pitture allegoriche: una delle pi\u00f9 celebri \u00e8 quella dell\"Elefante alla bardatura\" o \"L'Elefante reale\" (simbolo di forza, di sagacit\u00e0, e di sostenibilit\u00e0 della regalit\u00e0), che porta lo stemma reale e rappresenterebbe re Francesco I. A i suoi piedi figurano tre allegorie dell'aria, della terra e dell'acqua (il fulmine rappresenta Giove, il tridente Nettuno, e il Cervo Plutone, in riferimento ai tre spazi sui quali regn\u00f2 Francesco I), ed anche una cicogna che simboleggia l'amore familiare, e rappresenta la madre del re, Luisa di Savoia. Sui lati sono dipinti due affreschi sul tema degli avvenimenti mitologici: a destra \"Saturno travestito in cavallo rimuove il filtro\", e a sinistra \"Giove, travestito da toro, rimuove Europa.\"\nAppartamenti interni dell'Imperatore.\nLuigi XVI fece raddoppiare l'ala nel 1786 aggiungendo degli appartamenti, privando cos\u00ec della sua apertura sul giardino di Diana, ma fece realizzare delle false porte-finestre per mantenere un aspetto simmetrico. Questi appartamenti furono occupati da Napoleone I.\nCamera di Napoleone.\nLa camera di Napoleone ha mantenuto l'essenziale del suo decoro Luigi XVI (carpenteria, camini, decori alla fine della porta). Serviva in effetti nel XVIII secolo, da \"gabinetto della polvere\" (gabinetto della \"toilette\"). I decori furono arricchiti dall'imperatore di vittorie, api, stemma imperiale, dipinti in grisaglie d'oro, realizzati da Simon-Fr\u00e9d\u00e9ric Moench nel 1811. Arredati nel 1808-1809 in stile Impero, con due poltrone di Jean-Baptiste Rode, che fu anche l'autore del letto. La camera possiede inoltre un tappeto ornato di medaglie militari tessuto ad Aubusson nel 1809.\nPiccola camera da letto.\nAntico ufficio di lavoro di Luigi XVI (di cui esistono ancora il camino, le traverse delle porte e la \"boiserie\"), la piccola camera a cuccetta degli appartamenti dell'Imperatore costituivano in effetti l'ufficio da lavoro di Napoleone, dove lui fece installare nel 1811 un letto da campo in ferro dorato. Il decoro dei mobili e i decori formano un insieme in seta verde, in broccato rosso, di drappeggi \"alla romana\" in broccato di color rosso papavero e oro, ritessuti dal 1984 al 1995. Al centro \u00e8 installata una grande scrivania meccanica di Jacob Desmalter costruita per Napoleone I. La pittura del soffitto, realizzata nel 1818 da Jean-Baptiste Regnault, fu ordinata da Luigi XVIII e rappresenta un'allegoria dei Borboni di ritorno in Francia: \"La Clemenza reale ferma il corso della Giustizia.\"\nSalone dell'Abdicazione - Salon de l'Abdication\nIl mobilio Impero di questo salone (introdotto nel 1808) testimonia l'abdicazione di Napoleone I, sopraggiunta il 6 aprile 1814 e che sarebbe avvenuto in questo luogo. Si compone soprattutto di un piedistallo e di un insieme di sedie, poltrone e di poggiapiedi in legno dorato, broccato rosso e oro a motivi di cetre e rosette, realizzati da Marcion, Jacob-Desmalter, e Thomire.\nPassaggio dei bagni.\nIl passaggio dei bagni (il cui decoro murario venne ristrutturato nel 1966) serviva anche da piccola sala da pranzo, come testimonia una piccola tavola a falda detta \"all'inglese\", realizzata da Jacob-Desmalter e consegnata nel 1810. Il resto del mobilio si compone di due poltrone realizzate da Marcion nel 1809 (ristrutturate nel 1991) coperto di \"gourgouran\" arancione tessuto a Lione, sedie di Marcion, un com\u00f2 di Jacob Fr\u00e8res e torce di Thomire, realizzate nel 1809. Inoltre, \u00e8 ornato da sei incisioni: \"Viste di Milano\", di L. Radus e Fran\u00e7ois Bellemo, realizzati nel 1807 e 1808.\nSala da bagno.\nLa sala da bagno di Napoleone I fu installata nel 1806. Il suo decoro murale in stile Impero fu restaurato tra il 1985 e il 1988. Ospitava una vasca in rame stagnato guarnito con mussola cos\u00ec come un pediluvio in lamiera verniciato realizzato dalla manifattura di Martel nel 1806, e sedie in mogano.\nAnticamera dell'Imperatore.\nQuesto luogo, antica sala da bagno di Luigi XVI, camera di Eugenia di Beauharnais nel 1804 e ufficio topografico nel 1805, divenne anticamera nel 1808, data in cui fu installato il suo mobilio attuale, di una grande semplicit\u00e0. Il suo decoro murale fu modificato da Luigi Filippo (parte alta della porta) e da Napoleone III. Nel 1859 furono installati due grandi quadri, uno di Joseph-Marie Vien \"(\"Hector d\u00e9terminant P\u00e2ris \u00e0 prendre les armes', realizzato nel 1783), l'altro di Nicolas Guy Brenet (\"Dames romaines offrant leurs bijoux au S\u00e9nat\" datato 1785). Il pendolo italiano a sei quadranti comprato per Napoleone I e installato nell'anticamera, indica oltre l'ora, i giorni della settimana e i loro segni, il calendario, il mese, le fasi della luna e del sole, gli equinozi, gli anni bisestili e i segni dello zodiaco. Il resto del mobilio si compone di panche e di sgabelli da anticamera in stile Impero.\nAppartamenti dei bagni (distrutti).\nFrancesco I aveva fatto costruire, nel 1534, al pianterreno dell'ala che porta ancora oggi il suo nome, un insieme composto da tre sale da bagno e da quattro piccoli saloni che furono decorati con stucchi ed affreschi, di cui certi sono dovuti al Primaticcio. Queste sale furono distrutte nel 1697 per creare un nuovo appartamento. Sono oggi conosciuti grazie a delle descrizioni assai imperfette\nPiccoli appartamenti di Napoleone I.\nI piccoli appartamenti di Napoleone I sono situati nel luogo degli antichi bagni di Francesco I, trasformati durante il regno di Luigi XV in appartamenti privati riservati al re, a Madame de Pompadour e poi a Madame du Barry. Furono riarredati per Napoleone I dal 1808 al 1810. Le sale danno sul giardino di Diana e hanno pannelli lignei in stile Luigi XV e un mobilio in stile Impero.\nAnticamera dell'Imperatore.\nQuesto posto costituiva la prima dopo la seconda anticamera di Madame de Pompadour, prima di diventare la prima anticamera di Madame Elisabetta. Venne arredata con sedie d'anticamera in legno dipinto, realizzate nel 1810, e restaurate nel 1972.\nPrimo salone dell'Imperatore.\nQuesto luogo era la seconda anticamera, poi l'ufficio di Madame de Pompadour. Divenne nel 1768 l'ufficio di Madame du Barry, poi la sua sala da pranzo nel 1772. Durante il regno di Luigi XVI, il luogo divenne la sala da biliardo della principessa de Lamballe, poi sala da pranzo nel 1786, prima di divenire la seconda anticamera di Madame Elisabetta nel 1791. Infine, fu l'anticamera del cardinale Fesh nel 1804 prima di essere il primo salone dell'Imperatore. Le \"boiserie\" sono datate XVIII secolo, mentre i vetri sono del 1863. Il luogo ha perso anche molto del suo decoro Impero, di cui sussiste un piedistallo di Jacob-Desmalter del 1810 e delle \"applique\" di Thomire, anch'esse realizzati nel 1810. Il resto del mobilio si compone di sedie in legno dipinto coperto da tappezzerie provenienti dalle Tuileries, di un pendolo Luigi XVI che rappresenta \"Venere e l'Amore\" e di due fiaccole.\nSecondo salone dell'Imperatore.\nQuesto era il secondo salone della principessa de Lamballe nel 1786, e il salone del cardinale Fesch nel 1804. Questo salone, con delle \"boiserie\" realizzate nel 1862, \u00e8 ornato di numerosi quadri di Fran\u00e7ois Boucher (\"Giove e Callisto, Amynthe e Sylvie)\", No\u00ebl Coypel (\"Bacchus et Ariane\"), Cl\u00e9ment Belle (\"Psych\u00e9 et l'Amour endormi\") o ancora Joseph-Marie Vien (\"Enfants jouant avec des cygnes\"). Il mobilio venne installato nel 1810: poltrone, in legno dorato, coperte di velluto verde cesellato, sedie di Brion, un tappeto realizzato da Bellanger, un piedistallo di Jacob-Desmalter, delle \"applique\", fiaccole e luci di Thomire, dei com\u00f2 in legno dorato a figure realizzati nel 1808 e 1810 da Marcion, un lampadario di Chaumont del 1809, e un pendolo creato da Leplaute nel 1810, con marmo prezioso dalla Fabbrica reale di porcellane di Buen Retiro datato 1790 e offerto all'Imperatore nel 1808.\nCamera di M\u00e8neval.\nQuesto luogo, apparentemente modesto e basso di soffitto, fu costruito durante la costruzione della sala da gioco del re (dal 1769 al 1782), poi salone della principessa de Lamballe (1782-1787) poi luogo destinato ai domestici di Madame Elisabetta (nel 1791), poi alloggio del geografo Bacler d'Albe (1807), prima di divenire la camera del segretario di Napoleone I, il barone di M\u00e8neval. Il suo mobilio \u00e8 molto semplice, restaurato nel 1796 con l'aiuto del mobilio descritto in un inventario del 1810, \u00e8 composto tra l'altro di un letto incastrato nel muro.\nGuardaroba dell'Imperatore.\nQuesto luogo era soprattutto composto da un mobile-mensola guardaroba, realizzato nel 1810 da Jacob-Desmalter, e da un sedile che fungeva da water in mogano detto \"al pastore\", realizzato per Madame Adelaide\nStanza del guardiano del portafoglio.\nQuesta stanza, antico ufficio interno di Madame Elisabetta nel 1791, e occupata da Haugel e Landoire (i guardiani del portafoglio dell'Imperatore, che rimanevano tutte le 24 ore in questa stanza) a partire dal 1810, fu restaurata nel 1975\nCamera da letto dell'Imperatore.\nQuesta stanza era la sala da biliardo della principessa de Lamballe nel 1786, prima di divenire la camera di Madame Elisabetta nel 1791, poi la camera del cardinale Fesch nel 1804. L'alcova venne soppressa nel 1810, mentre fu installato il camino in broccatello. Le \"boiserie\" sono datate fine XVIII secolo. Il luogo sub\u00ec una restaurazione generale nel 1977. Il letto di questa stanza (installato qui nel 1810 dopo essere stato nella camera dell'Imperatore al primo piano, come anche le sedie), in legno in bronzo e dorato, con motivi egiziani, con cascate dorate e medaglie di Jacob-Desmalter, \u00e8 stato utilizzato da papa Pio VII alle Tuileries nel 1804. Entr\u00f2 a Fontainebleau nel 1805. Il resto del mobilio si compone di quattro poltrone e di due sedie attribuite a Jacob-Fr\u00e8res, di un divano realizzato nel 1806 da Jacob-Desmalter, di un paravento tendeggiato di velluto \"melange\" Luigi XVI, di un piedistallo, di un candelabro offerto da Carlo IV di Spagna, cos\u00ec come il pendolo-altare in marmo, di un tappetino di Bellanger (1810) e di un com\u00f2, comprato nel 1810 dal commerciante Rocheux e installato al posto di un com\u00f2 laccato di Martin Carlin (oggi al Louvre)\nStanza intermedia.\nQuest'antica torre del governo di Luigi XVI (nel 1786), poi ufficio del cardinale Fesch (nel 1804), \u00e8 ornata di \"boiserie\" in stile Luigi XV, rimontate nel 1786 dopo la distruzione dell'antico ufficio del re nel 1785.\nBiblioteca.\nLa biblioteca degli appartamenti \u00e8 stata arredata nel 1808 nell'antica sala dei giochi di Luigi XVI, e una parte dei decori del 1786 sono stati preservati. Una scala a spirale in legno permette di accedere al primo piano. Il mobilio si compone di un grande scrittoio creato da Jacob Fr\u00e8res e comprato dal generale Moreau, e un divano in legno dorato guarnito di raso broccato, previsto inizialmente per la camera di Stato dell'Imperatrice. I testi sono classificati in ordine alfabetico (lettere in bronzo sulla parte superiore delle librerie). La biblioteca possedeva in origine pi\u00f9 di 4.500 testi, soprattutto sugli argomenti di storia, geografia e scienze.\nUfficio dell'Imperatore (terza stanza).\nIl mobilio di questa antica sala da biliardo del re (nel 1786) poi ufficio, fu restaurato dopo un inventario realizzato nel 1810.\nUfficio dell'Imperatore (seconda stanza).\nQuesta sala era la sala da biliardo di Luigi XVI prima di divenire la sala da biliardo del gran Maresciallo nel 1804. Una parte del mobilio, preso dall'antica camera della Signora Madre fu installato nel 1904. Questo mobilio si compone soprattutto di un letto in mogano in bronzo dorato eseguito da Jacob-Desmalter nel 1806, di un com\u00f2 di Jacob Fr\u00e8res comprato nel 1804, poltrone e sedie in mogano realizzate da Marcion nel 1806, di un piedistallo in mogano, e di un pendolo in bronzo dorato comprato nel 1806.\nAla degli Appartamenti Reali.\nL'ala detta degli \"appartamenti reali\" \u00e8 stata edificata nel XVI secolo sulle trace di un antico castello medievale, di cui riprende la forma ovale, attorno alla Corte Ovale. Nel 1565, Caterina de Medici fece unire il corpo della costruzione al giardino di Diana e moltiplic\u00f2 cos\u00ec il numero degli appartamenti. Gli interni subirono numerose modifiche dal XVI al XIX secolo.\nAppartamenti dell'Imperatrice Giuseppina.\nSituati al pianterreno dell'ala degli appartamenti reali, gli appartamenti di Giuseppina furono restaurati per lei nel 1808. Furono in seguito occupati dall'Imperatrice Maria Luisa a partire dal 1810.\nLa sala da studio rotonda si situa sotto la sala del consiglio. Il mobilio in stile Impero, essendo appartenuto a Maria Luisa, si compone principalmente di una ricamatrice e il suo cavalletto, di una tavola da disegno di Jacob-Desmalter, e di uno scrittoio. Il pianoforte \u00e8 appartenuto ad Ortensia di Beauharnais.\nQuesto salottino, o \"ufficio di passaggio\" \u00e8 ornato da una tenda plissettata in taffet\u00e0 verde datata 1808, ed \u00e8 ammobiliata con una poltrona e sedie di Jacob-Desmalter (1808), e ha anche una lampada in alabastro, di Chaumont (1809)\nIl mobilio di questa piccola stanza si compone di un letto, ingrandito nel 1843 da una delle figlie di Luigi Filippo e dal suo sposo, in seta di Lione bianca e blu con lapislazzuli in broccato oro.\nIn origine salottino, questa sala pu\u00f2 essere stata anche utilizzata come sala da bagno. Pu\u00f2 essere stata trasformata grazie ad un divano con una parte rotante che copriva una vasca incastrata nel suolo. Il mobilio di questa sala da bagno si compone di un com\u00f2 in legno di tasso, di un insieme di sedie a dondolo in legno dorato, il cui \"gourgouran\" in taffett\u00e0 blu cielo fu riparato nel 1977, e da una tavola da \"toilette\" in mogano di Thomire.\nQuesta stanza di passaggio o \"di servizio\" fu antico grand ufficio (nel 1754) poi ufficio privato (1771) di Madame Vittoria, prima di divenire la camera della sotto governante dei Figli di Francia (nel 1783), possiede un decoro rifatto nel 1859. Essa \u00e8 composta principalmente da un piedistallo di Jacob-Desmalter (1809), da un lampadario cinese di Chaumont (1809), da un com\u00f2 in limone e amaranto con figure di Iside intarsiate da Jacob Fr\u00e8res, e da un tappeto di Bellanger (1809)\nIl salone dei giochi dell'Imperatrice presenta dei mobili in stile Impero con molte realizzazioni di Jacob Desmalter, un grande tappeto d'Aubusson a fondo bianco. Questo salone orientato a nord aveva anche una lieve luminosit\u00e0 che era compensata dalla vivacit\u00e0 dei colori utilizzati nella decorazione. Il problema della mancanza di calore fu regolato da un sistema di aria calda.\nQuesto salone possedeva una volta un biliardo, oggi disperso. Il mobilio si compone di un tavolo da gioco, sedie da giocatori, alle quali sono state aggiunte \"sedie-viaggianti\"\nAppartamenti Reali.\nQuesto passaggio \u00e8 stato creato nel 1845 per ottenere un accesso diretto tra i due spazi, senza passare per gli appartamenti reali. Venne ornato di quadri dal XVII secolo: \"Amour sur des nuages\" (scuola Francese del XVII secolo), \"L'\u00c9quit\u00e9\" e \"La Vigilance\" (quadro di Coypel conservato alle Tuileries), \"Amours tenant des fleurs\" et \"Amours pressant des raisins\" (quadro di Florentin Damoiselet un tempo a Marly), \"Le Matin\" e \"Le Soir\" (quadro di Michel Corneille un tempo al Grand Trianon)."}
{"id": "471404", "revid": "4327", "url": "https://it.wikipedia.org/wiki?curid=471404", "title": "La passion de Jeanne d'Arc", "text": ""}
{"id": "471405", "revid": "2175", "url": "https://it.wikipedia.org/wiki?curid=471405", "title": "The Lost Patrol", "text": ""}
{"id": "471406", "revid": "4327", "url": "https://it.wikipedia.org/wiki?curid=471406", "title": "Strah", "text": ""}
{"id": "471407", "revid": "4327", "url": "https://it.wikipedia.org/wiki?curid=471407", "title": "History of the World, Part I", "text": ""}
{"id": "471408", "revid": "2175", "url": "https://it.wikipedia.org/wiki?curid=471408", "title": "The Good Bad Girl", "text": ""}
{"id": "471409", "revid": "767487", "url": "https://it.wikipedia.org/wiki?curid=471409", "title": "Thomas Jackling", "text": "Dal 1750 al 1780 il pugilato inglese attravers\u00f2 una fase molto oscura della sua storia. Incontri truccati e decisioni discutibili avevano caratterizzato molti degli incontri disputati fino ad allora. Tom Johnson \u00e8 considerato colui che riport\u00f2 onore e rispettabilit\u00e0 allo sport che James Figg aveva definito 50 anni prima la \"noble art\". Molti storici lo definiscono un nuovo Jack Broughton.\nConquist\u00f2 il titolo, lasciato vacante dal pugile irlandese Duggan Fearns, nel 1783. Difese il titolo per quasi dieci anni contro una serie di agguerriti sfidanti. Nel 1789 sconfisse Isaac Perrin in un incontro memorabile al tal punto che la sfida fu ricordata con un'effigie su un medaglione di bronzo.\nFu sconfitto, all'et\u00e0 di 40 anni, nel 1791 dal pugile Benjamin Brain, che divenne il nuovo campione. L'incontro sarebbe dovuto svolgersi un anno prima se Brain non avesse avuto problemi di salute.\nDopo la sconfitta Tom si ritir\u00f2 dalla carriera pugilistica."}
{"id": "471410", "revid": "4327", "url": "https://it.wikipedia.org/wiki?curid=471410", "title": "Satan's Skin", "text": ""}
{"id": "471411", "revid": "682118", "url": "https://it.wikipedia.org/wiki?curid=471411", "title": "Mahler (disambigua)", "text": ""}
{"id": "471412", "revid": "124053291", "url": "https://it.wikipedia.org/wiki?curid=471412", "title": "Al-Fustat", "text": "al-Fus\u1e6d\u0101\u1e6d () \u00e8 il primitivo nucleo urbano che, nel X secolo, in epoca fatimide diverr\u00e0 Il Cairo.\nOrigine del nome.\nVi sono due etimologie possibili per spiegare l'origine del toponimo arabo \"al-Fus\u1e6d\u0101\u1e6d\". La prima collega il nome alla parola greca \"fossaton\" - a causa del fossato che circondava la fortezza di Babilonia, assediata con successo dalle truppe arabo-musulmane nel VII secolo d.C. - mentre la seconda si rif\u00e0 allo stesso sostantivo arabo \"fus\u1e6d\u0101\u1e6d\" che significa \"tende\", volendo ricordare che, proprio davanti alla fortezza anzidetta, il comandante arabo \u02bfAmr b. al-\u02bf\u0100\u1e63 pose gli attendamenti delle sue truppe impegnate nell'assedio.\nUna volta costretti alla resa condizionata i difensori nel 641, il Califfo \u02bfUmar ibn al-Khatt\u0101b decise che quello sarebbe stata la capitale di governatorato (\"wil\u0101ya\" ) dell'Egitto (Misr). Con il proseguire delle conquiste da essa dipese la \"wil\u0101ya\" d'Ifr\u012bqiya dalla quale, a sua volta, dipendeva il sotto-governatorato di al-Andalus, con capitale Cordova.\nStoria.\nStoria antica.\nAl-Fus\u1e6d\u0101\u1e6d, al pari di K\u016bfa, Basra e Qayraw\u0101n, era un \"mi\u1e63r\" che, in lingua araba, prese a significare \"campo fortificato\" e proprio da essa e da Kufa part\u00ec la prima imponente contestazione degli assetti politico-istituzionali islamici all'epoca del terzo Califfo \u02bfUthm\u0101n ibn \u02bfAff\u0101n, che portarono alla prima gravissima crisi ( \"fitna\" ).\nLa citt\u00e0, ingranditasi col passar del tempo fino a diventare uno dei pi\u00f9 importanti e popolosi centri urbani dell'intero califfato, riacquist\u00f2 coscienza del proprio ruolo, come capitale dell'Egitto, solo con Ahmad b. T\u016bl\u016bn nel IX secolo e, dopo una breve riconquista califfale e un'amministrazione affidata alla dinastia ikhshidide, l'Egitto fu conquistato dagli ismailiti Fatimidi, il cui lungo periodo di regno si concluse solo all'epoca di Saladino.\nPer quella data per\u00f2 al-Fus\u1e6d\u0101\u1e6d era stata soppiantata dalla citt\u00e0 del Cairo, che il nuovo potere volle le si sviluppasse accanto, senza soluzione di continuit\u00e0, seguendo la direttrice NE. Il Cairo divenne non solo il centro del potere politico e militare ma inevitabilmente attir\u00f2 artigiani e corporazioni che la svilupparono in modo notevole, mentre al-Fus\u1e6d\u0101\u1e6d mantenne comunque una sua significativa presenza. Essa per\u00f2 si affievol\u00ec alquanto dopo l'incendio che la devast\u00f2 e che fu forse appiccato dall'Im\u0101m fatimide al-\u1e24\u0101kim ai primi dell'XI secolo, probabilmente per punire i suoi abitanti dell'opposizione che gli manifestavano tramite libelli ostili alla sua bizzarra e per certi aspetti folle e intollerante politica interna. Un secondo incendio fu provocato nel 1168, sempre dal potere politico: responsabile fu il \"w\u0101si\u1e6da\" Shawar, che voleva in tal modo impedire ai Crociati (che s'erano spinti in Egitto per eliminare il pericolo fatimide) di saccheggiare la citt\u00e0, depredandone le ricchezze.\nal-Fus\u1e6d\u0101\u1e6d aveva all'epoca mantenuto una sua vitale attivit\u00e0 commerciale e non \u00e8 un caso che la vasta, ricca e colta comunit\u00e0 ebraica della citt\u00e0, vi abbia costituito e costruito varie imprese mercantili e diverse sinagoghe, in una delle quali (la cosiddetta \"Genizah de[gl]i [Ebrei] palestinesi\"), ci si dimentic\u00f2 verso l'ultimo quarto del IX secolo di procedere al seppellimento rituale dei lacerti di carta, papiro o pergamena su cui comunque compariva il sacro nome di Dio mentre la stanza riservata al materiale veniva murata.\nDella documentazione contenuta comunque in quei lacerti (utilizzati al massimo delle loro possibilit\u00e0, visto l'alto costo del materiale), a partire dalla data del rinvenimento (fine del XIX secolo) si \u00e8 occupato con grande dottrina lo studioso neerlandese Shlomo Dov Goitein, che contribu\u00ec in maniera decisiva a tracciare uno stupefacente (perch\u00e9 insospettato) quadro economico della societ\u00e0 egiziana dell'epoca (X-XII secolo), in cui in un clima di sostanziale e diffusa tolleranza fiorirono economicamente ma anche culturalmente i rapporti tra la componente ebraica, cristiana e musulmana sunnita dell'Imamato fatimide.\nal-Fus\u1e6d\u0101\u1e6d \u00e8 ancor oggi indicata come \"Vecchia Cairo\" ( \"Mi\u1e63r al-Qad\u012bma\" ) e mantiene una sua significativa presenza economica e culturale grazie alla persistente vivace presenza copta. Proprio lungo la linea di confine ideale fra la Vecchia e la Nuova Cairo, antistante alla moschea dedicata ad \u02bfAmr ibn al-\u02bf\u0100\u1e63, si erge il famoso Museo di Arti Copte, insistente sulle rovine dell'antica fortezza di Babilonia.\nBibliografia.\nAl-Maqrizi, (a cura di Ayman Fu'ad Sayyid), \"al-Maw\u0101\u02bfi\u1e93 wa al-i\u02bftib\u0101r f\u012b dhikr al-khi\u1e6da\u1e6d wa al-ath\u0101r\" (opera sulla citt\u00e0, i suoi mercati e i suoi monumenti), Beirut, Institute of Ismaili Studies, 1992"}
{"id": "471413", "revid": "4327", "url": "https://it.wikipedia.org/wiki?curid=471413", "title": "Verwehte Spuren", "text": ""}
{"id": "471414", "revid": "901803", "url": "https://it.wikipedia.org/wiki?curid=471414", "title": "Chiesa di San Salvatore in Lauro", "text": "La chiesa di San Salvatore in Lauro \u00e8 un luogo di culto cattolico del centro storico di Roma, situato nell'omonima piazza nel rione Ponte.\n\u00c8 la chiesa nazionale dei marchigiani residenti a Roma e sede della diaconia omonima.\nStoria.\nLa chiesa deve il nome, secondo la tradizione, ad un boschetto di lauri che esisteva nelle vicinanze, ed \u00e8 citata come \"Salvatori de Lauro\" nel \"Catalogo di Cencio Camerario\" del 1192, con una rendita presbiteriale di 6 denari.\nAnnesso alla chiesa fu fatto costruire dal cardinale Latino Orsini, nel XV secolo, un convento di San Giorgio, affidato ai Canonici Regolari di San Giorgio in Alga.\nLa chiesa originale, che papa Sisto V aveva eretto in titolo cardinalizio nel 1587, and\u00f2 per\u00f2 distrutta in un incendio (che lasci\u00f2 intatto il convento), nel 1591. Il titolo fu soppresso da papa Clemente X Altieri nel 1670, ma gi\u00e0 nel 1668 il complesso era passato in propriet\u00e0 del Pio Sodalizio dei Piceni, al quale ancora appartiene, divenendo cos\u00ec la \"chiesa nazionale\" dei marchigiani a Roma, mentre il convento veniva destinato a collegio per venticinque alunni di medicina e legge. Il sodalizio ne ottenne nel 1862, sotto gli auspici del marchigiano papa Pio IX, la dedica alla Madonna di Loreto, loro patrona.\nOggi la chiesa \u00e8 ritornata (dal 2007) titolo cardinalizio, mentre il complesso monastico ed il suo chiostro rinascimentale sono sede di mostre e manifestazioni culturali, oltre che dell'attivit\u00e0 del Sodalizio.\nIl 1\u00ba aprile 2009 la chiesa ha ricevuto in dono una reliquia di papa Pio IX, cui \u00e8 stato posto un busto in marmo.\nDescrizione.\nLa chiesa di San Salvatore in Lauro presenta oggi un aspetto tardo-cinquecentesco, dovuto in gran parte al disegno del bolognese Ottaviano Mascherino, meglio noto per essere stato l'architetto del Palazzo del Quirinale. In realt\u00e0 i pi\u00f9 recenti studi tendono ad attribuire il progetto originario a Frate Domenico Paganelli. Il Mascherino sarebbe intervenuto solo in un secondo momento in seguito al crollo parziale della navata centrale causato da una particolare intensit\u00e0 delle piogge e conseguente alluvione nel 1599.\nLa facciata \u00e8 una tarda opera di architettura purista (1857-1862) di Camillo Guglielmetti e presenta un protiro a colonne corinzie sormontato da un bassorilievo di Rinaldo Rinaldi raffigurante la Santa Casa di Nazareth che, come vuole la tradizione, viene trasportata dagli angeli verso Loreto. Sul tetto della Santa Casa, seguendo l'iconografia classica, \u00e8 assisa la Madonna con il Bambino e a Lei fa riferimento l'iscrizione sul fregio al di sotto del timpano:\nL'interno della chiesa, di impianto cinquecentesco, ricorda l'architettura palladiana per i maestosi fusti delle colonne corinzie che a coppie sostengono la bianca volta a botte lunettata. L'altar maggiore e la cupola risalgono al XVIII secolo e sono opera di Ludovico Rusconi Sassi. Nella chiesa \u00e8 custodito un antico \"Crocifisso\" ligneo.\nNelle cappelle si possono ammirare diverse opere d'arte, di Antoniazzo Romano, Camillo Rusconi, Fran\u00e7ois Duquesnoy e una \"Nativit\u00e0\" di Pietro da Cortona. A San Salvatore era anche originariamente destinata la \"Visione di san Girolamo\" del Parmigianino, oggi alla National Gallery di Londra.\nLa chiesa contiene poi i monumenti funebri dei cardinali Prospero Marefoschi e Raniero Felice Simonetti, opere dello scultore Carlo Monaldi su disegno dell'architetto Girolamo Theodoli.\nIl refettorio, decorato da un ciclo di affreschi manieristi di Francesco Salviati (1550), custodisce la tomba quattrocentesca di papa Eugenio IV (opera di Isaia da Pisa), proveniente dall'antica basilica di San Pietro e il monumento funebre di Maddalena Orsini attribuito a Giovanni Dalmata.\nOrgani a canne.\nSulle due cantorie ai lati dell'abside si trovano altrettanti organi a canne.\nLo strumento pi\u00f9 antico \u00e8 quello di sinistra: venne costruito nel 1862 da Girolamo Priori ed ampliato dallo stesso organaro l'anno successivo e nuovamente nel 1866-1867. A trasmissione integralmente meccanica, dispone di 36 registri; la sua consolle consta in un'unica tastiera di 50 note con prima ottava scavezza e pedaliera a leggio con prima ottava scavezza, costantemente unita al manuale; i registri sono azionati da manette a scorrimento laterale poste alla destra della tastiera su due colonne.\nL'organo dirimpetto \u00e8 l\"opus 175\" di Filippo Tronci; tale strumento doveva essere di carattere provvisorio in attesa che l'organaro pistoiese ne costruisse uno pi\u00f9 grande secondo un contratto stipulato il 26 luglio 1845; ma alla morte di Tronci (1850), non essendo stato ultimato il nuovo organo, la chiesa mantenne quello provvisorio.. L'organo attuale ha 10 registri, \u00e8 a trasmissione meccanica e la sua consolle dispone di un'unica tastiera di 50 note con prima ottava scavezza e pedaliera a leggio scavezza di 8 note priva di registri propri e costantemente unita al manuale."}
{"id": "471415", "revid": "4327", "url": "https://it.wikipedia.org/wiki?curid=471415", "title": "La petite marchande d'allumettes", "text": ""}
{"id": "471416", "revid": "4327", "url": "https://it.wikipedia.org/wiki?curid=471416", "title": "La magot de Josefa", "text": ""}
{"id": "471417", "revid": "4327", "url": "https://it.wikipedia.org/wiki?curid=471417", "title": "Why Bring That Up?", "text": ""}
{"id": "471419", "revid": "92723", "url": "https://it.wikipedia.org/wiki?curid=471419", "title": "Elephant walk", "text": "Elephant walk, in italiano \"\"sentiero degli elefanti\" o \"pista degli elefanti\"\", \u00e8 la denominazione in uso nella United States Air Force per indicare l'impressionante manovra effettuata a terra dagli aerei da guerra di un'intera formazione che si concentrano e si mettono in movimento tutti insieme per effettuare le operazioni di decollo in massa. Questa complessa operazione, spesso effettuata in situazioni di allarme in cui \u00e8 richiesto il decollo rapido di tutti gli aerei secondo la procedura del \"Minimum interval takeoff\", pu\u00f2 interessare i grandi bombardieri strategici che, nel loro movimento in massa lungo la pista, ricordano figurativamente la pesante marcia degli elefanti.\nLa denominazione entr\u00f2 in uso nella seconda guerra mondiale per indicare le operazioni di decollo delle enormi formazioni di bombardieri pesanti e ultra-pesanti americani impegnati nei bombardamenti strategici sulla Germania e sul Giappone.\nOrigine.\nDurante la seconda guerra mondiale le United States Army Air Forces (USAAF) impiegarono, a partire dal 1943, un numero sempre crescente di bombardieri pesanti Boeing B-17 Flying Fortress e Consolidated B-24 Liberator in grandi e continue operazioni di bombardamento strategico sulla Germania nazista e l'Europa occupata.\nQueste complesse missioni aeree comprendevano nel 1944-1945 oltre 1.000 bombardieri che decollavano in massa da un piccolo numero di basi aeree in Gran Bretagna e Italia meridionale prima di assumere la prevista formazione di volo dopo essere saliti in quota. Le operazioni di decollo si prolungavano per ore e coinvolgevano un gran numero di grandi bombardieri che si muovevano sincronicamente, ravvicinati lungo le piste secondo un preciso studio dei tempi e delle distanze.\nLe operazioni di bombardamento strategico nel teatro del Pacifico erano ancor pi\u00f9 impegnative; in questo caso l'USAAF impiegava dal giugno 1944 i grandi bombardieri ultra-pesanti Boeing B-29 Superfortress che, a pieno carico, pesavano sessanta tonnellate, e avevano un'apertura alare di oltre 50 metri. Questi giganteschi aerei partivano in un primo momento dalle lontane basi aeree in Cina, mentre dal novembre 1944 vennero trasferiti nelle basi aeree di Guam, Tinian e Saipan, nelle isole Marianne, da dove si dirigevano verso il Giappone in lunghe e logoranti missioni a oltre 3.000 chilometri di distanza. In questo caso le operazioni di decollo erano veramente impressionanti: lunghe file di enormi bombardieri B-29 si succedevano rapidamente, uno dietro l'altro, lungo le grandi piste che venivano percorse con velocit\u00e0 crescente in mezzo alla polvere e al frastuono dei motori. Nel caso dell'operazione Meetinghouse del 9/10 marzo 1945, la manovra di decollo coinvolse 334 bombardieri divisi su tre piste diverse che, a pieno carico di armamento e carburante, riuscirono a decollare tutti regolarmente in due ore e 45 minuti con un intervallo di quaranta secondi l'uno dall'altro.\nGli osservatori delle impressionanti operazioni di rullaggio lungo le piste e decollo, di un gran numero di possenti bombardieri strategici quadrimotori americani in fila a distanza ravvicinata, affermarono che queste manovre somigliavano alla tumultuosa marcia degli elefanti in cerca della sorgente d'acqua pi\u00f9 vicina. Da queste osservazioni deriv\u00f2 durante la seconda guerra mondiale il termine \"Elephant walk\" (\"cammino degli elefanti\", \"sentiero degli elefanti\" o \"pista degli elefanti\") riferito agli spostamenti in massa dei grandi bombardieri prima dei decolli per le missioni sull'Europa o sul Giappone.\nDopo la seconda guerra mondiale.\nDopo la fine della seconda guerra mondiale, la locuzione \"Elephant walk\" rimase nel lessico comunemente impiegato dalle nuove forze aeree autonome statunitensi, la United States Air Force (USAF), per identificare un'operazione di decollo rapido in massa di un gran numero di aerei. Durante la Guerra fredda i bombardieri dello Strategic Air Command in allerta a terra effettuavano regolarmente spettacolari decolli in massa con una formazione \"Elephant walk\", in cui era anche previsto di ridurre al massimo il tempo di esecuzione secondo le procedure del cosiddetto \"Minimum interval takeoff\".\nNel corso dei decenni della Guerra fredda, lo Strategic Air Command svolgeva anche grandi \"Inspector General Exercises\", \"ispezioni generali per valutazione dell'addestramento\", che in alcuni casi si concludevano con la sola esercitazione di movimento in \"elephant walk\" dei bombardieri lungo le piste non seguite da reali decolli; in questo modo impressionante gli alti comandi dell'USAF valutavano tutti gli aspetti dell'effettiva preparazione di un intero stormo aereo in caso di missioni reali di guerra.\nGrandi operazioni aeree negli anni ottanta potevano coinvolgere fino a 120 aerei da bombardamento e attacco che decollavano dopo un \"elephant walk\" in meno di un'ora dalle basi dell'USAF in Europa. Altre grandi operazioni con spostamento in massa di aerei dagli anni sessanta al 1989 era le Reforger che prevedevano decolli di 40-50 aerei per volta.\nDurante la guerra del Vietnam i grandi bombardieri strategici Boeing B-52 Stratofortress schierati nella base aerea Andersen a Guam, effettuavano spesso decolli preceduti da \"Elephant walk\" per effettuare le innumerevoli missioni \"Arc Light\". Nel corso delle lunghe e pericolose missioni dell'operazione Linebacker e Linebacker II, un gran numero di B-52 erano concentrati a Guam ed effettuavano impressionanti decolli in massa. La denominazione \"Elephant walk\" in questo caso venne anche utilizzata per identificare le lunghe linee di bombardieri mentre si avvicinavano agli obiettivi in Vietnam del Nord.\nDal punto di vista della tattica aerea un\"Elephant walk\" pu\u00f2 dare dimostrazione della capacit\u00e0 di un reparto di cooperare efficacemente e di entrare in azione con efficienza e rapidit\u00e0; essa inoltre viene eseguita anche per addestrare le unit\u00e0 aeree ad operazioni reali di guerra e preparare i piloti al decollo in formazione su allarme con aerei completamente riforniti di carburante e armamenti. La spettacolare dimostrazione di forza di un \"elephant walk\" in alcune occasioni \u00e8 stata utilizzata per esaltare e festeggiare il lavoro di squadra, l'efficienza del personale, la preparazione degli equipaggi e i risultati raggiunti da una determinata formazione aerea dopo una vittoriosa campagna di guerra. Dopo l'operazione Desert Storm, uno stormo di aerei d'attacco Fairchild-Republic A-10 Thunderbolt II celebrarono la vittoria con un impressionante \"elephant walk\" di 144 aerei appartenenti a sette squadroni diversi.\nLa tecnica del \"Elephant walk\" viene anche impiegata da alcune pattuglie acrobatiche, in particolare quelle strettamente collegate con una forza armata regolare come i Blue Angels e i Thunderbirds degli Stati Uniti o gli Snowbirds del Canada; in questo caso la pattuglia di aerei si muove in formazione serrata lungo la pista di volo e mantiene questa formazione durante il decollo vero e proprio."}
{"id": "471420", "revid": "697352", "url": "https://it.wikipedia.org/wiki?curid=471420", "title": "Scrooge", "text": "Scrooge \u00e8 il cognome di Ebenezer Scrooge, l'avaro protagonista del racconto di Charles Dickens \"Canto di Natale\" (1843). \"Scrooge\" \u00e8 nel tempo diventato antonomasia per indicare una persona antisociale, avara, e lontana dai valori e dallo spirito del Natale."}
{"id": "471422", "revid": "2175", "url": "https://it.wikipedia.org/wiki?curid=471422", "title": "The Lone Wolf Spy Hunt", "text": ""}
{"id": "471423", "revid": "4327", "url": "https://it.wikipedia.org/wiki?curid=471423", "title": "Smooth Talk", "text": ""}
{"id": "471424", "revid": "697352", "url": "https://it.wikipedia.org/wiki?curid=471424", "title": "The Quest", "text": ""}
{"id": "471425", "revid": "1318658", "url": "https://it.wikipedia.org/wiki?curid=471425", "title": "Small Town Girl", "text": "Small Town Girl si pu\u00f2 riferire a:"}
{"id": "471426", "revid": "4327", "url": "https://it.wikipedia.org/wiki?curid=471426", "title": "La puritaine", "text": ""}
{"id": "471428", "revid": "4327", "url": "https://it.wikipedia.org/wiki?curid=471428", "title": "Girl with a Pearl Earring", "text": ""}
{"id": "471429", "revid": "124123", "url": "https://it.wikipedia.org/wiki?curid=471429", "title": "Erasinide", "text": "Biografia.\nBattaglia delle Arginuse.\nDopo la sconfitta subita da Alcibiade a Nozio (407 a.C.), questi fu esiliato; al suo posto furono nominati dieci comandanti, tra cui Erasinide.\nSecondo Senofonte, Erasinide, Leone e Conone furono bloccati a Mitilene da Callicratida; nonostante ci\u00f2, Erasinide \u00e8 menzionato tra gli otto comandanti ateniesi delle Arginuse.\nDa ci\u00f2 si pu\u00f2 dedurre che o Senofonte s'\u00e8 sbagliato, indicandoli al posto di Archestrato, o Erasinide era il capitano della nave che era giunta ad Atene forzando il blocco di Callicratida. Fatto sta che, assieme agli altri sette ammiragli, Erasinide fu uno dei comandanti della vittoriosa battaglia delle Arginuse.\nProcesso delle Arginuse.\nDopo che, per\u00f2, una tempesta imped\u00ec di soccorrere gli Ateniesi che, dopo la fine della battaglia, erano rimasti in mare, gli Ateniesi decisero di processare gli otto ammiragli; due fuggirono, mentre sei, compreso Erasinide, tornarono in patria come ordinato. Ad iniziare il processo fu Archedemo, che mult\u00f2 Erasinide e lo port\u00f2 davanti ad una corte di giustizia per aver intascato del denaro pubblico che aveva ricevuto nell'Ellesponto: per questa accusa Erasinide fu imprigionato, e la sua condanna spian\u00f2 la strada al successivo processo intentato contro tutti i generali, che alla fine furono condannati a morte e giustiziati."}
{"id": "471431", "revid": "226458", "url": "https://it.wikipedia.org/wiki?curid=471431", "title": "Twin Internet Prime Search", "text": "Twin Internet Prime Search o (Twin Prime Search) o (TPS) \u00e8 un progetto di calcolo distribuito, nato nel 2006, con lo scopo di cercare numeri primi gemelli della forma k \u00b7 2n \u00b1 1 (dove k e n sono due numeri naturali).\nL'obiettivo dichiarato del progetto \u00e8 quello di trovare i due primi gemelli pi\u00f9 grandi conosciuti al mondo.\nTale progetto utilizza i programmi di pubblico dominio NewPGen, per l'eliminazione dei candidati con fattori piccoli, e LLR, che applica ai numeri restanti (quelli non eliminati da NewPGen) il test di primalit\u00e0 Lucas-Lehmer-Riesel.\nIl 15 gennaio 2007 il sistema \u00e8 stato in grado di individuare la sua prima coppia di numeri primi gemelli: 2003663613 \u00b7 2195000 \u00b1 1. Ciascuno di questi due numeri (che, alla data della loro scoperta, risultano essere la pi\u00f9 grande coppia di numeri primi gemelli noti) \u00e8 costituito da 58711 cifre.\nIl merito per la scoperta, oltre che al TPS, va al progetto PrimeGrid e alle seguenti persone Eric Vautier (Francia), Dmitri Gribenko (Ucraina), Patrick W. McKibbon (USA).\nLa collaborazione con il progetto di calcolo distribuito PrimeGrid ha portato il 25 luglio 2009 alla scoperta di quelli che erano i numeri primi gemelli pi\u00f9 grandi conosciuti ovvero 65516468355 \u00b7 2333333 \u00b1 1 (100355 cifre ciascuno). Autori materiali di tale scoperta sono stati il tedesco Peter Kaiser e lo statunitense Keith Klahn.\nCon la medesima collaborazione si \u00e8 giunti nel dicembre 2011 ad individuare la nuova pi\u00f9 grande coppia ovvero 3756801695685 \u00b7 2666669 \u00b1 1 (200700 cifre ciascuno) grazie a Timothy D. Winslow (USA)."}
{"id": "471433", "revid": "71155", "url": "https://it.wikipedia.org/wiki?curid=471433", "title": "London Prize Ring Rules", "text": "Le London Prize Ring Rules sono le regole fondamentali da seguire durante gli incontri di pugilato. \nStoria.\nSviluppate da Jack Broughton e da altri pugili all'Anfiteatro di Tottenham Court dello stesso Borughton. Venne pubblicato per la prima volta il 16 agosto 1743. Dal 1748 furono utilizzate in tutti gli incontri validi per il titolo inglese, successivamente in tutti gli incontri sul suolo americano e mondiale. Cadute in disuso nel 1888 quando si diffusero le nuove regole contenute nel codice della boxe scientifica del marchese del Queensbery. Si considera come l'ultimo incontro ufficiale in cui vennero utilizzate le sue regole quello tra John Lawrence Sullivan e Joe Kilrian disputato l'8 luglio 1889 a Richburg, localit\u00e0 a sud di Hattiesburg, Mississippi."}
{"id": "471434", "revid": "80598", "url": "https://it.wikipedia.org/wiki?curid=471434", "title": "Bar Mario", "text": ""}
{"id": "471436", "revid": "2208340", "url": "https://it.wikipedia.org/wiki?curid=471436", "title": "Yamashiro (provincia)", "text": "La provincia di fu una provincia del Giappone, che corrisponde alla parte meridionale dell'attuale prefettura di Kyoto sull'isola di Honsh\u016b.\nDurante il periodo Muromachi fu sede dello Shogunato Ashikaga."}
{"id": "471438", "revid": "125582760", "url": "https://it.wikipedia.org/wiki?curid=471438", "title": "Francesco Cozza (calciatore)", "text": "Carriera.\nGiocatore.\nProveniente dal vivaio della Reggina, che raggiunge la finale del campionato Primavera nel 1992 contro il Torino; passa al Milan e vi gioca una sola gara ufficiale, in Coppa Italia contro il Piacenza (1-1) il 10 novembre 1993; viene poi ceduto, nell'estate del 1994, alla , che il 18 settembre lo fa debuttare in Serie A contro il .\nDopo una stagione in Serie B con il viene notato e portato in Serie A dal Torino, con cui scende in campo solamente in un match di Coppa Italia prima di essere rapidamente ceduto alla Lucchese. Nel 1996 passa al Cagliari, in Serie A. Realizza la prima rete in Serie A il 29 settembre 1996 in casa contro il (2-2). Dal 1997 al 1999 \u00e8 al Lecce, nella prima stagione in Serie A, poi in B. Nel gennaio 1999 torna alla Reggina, con cui guadagna la promozione in Serie A. Dopo il primo anno nella massima serie costellato da infortuni, Cozza trova una discreta continuit\u00e0 di presenze. La Reggina tuttavia retrocede in Serie B dopo lo spareggio perso contro l'Hellas Verona. Contribuisce al ritorno in Serie A dei reggini, e nelle successive due stagioni veste la fascia di capitano, centrando la salvezza.\nNel 2004-2005 viene acquistato dal Genoa, espressamente richiesto dall'allenatore dei liguri, Luigi De Canio. Il tecnico viene per\u00f2 esonerato pochi giorni prima dell'inizio del campionato e il neo mister, Serse Cosmi, non riesce a trovargli spazio nel primo scorcio di stagione. Il 18 gennaio 2005 viene cos\u00ec ceduto al Siena in compropriet\u00e0. Il 27 giugno 2005 Siena e Genoa rinnovano la compropriet\u00e0 per un altro anno e il 31 agosto torna alla Reggina in prestito; a Reggio Calabria Cozza conquista ancora la salvezza. Riscattato dal Siena, torna in toscana nella stagione 2006-2007. Nel luglio 2007 fa il percorso inverso, tornando alla Reggina. Resta a Reggio Calabria fino all'estate 2009, ed il 3 luglio, libero da impegni contrattuali con la squadra amaranto, passa alla Salernitana, dove chiude la carriera da calciatore.\nAllenatore.\nNel giugno 2010 torna ancora alla Reggina nelle vesti di collaboratore tecnico dell'allenatore Gianluca Atzori. Nell'estate 2011 ottiene il suo primo ingaggio da allenatore, alla guida del , con cui centra la promozione in Lega Pro Prima Divisione. Il 10 dicembre 2012 inizia a frequentare a Coverciano il corso di abilitazione per il master di allenatori professionisti Prima Categoria-UEFA Pro. Il 14 aprile 2013 viene sollevato dall'incarico di allenatore del .\nNel dicembre dello stesso anno viene ingaggiato dal Pisa, da cui \u00e8 esonerato alla trentesima giornata di campionato, dopo la sconfitta contro il del 21 marzo 2014.\nIl 21 luglio 2014 viene nominato allenatore della , incarico dal quale si dimette il 14 novembre, dopo la sconfitta con la . L'8 agosto 2015 ritorna ad assumere la guida tecnica della squadra amaranto (che per la stagione 2015-2016 user\u00e0 la denominazione A.S.D. Reggio Calabria) nel campionato di Serie D, portandola al quarto posto in campionato e fino alla semifinale dei play-off, persa contro la . Il 2 luglio 2016 annuncia di aver lasciato la squadra calabrese.\nIl 21 novembre 2016 diventa allenatore della Sicula Leonzio, che conduce alla promozione in Lega Pro.\nIl 1\u00ba giugno 2017 firma per il , appena retrocesso in Serie D, ma viene esonerato nel mese di settembre, alla terza giornata, dopo due sconfitte ed una vittoria, e sostituito da Michele Cazzar\u00f2.\nNel novembre 2018 viene ingaggiato dal , che partecipa al campionato di Serie D, in sostituzione dell'esonerato De Luca. Si dimette dall'incarico, per motivi personali, il 26 febbraio 2019.\nNell'estate del 2019 ritorna alla Reggina come responsabile dell'area scouting.\nIl 14 settembre 2020 viene annunciato ufficialmente come nuovo allenatore del San Luca, club calabrese di Serie D. Alla fine della stagione, dopo aver raggiunto la semifinale play-off, lascia la panchina giallorossa, venendo sostituito da Giovanni Ignoffo.\nIl 25 settembre 2021 il Biancavilla, formazione siciliana inserita nel girone I della Serie D, comunica di avergli affidato la conduzione della prima squadra. Il 5 Novembre, dopo aver raccolto 4 punti in 7 gare, che collocano i giallobl\u00f9 al terzultimo posto in classifica, viene esonerato.\nVita privata.\n\u00c8 stato sposato dal 2005 al 2017 con la Miss Italia 1999 Manila Nazzaro, dalla quale ha avuto due figli . Vive a Reggio Calabria, dove ha partecipato alla creazione di una scuola calcio.\nStatistiche.\nStatistiche da allenatore.\n\"Statistiche aggiornate al 31 marzo 2019.\""}
{"id": "471442", "revid": "35813", "url": "https://it.wikipedia.org/wiki?curid=471442", "title": "Adriaan Florenszoon Boeyens", "text": ""}
{"id": "471443", "revid": "1226", "url": "https://it.wikipedia.org/wiki?curid=471443", "title": "Erasmo da Montecassino", "text": "Faceva parte della scuola teologica di Montecassino. Nel 1240 i trasfer\u00ec all'Universit\u00e0 di Napoli dove, per circa dieci anni, fu insegnante di teologia. Molti suoi manoscritti, in particolare sermoni e studi teologici, sono inediti."}
{"id": "471444", "revid": "599013", "url": "https://it.wikipedia.org/wiki?curid=471444", "title": "Drag and drop", "text": "Drag and drop (tradotto in italiano con \"trascinamento\") nel lessico informatico, indica una successione di tre azioni, consistenti nel cliccare su un oggetto virtuale (quale una finestra o un'icona) per trascinarlo (in inglese: \"drag\") in un'altra posizione, dove viene rilasciato (in inglese: \"drop\"). Generalmente nella lingua italiana tale azione viene indicata semplicemente con \"trascina\" oppure con \"clicca e trascina\", anche se la traduzione letterale \u00e8 \"trascina e rilascia\".\nStoria.\nFu introdotto per la prima volta dalla Apple con il sistema Macintosh 128K e in seguito evoluto con il sistema operativo System 7.\nGrazie a HTML5, il drag and drop \u00e8 oggi disponibile in maniera nativa anche sui browser che lo supportano (Nel 2021 Opera 12, Mozilla Firefox 4, Safari, Google Chrome e, anche se non completamente, Internet Explorer 9 e 10 [obsoleti] ed Edge) attraverso una semplice interfaccia JavaScript.\nDescrizione.\nIn genere, questo tipo di azione crea un qualche tipo di associazione tra due oggetti: se per esempio un'icona corrispondente a un documento viene trascinata sul cestino, questo provoca la cancellazione del documento.\nSpesso ad azioni di drag and drop corrispondono alternative via tastiera (scorciatoie o \"shortcut\") o via comandi testuali da inserire in una console; ad esempio in un sistema Microsoft Windows lo spostamento di un file nel cestino corrisponde alla pressione del tasto di cancellazione.\nMolti plugin Drag and Drop sono disponibili per vari CMS tra cui Wordpress.\nEsempio.\nIn HTML un Drag and drop base si pu\u00f2 creare come di seguito:\n&lt;!DOCTYPE HTML&gt;\n&lt;html&gt;\n&lt;head&gt;\n&lt;style&gt;\n width: 350px;\n height: 70px;\n padding: 10px;\n border: 1px solid #aaaaaa;\n&lt;/style&gt;\n&lt;script&gt;\nfunction allowDrop(ev) {\n ev.preventDefault();\nfunction drag(ev) {\n ev.dataTransfer.setData(\"text\", ev.target.id);\nfunction drop(ev) {\n ev.preventDefault();\n var data = ev.dataTransfer.getData(\"text\");\n ev.target.appendChild(document.getElementById(data));\n&lt;/script&gt;\n&lt;/head&gt;\n&lt;body&gt;\n&lt;p&gt;Trascina l'immagine nel rettangolo&lt;/p&gt;\n&lt;div id=\"div1\" ondrop=\"drop(event)\" ondragover=\"allowDrop(event)\"&gt;&lt;/div&gt;\n&lt;br&gt;\n&lt;img id=\"drag1\" src=\"img_logo.gif\" draggable=\"true\" ondragstart=\"drag(event)\" width=\"336\" height=\"69\"&gt;\n&lt;/body&gt;\n&lt;/html&gt;\nIl trascinamento della selezione HTML utilizza codice_1e \"codice_2\"ereditato da codice_3. Durante le operazioni di trascinamento, vengono attivati diversi tipi di eventi JavaScript:\nEsempio di utilizzo:\nfunction dragstart_handler(ev) {\n let img = new Image();\n img.src = 'example.gif';\n ev.dataTransfer.setDragImage(img, 10, 10);\nEsempio di formattazione con i CSS:\n background-color: #EEE;\n border: #999 5px dashed;\n width: 290px;\n height: 200px;\n padding: 8px;\n font-size: 18px;\n width:50%;\n margin:0 auto;\n display: none;\nEsempio di caricamento di un file da parte di un utente su un server attraverso PHP:\n&lt;?php\n$arr_file_types = ['image/png', 'image/gif', 'image/jpg', 'image/jpeg'];\nif (!(in_array($_FILES['file']['type'], $arr_file_types))) {\n echo \"false\";\n return;\n \nif (!file_exists('uploads')) {\n mkdir('uploads', 0777);\n \nmove_uploaded_file($_FILES['file']['tmp_name'], 'uploads/' . time() . '_' . $_FILES['file']['name']);\necho \"File uploaded successfully.\";"}
{"id": "471447", "revid": "35813", "url": "https://it.wikipedia.org/wiki?curid=471447", "title": "Giovanni di Lorenzo de' Medici", "text": ""}
{"id": "471451", "revid": "6066", "url": "https://it.wikipedia.org/wiki?curid=471451", "title": "Visigoto", "text": ""}
{"id": "471452", "revid": "2128848", "url": "https://it.wikipedia.org/wiki?curid=471452", "title": "Societ\u00e0 Sportiva Matera Calcio", "text": "La Societ\u00e0 Sportiva Matera Calcio, meglio nota come Matera, \u00e8 stata una societ\u00e0 calcistica italiana con sede nella citt\u00e0 di Matera, capoluogo dell'omonima provincia.\nFondata originariamente nel 1933, \u00e8 stata rifondata diverse volte nel corso della storia; l\"'A.S.D. Matera Calcio\", nata nel 2012 e trasformatasi in \"S.S. Matera Calcio\" due anni dopo, \u00e8 diventata la principale squadra di calcio della citt\u00e0 raccogliendo l'eredit\u00e0 sportiva del \"F.C. Matera\", esclusa dai campionati nell'estate del 2011 e successivamente radiata. Dopo l'esclusione del Matera Calcio dal campionato di Serie C avvenuta nel 2019 e la successiva radiazione, \u00e8 nata la U.S.D. Matera Calcio 2019 che nel 2021, a seguito di fusione con l'A.S.D. Grumentum Val d'Agri, si \u00e8 trasformata in \"U.S.D. Matera Grumentum\".\n\u00c8 l'unica squadra lucana che ha nel suo palmar\u00e8s due trofei nazionali, il Trofeo Jacinto conquistato nel 1991 e la Coppa Italia di Serie D conquistata nel 2010; \u00e8 stata inoltre finalista della Coppa Italia Lega Pro nel 2017.\nStoria.\nNel corso del 1926 e negli anni successivi, una squadra di calcio del Dopolavoro Provinciale di Matera affronta compagini dei centri vicini, talvolta con formazioni da 7 giocatori per squadra, utilizzando come terreno di gioco principalmente il \"Campo delle Tre Vie\". Si diffonde in citt\u00e0, appena diventata capoluogo di provincia, un forte fermento calcistico e sportivo.\nLa prima societ\u00e0 calcistica ufficiale a Matera nasce il 5 settembre 1933 con l\"Unione Sportiva Matera\", con colori sociali granata; il 28 gennaio 1934, in occasione della prima gara interna ufficiale del campionato 1933-34 contro il Bitonto, viene inaugurato il nuovo Campo degli Sports, in seguito Campo sportivo \"Luigi Razza\", diventato nel dopoguerra Stadio \"XXI Settembre\". \nDopo aver partecipato ad un campionato di Terza Divisione, il Matera partecipa al campionato regionale di Seconda Divisione pugliese, massimo campionato regionale dell'epoca, denominato poi Prima Divisione a partire dal 1935-36. La societ\u00e0, che nel campionato 1936-37 si trasforma in \"Associazione Sportiva Materana\", resta la massima espressione calcistica cittadina fino alla seconda guerra mondiale. Durante la guerra il Matera \u00e8 l'unica formazione non pugliese che partecipa nel 1944 alla Coppa CONI, competizione disputata nella Puglia liberata dalle forze alleate, mentre nel Torneo misto pugliese 1944-1945 si ritira al termine del girone di andata.\nNel dopoguerra nascono diverse realt\u00e0 calcistiche, ma quella che raccoglie l'eredit\u00e0 dell'U.S. Matera \u00e8 la \"Matera Calcio\", con i definitivi colori sociali bianco e azzurro. Nel 1947-48 questa nuova compagine partecipa al girone B del campionato pugliese di Prima Divisione, insieme a squadre come il Manduria, Lecce B, Maglie, Martina, Grottaglie, Ostuni.\nNel 1950 la Matera Calcio, pur avendo terminato al nono posto il precedente campionato di Prima Divisione pugliese, viene ammessa per la prima volta ad un campionato interregionale, la Promozione (corrispondente all'attuale Serie D), gestito dalla Lega Interregionale Sud. Al termine della stagione il Matera retrocede e disputa il campionato di Prima Divisione pugliese, ma pur arrivando al primo posto nel girone B, non viene classificato in quanto era stato iscritto d'ufficio al campionato pugliese da parte della F.I.G.C. per ragioni di vicinoriet\u00e0. Viene pertanto ammesso al nuovo campionato di Promozione lucana, vincendolo nel 1953 e tornando nella categoria interregionale, che nel frattempo ha mutato il suo nome in IV Serie, dove partecipa per cinque stagioni consecutive. Al termine della stagione 1957-58 la Matera Calcio, dopo la retrocessione in Prima Categoria lucana, viene esclusa dai ruoli federali., cos\u00ec la prima squadra cittadina diventa la \"Libertas Matera\". Nel 1963 dalla fusione tra la Libertas e l'Acli Piccianello nasce il \"Foot Ball Club Matera\", che due anni pi\u00f9 tardi vince il proprio girone e le semifinali del campionato lucano di Prima categoria, e diventa campione lucano di Prima Categoria per rinuncia della Libertas Invicta Potenza.\nA partire dal 1965, anno del ritorno in Serie D, si affaccia sulla scena colui che, succedendo a Riziero Zaccagnini, sar\u00e0 il presidente del F.B.C. Matera per 22 anni, Franco Salerno, in seguito diventato anche Senatore della Repubblica, che porter\u00e0 la societ\u00e0 biancazzurra negli anni settanta ai suoi massimi livelli di sempre. Dopo tre anni di serie D, il Matera vince nel 1967-68 il campionato davanti al Savoia e raggiunge per la prima volta la Serie C, retrocedendo in Serie D nel 1975 e tornando in C dopo un anno. Nel 1978 avviene la ristrutturazione della serie C ed il Matera \u00e8 ammesso alla neonata Serie C1.\nIn seguito al primo campionato di serie C1 della storia nella stagione 1978-1979, sotto la guida del presidente Franco Salerno, a cui \u00e8 stato successivamente intitolato lo Stadio XXI Settembre, e dell'allenatore Franco Dibenedetto (premiato quell'anno con il \"Seminatore d'oro\" come miglior allenatore di Serie C), vincendo all'ultima giornata contro la Lucchese la citt\u00e0 di Matera raggiunge per la prima ed unica volta nella sua storia la Serie B.\nNonostante alcuni risultati prestigiosi ed un buon girone di andata terminato al 14\u00ba posto in piena zona salvezza, il Matera crolla nel girone di ritorno; segue una doppia retrocessione dalla B alla C2, anno in cui avviene anche il rogo del Ballarin avvenuto all'ultima giornata prima della gara tra e Matera. Nella seconda met\u00e0 degli anni ottanta, il Matera vive una seconda doppia retrocessione, passando dalla C2 al campionato di Promozione.\nIn conseguenza di ci\u00f2 i soci del F.C. Matera decidono di effettuare una fusione societaria con l'altra compagine materana, il \"Pro Matera\", club militante in Interregionale, dando vita alla \"Pro Matera Sport\", divenuto poi \"Matera Sport\". Nel 1991 il Matera vince il campionato interregionale e poi conquista la promozione in C2 nello spareggio decisivo contro il Gangi, vincendo 2-0 in casa e pareggiando 0-0 a Gangi, in Sicilia. In seguito vincer\u00e0 anche il Trofeo Jacinto, torneo precursore dell'attuale Scudetto Dilettanti (istituito a partire dal 1992) giocato tra le sei vincitrici degli spareggi promozione; battendo in finale a Bovalino l' per 1-0, il Matera diventa quindi Campione d'Italia Interregionale.\nNel 1992-1993 il Matera termina il campionato di Serie C2 al terzo posto e viene ripescato in C1, dove torna dopo 12 anni nella stagione 1993-94. A fine stagione per\u00f2, a causa di irregolarit\u00e0 amministrative, il Matera subisce una retrocessione a tavolino in C2. Nonostante le vicissitudini societarie che portano al fallimento del Matera Sport ed alla successiva nascita della \"Polisportiva Matera\", nella stagione 1995-96 la squadra biancazzurra disputa un campionato di Serie C2. Con la nuova denominazione disputa un altro buon campionato in C2 prima di essere condannata per la seconda volta in tre anni ad un'altra retrocessione a tavolino, per problemi relativi alla fideiussione bancaria necessaria per l'iscrizione al campionato. La Polisportiva Matera, per protesta contro la retrocessione a tavolino e per difficolt\u00e0 economiche, disputa il Campionato Nazionale Dilettanti 1997-98 con la formazione juniores, giungendo penultima nel girone H con soli 6 punti all'attivo e davanti al solo Lagonegro.\nNel 1998 dalla fusione tra Atletico Matera e Scanzano nasce l\"'Associazione Sportiva Materasassi\", presieduta dall'avvocato Vitantonio Ripoli, che acquisisce il diritto a partecipare al torneo regionale di Eccellenza.\nNel campionato di Eccellenza Lucana 1998-99 si assiste dunque a un derby tra Materasassi e Polisportiva Matera (che nel frattempo cambia denominazione diverse volte, convivendo con l'altra realt\u00e0 cittadina fino allo scioglimento, avvenuto nel 2001) e nella citt\u00e0 dei Sassi torna a disputarsi una stracittadina quarantacinque anni dopo le sfide tra Libertas e Matera Calcio.\nNel 1999-00 il Materasassi, che nella precedente stagione disputata a livello regionale era arrivato al terzo posto conquistando la Coppa Italia Dilettanti Basilicata, vince il campionato di Eccellenza e permette al calcio materano di tornare in una categoria interregionale dopo due anni.\nNella stagione 2004-2005, a causa della solita mancanza di investitori, sono i tifosi a garantire vitto e alloggio ai giocatori grazie a delle vere e proprie raccolte spontanee di denaro che proseguono fino all'ingresso in societ\u00e0 dei due nuovi soci Barbano e Padula. Nonostante le difficolt\u00e0 economiche, nelle stagioni 2004-05 e 2005-06 il Matera riesce in qualche modo a conservare la Serie D grazie alle vittorie nei play-out.\nNella stagione 2009-2010 il Matera vince la Coppa Italia di Serie D, vince i play off garantendosi il primo posto nei ripescaggi ed \u00e8 ripescato in Lega Pro Seconda Divisione; pertanto il 4 agosto 2010 il Consiglio Federale della Federcalcio delibera il ripescaggio in Seconda Divisione del Matera, che torna cos\u00ec in un campionato professionistico dopo 13 anni.\nNell'estate 2011 la societ\u00e0 non s'iscrive al successivo campionato di Seconda Divisione e cos\u00ec viene esclusa dai campionati professionistici per inadempienze finanziarie. Nella stagione 2011-2012 il Comitato Provinciale della FIGC autorizza il Football Club Matera a ripartire dal Campionato Provinciale di Terza Categoria. Nella stagione seguente il Matera non si iscrive ad alcun campionato, fallendo. Tuttavia nel 2012 l'imprenditore Saverio Columella perfeziona l'iscrizione al campionato di Serie D di una nuova realt\u00e0 calcistica: l\"A.S.D. Matera Calcio\". Nel 2014 il club torna nel terzo livello del calcio italiano, cambiando denominazione in S.S. Matera Calcio. Nella stagione 2016-17 raggiunge la finale di Coppa Italia Lega Pro. Nell'agosto 2018 il Matera Calcio viene rilevato dall'imprenditore materano Nicola Andrisani e dall'avvocato Vitantonio Ripoli, gi\u00e0 presidente nei primi anni 2000. A questi subentra Rosario Lamberti, imprenditore avellinese. Il 14 febbraio 2019 viene esclusa dal campionato di Serie C dopo quattro rinunce, e successivamente esclusa dai ruoli federali.\nNell'estate 2019 nasce la U.S.D. Matera Calcio 2019 che riparte dal campionato di Seconda Categoria e nell'estate del 2021, dopo la fusione con l'A.S.D. Grumentum Val d'Agri, si trasforma in \"U.S.D. Matera Grumentum\", partecipante al campionato di Eccellenza lucana.\nColori e simboli.\nColori.\nI colori del Matera Calcio sono il bianco e l'azzurro derivanti dallo stemma cittadino. All'epoca della fondazione della prima squadra calcistica cittadina, da cui il Matera Calcio deriva, fu scelto inizialmente come colore sociale il granata.\nNella stagione 1967-1968 esordisce la maglia bianca con diagonale blu che diverr\u00e0 in seguito la maglia classica del Matera.\nSimboli ufficiali.\nStemma.\nFino alla stagione 2011-2012, ovvero fino all'esclusione dai campionati professionistici per inadempienze finanziarie, il Football Club Matera utilizzava lo storico stemma utilizzato all'epoca del campionato di Serie B 1979-1980.\nInno.\nNumerosi sono stati i brani scritti nel corso degli anni per il Matera. Dal 2013 l'inno ufficiale della squadra \u00e8 \"Dietro gli scaloni\", una melodia reggae composta dai Roots'n'Stones Crew, giovane gruppo originario della citt\u00e0 dei Sassi. Il titolo deriva dal luogo tipico di ritrovo della tifoseria fra il primo e il secondo tempo di una partita: dietro le gradinate dello stadio. Il brano fa riferimento agli anni pi\u00f9 belli della storia della societ\u00e0, citando il presidente Salerno e lo storico portiere Franco Mancini.\nGli altri inni composti nel corso degli anni per il Matera sono i seguenti:\nStrutture.\nStadio.\nIl Matera disputa le proprie partite casalinghe allo Stadio XXI Settembre-Franco Salerno lo stadio pi\u00f9 capiente della regione Basilicata. La sua costruzione fu terminata nel 1933 ed inizialmente fu chiamato Campo sportivo \"Luigi Razza\"; nel dopoguerra fu cambiato il nome in Stadio \"XXI Settembre\" per ricordare il 21 settembre 1943, data della strage di Matera. Infine il 16 giugno 2001 lo stadio \u00e8 stato co-intitolato a Franco Salerno, presidente del Football Club Matera che conquist\u00f2 la Serie B nella stagione 1979-80 (l'ultima volta che una squadra calcistica della Basilicata \u00e8 stata in cadetteria). Proprio nel 1979, in occasione di quella promozione, lo stadio fu ristrutturato, con la costruzione delle due curve e della gradinata, quest'ultima in sostituzione di quella vecchia che era in tubi Innocenti e di dimensioni molto inferiori, mentre la tribuna centrale risale ai primi anni cinquanta e le tribune laterali al 1968; la capienza totale dello stadio fu cos\u00ec aumentata a circa 15.000 posti, ridotti progressivamente nel corso degli anni successivi per motivi di sicurezza e ordine pubblico.\nCentro di allenamento.\nIl Matera Calcio effettua i suoi allenamenti presso lo Stadio XXI Settembre-Franco Salerno, a parte alcune eccezioni.\nSociet\u00e0.\nLa Societ\u00e0 Sportiva Matera Calcio \u00e8 una Societ\u00e0 a responsabilit\u00e0 limitata ed ha sede in via Gattini 31 a Matera.\nSedi sociali.\nElenco delle sedi sociali del Matera.\nSponsor.\nElenchi degli sponsor tecnici e ufficiali del Matera.\nImpegno nel sociale.\nIl Matera Calcio \u00e8 anche impegnato nel sociale; con collaborazioni per la diffusione di messaggi per la sensibilizzazione sulla donazione del sangue, con la FIDAS.\nSettore giovanile.\nIl settore giovanile del Matera Calcio \u00e8 impegnato nei campionati Berretti, Under 17 ed Under 15.\nIl Matera nella cultura di massa.\nIl primo periodico ufficiale del Matera Calcio \u00e8 stato il \u00ab\"F.C. Matera news\"\u00bb fondato nel 2008 ed attivo dalla data di fondazione fino al 2011.\nIl lungometraggio \u00ab\"9 giugno 1979. Una citt\u00e0 nel pallone\"\u00bb \u00e8 un docufilm del 2014, realizzato dal regista Sandro Veglia sulla storica promozione del Matera in Serie B, premiato dalla FICTS (F\u00e9d\u00e9ration Internationale Cin\u00e9ma T\u00e9l\u00e9vision Sportifs) durante Sport Movies &amp; Tv - Milano International FICTS Fest; il docufilm \u00e8 stato proiettato anche nel corso dell'evento \u00ab\"1979-2019: un sogno chiamato Serie B quarant\u2019anni dopo\"\u00bb organizzato il 9 giugno 2019 dal portale Materacalciostory e dall'A.S.D. Matheola con il patrocinio della Fondazione Matera 2019, a quarant'anni dalla promozione del Matera in Serie B.\nUn altro documentario intitolato \u00ab\"La grande stagione\"\u00bb \u00e8 stato realizzato da Sandro Veglia insieme a Materacalciostory nel 2021, a trent'anni di distanza dalla vittoria del Campionato Interregionale 1990-1991 e del Trofeo Jacinto.\nIl libro \u00ab\"Con il Matera nel cuore\"\u00bb, scritto nel 2013 dal giornalista Stefano Mele, descrive il periodo pi\u00f9 florido e felice del club biancazzurro. In particolare vengono raccontati gli anni dal 1964 al 1987, in cui il club fu gestito dal compianto presidente Franco Salerno, il presidente pi\u00f9 longevo e pi\u00f9 vincente della storia calcistica materana.\nIl libro \u00ab\"Dove non arrivavano i treni arriv\u00f2 la serie B\"\u00bb scritto da Luciano Aprile, professore di filosofia ed ex calciatore, racconta episodi della storia nel Matera dell'autore arrivato nella citt\u00e0 dei Sassi negli anni settanta.\nAllenatori e presidenti.\nSi riporta l'elenco degli allenatori e dei presidenti del Matera Calcio dall'anno di fondazione in poi.\nCalciatori.\nHall of Fame.\nIl seguente \u00e8 l'elenco dei giocatori facenti parte della Hall of Fame presente sul sito della storia del club, linkato sul sito ufficiale del club.\nContributo alle nazionali.\n\u00c8 stato uno il calciatore che durante la sua militanza nelle file del Matera ha ricevuto almeno una convocazione con una rappresentativa italiana: il difensore Leonardo Sernicola, con la Nazionale Under-20 il 5 settembre 2017.\nStatistiche e record.\nStatistiche di squadra.\nIl successo pi\u00f9 prestigioso della storia del Matera, ovvero la vittoria al Luigi Ferraris contro la in Serie B (18 novembre 1979, 0-1, rete di Giuseppe Raffaele), congiuntamente al pareggio casalingo per 1-1 nel ritorno sul campo neutro di Foggia (reti di Giovanni Sartori e Italo Florio), fa dei lucani l'unica squadra imbattuta in incontri di campionato contro i blucerchiati insieme allo Spezia.\nStatistiche individuali.\nPer quanto concerne gli allenatori, il record di presenze sulla panchina biancazzurra spetta a Franco Di Benedetto, allenatore dei lucani per 6 stagioni, seguito da Nicola Chiricallo, che ha guidato il Matera per 5 campionati.\nDi seguito invece la classifica dei primi dieci giocatori per numero di presenze e di gol in gare di campionato:\nTifoseria.\nStoria.\nIl tifo organizzato a Matera nasce sul finire degli anni Settanta quando apparvero sigle come \"Ultras Matera\", \"Fedelissimi\", \"Prima Linea\", \"Brigate biancazzurre\" e soprattutto \"Viking\" (successivamente conosciuti come Viking Korps 1978), primo gruppo ultras della Basilicata, in cui nel giro di breve tempo confluirono quasi tutti gli altri gruppi esistenti.. \nNel 1990 i Viking sono stati affiancati sulle gradinate del XXI Settembre-Franco Salerno dai \"Pessimi Elementi\". I due gruppi, falcidiati dai daspo (provvedimenti di interdizione dagli stadi), si sono sciolti rispettivamente nel 2004 e nel 2005. Nella stagione 2004/05 la tifoseria organizzata materana sal\u00ec alla ribalta delle cronache per la decisione di gestire direttamente la societ\u00e0, a causa delle difficolt\u00e0 societarie: la squadra era sull'orlo del ritiro dal campionato e cos\u00ec gli ultras si fecero carico di garantire vitto e alloggio a tutti i calciatori portando a termine la stagione grazie a raccolte e sottoscrizioni popolari.\nNel corso del 2006 alcuni ex appartenenti ai Pessimi Elementi sono tornati allo stadio dietro lo striscione con il motto della citt\u00e0 \"Bos Lassus Firmius Figit Pedem\" e nel 2008 questi si sono organizzati nel gruppo \"Ultras Matera\" (da non confondere con l'omonimo gruppo degli anni Settanta).\nNella stagione 2006-2007 si \u00e8 costituita la \"Vecchia Guardia\", formata da persone che avevano militato nei Viking a cavallo tra gli anni ottanta e novanta. Nell'anno successivo si \u00e8 costituito il gruppo \"Ultras Alta Qualit\u00e0\" costituito in buona parte da ex membri dei Pessimi Elementi.\nNel 2012, dopo la scomparsa del Football Club Matera e la nascita della nuova A.S.D. Matera Calcio, tutti i gruppi si sono sciolti e coloro i quali hanno scelto di seguire la nuova compagine sono dapprima confluiti dietro un'unica sigla che prende il nome dalla citt\u00e0, \"Materani\", e nel 2014, dopo l'apertura della curva Sud dello stadio, si sono trasferiti in quel settore dando vita agli \"Ultras Curva Sud\", scioltisi nel gennaio 2018 a seguito delle denunce subite in occasione della trasferta a Catania nel mese precedente. \nNel corso del campionato 2017-2018 i supporter presenti in gradinata hanno dato vita al gruppo \"Gradinata Biancazzurra\".\nLa tifoseria organizzata del Matera \u00e8 apolitica.\nGemellaggi e rivalit\u00e0.\nLa tifoseria materana non ha pi\u00f9 gemellaggi ufficiali, mentre in passato ne ha avuti quattro. Quello con i pugliesi del Fortis Trani risale al 1987, quando per l'occasione il derby fra Matera ed Edilpotenza fu giocato in campo neutro proprio a Trani. Il gemellaggio con i campani della Battipagliese nasce nei primi anni novanta, alimentato dalla comune ostilit\u00e0 verso potentini ed ebolitani. Negli anni novanta vi fu anche un legame tra la tifoseria lucana e quella della Juve Stabia. L'ultimo gemellaggio era con la tifoseria marchigiana della , nato durante l'ultima giornata della Serie C2 1986-1987.\nLa recente amicizia con la curva nord rossonera del Foggia nasce nella stagione 2012-2013 in occasione dell'intitolazione della gradinata dello stadio materano al prematuramente scomparso Franco Mancini, portiere originario della citt\u00e0 dei Sassi che ha militato in entrambe le squadre.\nLa principale rivalit\u00e0 \u00e8 nei confronti dei corregionali del . Il derby di Basilicata \u00e8 contraddistinto da forti ostilit\u00e0 tra le due tifoserie sin dai primi anni ottanta, quando il movimento ultras lucano muoveva i primi passi. Quella nei confronti della tifoseria del Taranto \u00e8 invece la pi\u00f9 antica rivalit\u00e0, nata durante la seconda giornata della Serie B 1979-1980. Rivalit\u00e0 accesasi nuovamente con l'incontro di Coppa Italia Lega Pro 2010-2011 e nella stagione di Serie D 2013-14.\nAltre rivalit\u00e0 esistono nei confronti della tifoserie di , nata negli anni duemila e alimentata dalla forte competizione tra le due squadre in campionato, , nata in occasione dello spareggio promozione del campionato di Serie C2 1994-1995, Turris, nata dopo pesanti scontri avvenuti in un incontro del campionato di Serie C2 1981-1982 e Altamura, nata dopo gli scontri avvenuti nel Campionato Interregionale 1988-1989 e poi alimentata dal gemellaggio degli altamurani con i potentini."}
{"id": "471453", "revid": "729019", "url": "https://it.wikipedia.org/wiki?curid=471453", "title": "Mammografia", "text": "La mammografia \u00e8 un esame della Mammella umana effettuato tramite una bassa dose (di solito circa 0.7 mSv) di raggi X.\nViene utilizzato come strumento diagnostico per identificare tumori e cisti. \u00c8 stato provato che la mortalit\u00e0 per tumore al seno \u00e8 ridotta per chi si sottopone all'esame: per questo viene consigliato un esame del seno periodico (ogni anno per le donne che hanno fattori di rischio, per esempio un pregresso tumore al seno o familiarit\u00e0 per esso, o al massimo ogni due anni in tutte le restanti donne che non hanno alcun fattore di rischio) tramite mammografia.\nIn Italia la mammografia, come esame di screening, \u00e8 consigliato a tutte le donne sopra i 50 anni ogni due anni se non sono nella classe a rischio.\nStoria della mammografia.\nNel 1913 Albert Salomon descrive le prime immagini radiologiche della mammella, ricavate da ben 3000 campioni fra pezzi operatori e materiale autoptico. Fu per\u00f2 Stafford Warren che, presso il \"Memorial Hospital\" di Rochester approda alla mammografia di cui pu\u00f2 essere considerato il padre. Egli part\u00ec dalla casuale osservazione, fatta durante le proprie ricerche intese ad identificare il miglior approccio proiettivo al peduncolo aortico, che nel decubito obliquo, a braccio sollevato, la mammella poteva essere esaminata bene ai raggi X. Warren realizza i primi patterns radiografici prevalentemente sui pezzi operatori ed autoptici, ma anche sul vivente e li verifica con rilievi macroscopici ed istologici.\nNonostante l'entusiasmo di Warren, i suoi colleghi inizialmente affrontarono questo lavoro con scarsa convinzione, almeno fino a quando non si riusc\u00ec a fare delle diagnosi anche su tumori di piccole dimensioni. Warren cominci\u00f2 allora ad effettuare sistematicamente l'esame nella fase pre-operatoria, talora approfittando dei giorni festivi per non incorrere nello scetticismo dei chirurghi. Sulla scorta di Warren, gli apporti radiologici si fecero numerosi. Il rinnovato favore per la mammografia si ebbe soprattutto negli anni cinquanta.\nProcedura.\nDurante la procedura, il seno viene compresso utilizzando uno strumento dedicato. La compressione permette di uniformare il tessuto del seno per aumentare la qualit\u00e0 dell'immagine, in quanto la riduzione dello spessore del tessuto che i raggi X devono penetrare fa diminuire la quantit\u00e0 di radiazione diffusa, responsabile della degradazione del risultato. Questo comporta inoltre la diminuzione della dose necessaria di radiazioni e degli artefatti da movimento. In mammografia di screening, vengono realizzate due proiezioni della mammella: una dalla testa ai piedi (cranio-caudale, CC) e una angolata in vista laterale (obliqua medio-laterale, OML). La mammografia diagnostica pu\u00f2 includere queste e altre proiezioni, comprese quelle ingrandite per lo studio e l'approfondimento di particolari. Deodoranti, talco o lozioni possono sembrare delle calcificazioni, se viste ai raggi X, quindi le donne sono invitate ad evitare il loro utilizzo nel giorno dell'esame.\nFino a qualche anno fa, la mammografia era eseguita con delle cassette contenenti la pellicola radiografica. Ora, la mammografia \u00e8 in fase di transizione verso rivelatori digitali, conosciuti come mammografia digitale. Il primo sistema digitale \u00e8 stato approvato dalla \"Food and Drug Administration\" (FDA) negli Stati Uniti nel 2000. Questo progresso si \u00e8 avuto molti anni dopo che nella radiologia generale. Ci\u00f2 \u00e8 dovuto a diversi fattori:\nAl 1\u00ba marzo 2010, il 62% delle strutture statunitensi aveva almeno una unit\u00e0 digitale.\nAl fine di incoraggiare l'uso di mammografie come misura di screening per il cancro al seno, un certo numero di ospedali, centri oncologici e gruppi di altri operatori sanitari hanno iniziato a praticare la mammografia su furgoni mobili.\nScreening.\nIn molti paesi la mammografia di routine delle donne anziane \u00e8 incoraggiata come un metodo di screening per la diagnosi precoce del cancro al seno. Nel 2009, la \"US Preventive Services Task Force\" (USPSTF) ha raccomandato che le donne, senza fattori di rischio, facciano lo screening mammografico ogni due anni, nell'et\u00e0 tra i 50 ei 74 anni. Hanno trovato che le informazioni erano insufficienti per raccomandare o sconsigliare lo screening tra i 40 ei 49 anni o di et\u00e0 superiore ai 74 anni. Complessivamente gli studi clinici hanno trovato una riduzione relativa della mortalit\u00e0 del cancro al seno del 20%. Alcuni medici credono che le mammografie non riducono la mortalit\u00e0 per cancro al seno o almeno che le prove non lo dimostrano.\nIn Italia, lo screening \u00e8 proposto, gratuitamente, a tutte le donne tra i 50 e i 69 anni di et\u00e0."}
{"id": "471455", "revid": "6199", "url": "https://it.wikipedia.org/wiki?curid=471455", "title": "Geomagnetismo", "text": ""}
{"id": "471460", "revid": "1783371", "url": "https://it.wikipedia.org/wiki?curid=471460", "title": "Izumo (provincia)", "text": " fu una provincia del Giappone situata nella zona orientale dell'prefettura di Shimane nella regione dello Ch\u016bgoku. Il nome deriva da quello della dea Izanami, la madre del Giappone, seppellita sul monte Hiba al confine tra Izumo e la provincia di Hoki, vicino alla citt\u00e0 moderna di Yasugi della prefettura di Shimane.\nFu una delle regioni dell'antico Giappone dove sorsero grandi poteri politici. Un potente clan di Izumo costitu\u00ec un gruppo politico indipendente, ma durante il IV secolo a.C. venne assorbito dallo stato di Yamato in espansione, e all'interno del quale assunse il ruolo di dominio sacerdotale. Anche al giorno d'oggi il santuario di Izumo costituisce uno dei luoghi sacri pi\u00f9 importanti dello shintoismo, \u00e8 dedicato specialmente a \u014ckuninushi (\"\u014c-kuni-nushi-no-mikoto\"), il mitico progenitore di Susanoo e di tutto i clan di Izumo.\nAll'epoca del periodo Sengoku Izumo aveva perso la maggior parte della sua importanza. Prima della battaglia di Sekigahara era dominato dal clan M\u014dri, dopodich\u00e9 divenne un feudo indipendente con una citt\u00e0 castello nell'odierna Matsue."}
{"id": "471462", "revid": "15756", "url": "https://it.wikipedia.org/wiki?curid=471462", "title": "Rogue (personaggio)", "text": "Rogue, il cui vero nome \u00e8 Anna Marie, \u00e8 un personaggio dei fumetti creato da Chris Claremont (testi) e Michael Golden (disegni), pubblicato dalla Marvel Comics e apparsa per la prima volta sulle pagine di \"Avengers King-Size Annual\" n. 10 (agosto 1981).\n\u00c8 una dei pochi mutanti a considerare i propri poteri come una maledizione piuttosto che un dono, poich\u00e9 essi le hanno impedito per molti anni qualunque contatto fisico. Proveniente dallo stato del Mississippi, viene dipinta come la \"bella-del-sud\" degli altri X-Men, anche a causa delle espressioni gergali e degli atteggiamenti assunti tipici delle regioni meridionali degli Stati Uniti.\nStoria editoriale.\nLa primissima apparizione di Rogue sarebbe dovuta avvenire su \"Ms. Marvel\" n. 25 (1979), ma bench\u00e9 i disegni della prima met\u00e0 della storia fossero stati completati, la serie venne cancellata e la storia rimase inedita per pi\u00f9 di un decennio prima di essere pubblicata nell'albo \"Marvel Super Heroes\" n. 11 nel 1992. La prima apparizione del personaggio avvenne quindi su \"Avengers Annual\" n. 10 (1980). Nelle serie a fumetti dedicate ai mutanti apparve invece su \"Uncanny X-Men\" n. 158 prima come criminale, per poi unirsi alla squadra solamente nel n. 171. Nel corso degli anni le sono state dedicate diverse serie omonime, come:\nRogue, come Wolverine, fu un personaggio unico nel suo genere nella storia degli X-Men poich\u00e9 il suo vero nome e la sua storia furono rivelati ben pi\u00f9 di vent'anni dopo la sua prima apparizione. Tuttavia, nel raccontare le sue origini alcuni sceneggiatori si contraddissero a vicenda, complicando pi\u00f9 del necessario il gi\u00e0 ingarbugliato background del personaggio.\nBiografia del personaggio.\nOrigini.\nI genitori di Rogue, Owen e Priscilla, si sposarono in giovane et\u00e0 e vissero la loro relazione a contatto con la natura in una comune hippie nella Contea di Coldecott, Mississippi. Il tentativo fallito di usare il misticismo degli indiani d'America per raggiungere l\"Altra Sponda\" provoc\u00f2 la scomparsa di Priscilla facendo in modo che Carrie allevasse Anna. Tuttavia il dolore per la perdita della sorella la portarono a comportarsi in modo severo ed autoritario nei confronti della nipote facendola crescere come una ribelle. Fuggita lontano da casa una volta adolescente e cominciato ad usare il nome \"Rogue\", fu avvicinata da Mystica che su suggerimento della sua partner precognitiva Destiny decise di adottarla e trattarla come una figlia. In quel periodo Rogue conobbe Cody Robbins e durante uno dei loro flirt impulsivamente lo baci\u00f2 attivando il suo potere, fino a quel momento latente, in grado di assorbire l'energia vitale e la psiche di chiunque toccasse. Traumatizzata dall'esperienza e dallo stato di coma nel quale Cody cadde, cominci\u00f2 ad indossare vestiti che limitassero il contatto, anche accidentale, con qualcuno. Sfruttate tali vicende, Mystica trasform\u00f2 la solitudine, l'amarezza, l'invidia e la disperazione di Rogue in rabbia, arruolandola nella sua Confraternita dei mutanti malvagi. Inizialmente non interessata alle attivit\u00e0 della Confraternita, dopo un incidente nel quale assorb\u00ec la psiche di un ragazzo di nome Freddie, decise di prenderne parte attivamente accettando di allearsi con la mutante Blindspot, capace di cancellare la memoria altrui con un semplice tocco. Quando Mystica decise di eliminarla, Blindspot cancell\u00f2 sia la memoria della mutaforma che quella di Rogue per proteggersi. Avvertita da Destiny di tenere lontana Rogue dall'azione durante la prima missione della Nuova Confraternita composta da Pyro, Blob e Valanga, Mystica imped\u00ec che venisse arrestata con il resto del gruppo.\nI fumetti da questo punto diventano contraddittori:\nIn verit\u00e0 Rogue and\u00f2 a San Francisco per cercare Ms. Marvel confrontandosi davanti alla porta di casa sua, mentre questa rientrava dopo un giro di shopping, e assorbendone deliberatamente i poteri. Tuttavia durante il processo qualcosa and\u00f2 storto: forse Ms. Marvel si oppose duramente e/o troppo a lungo, tant'\u00e8 che il trasferimento della sua mente e dei suoi poteri divenne permanente. Lo shock di aver assorbito una cos\u00ec potente psiche fece diventare Rogue instabile, tanto che cerc\u00f2 di uccidere Ms. Marvel gettandola gi\u00f9 dal Golden Gate Bridge (salvata dalla mortale caduta dalla Donna Ragno). Carol rimase per un breve periodo in stato comatoso prima che la sua memoria fosse ripristinata da Charles Xavier, fondatore degli X-Men. Pi\u00f9 tardi Rogue si scontr\u00f2 ripetutamente con Dazzler, sviluppando un odio profondo verso questa a causa della sua mutazione controllabile. Mystica desiderava che Rogue toccasse Angelo (unico membro degli X-Men la cui identit\u00e0 era nota al pubblico) in modo da scoprire il nascondiglio dei mutanti di Xavier. Rogue rifiut\u00f2, spaventata di poter assorbire in modo permanente la sua mutazione (vale a dire le ali) e fu sconfitta molte volte da Dazzler, prima che questa ammettesse pubblicamente di essere una mutante e scomparisse.\nX-Men.\nPi\u00f9 utilizzava i suoi poteri e pi\u00f9 la sua mente era piena di frammenti di memorie delle persone che aveva toccato. La psiche di Carol Danvers in particolare fu molto vicina a prendere il controllo del corpo, tanto che divenne sempre pi\u00f9 difficile per Rogue riuscire a trattenere quella che ormai era diventata una vera e propria seconda personalit\u00e0, e cominci\u00f2 a temere che i suoi poteri la stessero facendo impazzire. All'insaputa sua e di Mystica questo processo era aiutato da Mastermind, che subdolamente indeboliva la mente di Rogue con allucinazioni realistiche di Carol Danvers, in modo da vendicarsi della mutaforma. Ormai disperata arriv\u00f2 a chiedere l'aiuto del professor Xavier che fu tuttavia incapace di fare un completo scan mentale della sua mente a causa della psiche aliena del Kree, che una volta aveva assorbito. Tuttavia, animato dalla compassione per lo stato della ragazza, Xavier le diede il benvenuto nella sua scuola e negli X-Men, nonostante la squadra l'avesse combattuta e le loro forti obiezioni. I primi mesi con gli X-Men non furono facili, poich\u00e9 era vista come una minaccia, una spia della Confraternita all'interno della scuola. Quando la squadra si incontr\u00f2 con Wolverine a Tokyo (dove stava preparando il matrimonio con Mariko Yashida), lei ricevette una fredda accoglienza, poich\u00e9 quest'ultimo era buon amico e collega di missioni di Carol Danvers. Comunque, dopo che l'intero team all'infuori di Tempesta, Wolverine e la stessa Rogue fu avvelenato, i restanti furono costretti a fare lavoro di squadra per trovare il colpevole. Wolverine non fu affatto impressionato dalla fragilit\u00e0 di Rogue o dalla sua mancanza di esperienza, anz\u00ec minacci\u00f2 di ucciderla dopo che questa cerc\u00f2 di baciarlo. I due furono rintracciati da Viper e dal suo amante Silver Samurai, mentre raggiungevano l'ospedale dove gli altri X-Men erano in cura, e Rogue fu ferita quando un raggio laser la colp\u00ec mentre faceva da scudo a Mariko. Dopo lo scontro, Wolverine la baci\u00f2 per trasferirle i suoi poteri di guarigione: grazie agli sforzi compiuti per proteggere la sua fidanzata, Rogue aveva guadagnato la fiducia e il rispetto non solo del canadese ma anche del resto del gruppo. Rischi\u00f2 ancora la vita per salvare Colosso, che nella sua forma metallica fu riscaldato e poi rapidamente congelato da Pyro. Ne assorb\u00ec i poteri, che la lasciarono nello stesso stato rigido in cui lui era poco prima, permettendogli di andare dai curatori Morlock per rimediare al danno. La vita di Rogue miglior\u00f2 insieme agli X-Men, anche se continu\u00f2 a combattere i residui psichici della mente Carol Danvers che crebbe velocemente, fino a che \"Carol\" (cos\u00ec si autodefiniva) non decise di rimpiazzare il costume da X-Man con l'uniforme da combattimento di Ms. Marvel durante gli scontri. Successivamente, Rogue attravers\u00f2 il Seggio Periglioso dove fu giudicata da forze dimensionali che le promisero una \"nuova vita\". Di ritorno sulla Terra, le furono estirpati i resti della personalit\u00e0 di Carol Danvers, rendendola di nuovo integra psichicamente anche se temporaneamente priva di poteri. Ritrovandosi nella citt\u00e0 fantasma australiana che gli X-Men decisero di utilizzare come nuova base dopo la miniserie \"Caduta dei Mutanti\", Rogue dovette scontrarsi con Ms. Marvel la cui psiche si era riunita al corpo una volta fuori dal Seggio. Durante lo scontro la ragazza assorb\u00ec i poteri del mutante Gateway in modo da teleportarsi al sicuro, tuttavia Carol riusc\u00ec a raggiungerla prima che avesse il tempo di fuggire, e afferratala, attraversano il portale e scomparvero entrambe. Giunse cos\u00ec nella Terra Selvaggia senza pi\u00f9 poteri, al contrario di Carol che fu teleportata all'isola di Muir, dove si scontr\u00f2 con gli X-Men che erano caduti sotto il controllo mentale del Re delle Ombre. Carol lo combatt\u00e9, ma i vasti poteri psichici del Re la sopraffecero e la corruppero. Ormai sotto il controllo del Re, Carol fu mandata nella Terra Selvaggia, dove trov\u00f2 Rogue. Le due diedero vita ad un violento scontro, nel quale fu chiarito che la separazione aveva comportato una divisione della forza vitale fra le due, e non ne era rimasta abbastanza per permettere ad entrambe di sopravvivere. Nel momento in cui Rogue stava per essere prosciugata della sua parte, intervenne Magneto che distrusse il corpo di Ms. Marvel, salvandole la vita. In seguito i due ebbero un breve flirt terminato quando la ragazza riusc\u00ec a vedere oltre la sua nobile facciata quando questi uccise l'alta sacerdotessa Zaladane, che aveva creato un esercito pronto a conquistare la Terra. Una volta tornati i suoi poteri, vol\u00f2 all'isola Muir dove si riun\u00ec al resto degli X-Men e l\u00ec, come tutti gli altri, cadde sotto il controllo del Re delle Ombre, fino a quando furono liberati da Forge. Insieme lottarono contro il Re, Legione e Malice e dopo la fine della battaglia, gli X-Men si divisero in due squadre: Rogue fu assegnata alla Squadra Blu, guidata da Ciclope, in cui militava anche il nuovo membro degli X-Men, Gambit. I due furono immediatamente attratti l'uno dall'altra, ma lo sviluppo della loro relazione fu lento e traballante, sia per il mancato controllo da parte di Rogue dei suoi poteri sia per problemi di segretezza, disonest\u00e0 e paura dell'intimit\u00e0 da parte di entrambi. Casualmente, Cody Robbins, la prima persona che cadde vittima dei poteri di Rogue, fu ucciso dall'ex-moglie di Gambit, Bella Donna. La durata della relazione fra i due e seconda solamente a quella fra Ciclope e Jean Grey. Fu rivelato in questo periodo che Mystica aveva due figli: il politico anti-mutanti Graydon Creed e l'X-Man Nightcrawler. A seguito della presunta morte di Ciclope, ci furono cambiamenti che portarono Rogue a comando della squadra, fino al ritorno di Tempesta. Quando il Consiglio Galattico trasform\u00f2 la Terra in una colonia penale di massima sicurezza per centinaia di criminali extraterrestri, Rogue assorb\u00ec i poteri di Z'Cann, telepate aliena appartenente ai \"Cadre K\", equivalente Skrull degli X-Men di Xavier. Z'Cann si fece intenzionalmente toccare da Rogue, in modo da attivare i poteri di quest'ultima e riuscire a scappare dai cacciatori di taglie che la inseguivano. Successivamente, Z'Cann utilizz\u00f2 la sua telepatia per amplificare la capacit\u00e0 di Rogue di assimilare memorie, causando un'ulteriore mutazione del potere di questa.\nX-Treme X-Men.\nAllontanatasi dallo Xavier Institute assieme alla squadra guidata da Tempesta, la prima missione consistette nel ritrovare i \"Diari di Destiny\" nei quali erano scritti tanti avvenimenti futuri. Durante l'invasione di Khan, alieno conquistatore proveniente da un'altra dimensione, dell'isola-nazione di Madripoor, Rogue chiese a Sage di usare il suo potere di manipolazione della mutazione altrui per permetterle di controllare i vari poteri che negli anni aveva assorbito. Divenuta un esercito umano con a disposizione una gamma quasi infinita di superpoteri, Rogue si dovette anche confrontare con Vargas, il quale aveva letto della sua morte per mano della mutante nei \"Diari di Destiny\", e voleva fare in modo che ci\u00f2 non accadesse. Nel bel mezzo dell'invasione, Vargas tese un agguato a Rogue mentre questa stava cercando di liberare Gambit, trafiggendo entrambi con la sua spada prima di fuggire via. Rogue sopravvisse grazie ai poteri rigenerativi di Wolverine e Hulk. Tornato brevemente in citt\u00e0, Vargas fu raggiunto e sorpreso da Rogue, travestita da Psylocke (che Vargas aveva precedentemente ucciso per divertimento). Non \u00e8 chiaro se Rogue alla fine abbia ucciso Vargas o se abbia sfidato il sapere dei \"Diari\" e lo abbia lasciato vivere cambiando il corso del destino. Tornata da Gambit, con l'aiuto di Jean Grey, riusc\u00ec ad impedirgli di morire. Vedendo che le truppe degli invasori si ritiravano, Rogue comprese che le profezie di Destiny erano solamente delle possibilit\u00e0, e che tentare di seguirle si rivelava molto pi\u00f9 pericoloso che ignorarle. Seppe inoltre, di aver ricevuto in eredit\u00e0 dalla stessa una magione nella citt\u00e0 di New Orleans e una considerevole somma di denaro. Poco dopo, Rogue e Gambit ormai senza poteri lasciarono la squadra per stare da soli ed esplorare la loro relazione finendo per vivere in una casa sulla spiaggia a Valle Soleada, cittadina dove umani e mutanti coesistevano pacificamente. Qui ricevettero la visita di Alfiere e Sage, e dopo una serie di investigazioni sull'omicidio di una ragazza umana, Rogue e Gambit decisero di andare con questi per aiutare il team di Tempesta contro Elias Bogan, vecchio nemico di Sage. Dopo lo scontro, Rogue chiese a Sage di ripristinare i poteri di Gambit ed entrambi ritornarono negli X-Men durante l'operazione commerciale \"Marvel ReLoad\". I poteri di Rogue tornarono in modo naturale anche se non possedette pi\u00f9 le abilit\u00e0 che aveva assorbito da Ms. Marvel. Inseriti nel team capitanato da Havok, come prima missione dovettero sconfiggere una squadra di mutanti cinesi per salvare Xorn e portarlo alla scuola. A Filadelfia, gli X-Men fronteggiarono una Nuova Confraternita che li seguirono fino alla scuola e l'attaccarono. Combattendo contro Black Tom, Rogue fu fatta prigioniera e salvata da Northstar. Come mostrato nella sua miniserie, tempo dopo viaggi\u00f2 verso il sud degli Stati Uniti per salvare una giovane mutante spaventata dai propri poteri. Mentre si trovava l\u00ec, incontr\u00f2 Campbell St. Ange immune al suo tocco letale e assorb\u00ec forzatamente la coscienza di sua zia Carrie che le rivel\u00f2 che sua madre era giunta sull\"'Altra Sponda\", un reame onirico, per impedire al padre di gettarvisi volontariamente. All'interno di questa dimensione, incontr\u00f2 lo spirito della madre e ne assorb\u00ec i ricordi in modo che potesse finalmente \"andare oltre\". Tornata da zia Carrie e scusatasi per come si era comportata in giovent\u00f9, pot\u00e9 finalmente considerarla la sua vera madre. Dopo ci\u00f2 torn\u00f2 dagli X-Men e combatt\u00e9 con la squadra contro il mostruoso Golgotha, creatura spaziale con limitate capacit\u00e0 telepatiche capace di indurre l'alienazione mentale riproducendo paure profonde, insicurezze e pensieri ignoti. Durante questo scontro, come risultato dell'influenza di Golgotha, Rogue e Gambit combatterono la realt\u00e0 della loro relazione limitata dai poteri della ragazza. Wolverine, anche lui sotto l'influenza di Golgotha, rivel\u00f2 a Rogue di aver sempre provato dei sentimenti per lei, e dopo un litigio con Gambit, i due si baciarono. Mentre era in viaggio in Giappone per investigare su una foto che la ritraeva in atteggiamenti criminali con Sole Ardente, i due scoprirono che una vecchia amica di quest'ultima, Blindspot, aveva cancellato loro i ricordi del loro passato. In questo periodo assorb\u00ec accidentalmente e permanentemente i poteri di Sole Ardente, che aveva perso le gambe per opera di Lady Deathstrike e adesso non desiderava pi\u00f9 vivere, combatt\u00e9 contro la cyborg e pi\u00f9 tardi contro gli X-Men, dopo che Blindspot ne aveva cancellato i ricordi dalla sua mente (che comunque tornarono con il passare del tempo). Rogue torn\u00f2 alla scuola di Xavier solo per scoprire che Gambit era stato sedotto da Foxx, una nuova studentessa, che in seguito si rivel\u00f2 essere Mystica, preoccupata per le scelte amorose della figlia e decisa a dimostrarle che razza di buffone fosse il suo fidanzato. Tuttavia, Gambit resistette al fascino di Foxx e dopo aver ripreso le sue normali sembianze, offr\u00ec al cajun qualcosa di pi\u00f9 difficile da rifiutare: assunte le sembianze della figlia gli promise una notte di passione. Se avvenne o no qualcosa fra i due questo resta incerto, anche se Gambit insistette con Rogue che non era accaduto niente. Dopo aver scoperto la presenza della madre nella scuola, Rogue attacc\u00f2 Gambit (che non si era mostrato affatto sorpreso dalla presenza della mutaforma) per non averglielo riferito. Questa lite port\u00f2 alla frattura che Mystica stava aspettando per farle conoscere l'uomo che aveva scelto per lei, il criminale Pulse. Dopo essere stata scoperta, la mutaforma chiese agli X-Men di entrare a fare parte della squadra e di poter abitare alla scuola. Proposta non affatto gradita a Rogue n\u00e9 a Gambit.\nLeader.\nQuando nel periodo successivo all'M-Day riapparve Apocalisse, Gambit si offr\u00ec volontario per diventarne uno dei suoi cavalieri in modo da proteggere gli altri. Sotto controllo mentale, cerc\u00f2 di uccidere sia Rogue che gli X-Men e dopo l'ennesima sconfitta di Apocalisse, assieme a Sole Ardente trasformato nel cavaliere Carestia, lasci\u00f2 gli X-Men per dare un nuovo inizio alla sua vita.\nUna volta che il professor Xavier part\u00ec per lo spazio port\u00f2 con s\u00e9 Havok ed altri X-Men per tentare di fermare Vulcan, Ciclope diede a Rogue l'autorit\u00e0 per formare una squadra in grado di risolvere tempestivamente le emergenze. Scelti Uomo Ghiaccio, Cannonball, Cable, Sabretooth, Lady Mastermind, Sentinella Omega e Mystica che utilizz\u00f2 questo periodo per cercare di sistemare il rapporto con la figlia, al termine della minaccia rappresentata dai \"Figli della Cripta\" la squadra abbandon\u00f2 l'istituto e cadde nella trappola del genetista Pandemia, il quale mirava ad acquisire i poteri della maggior parte dei mutanti rimasti sul pianeta. Catturata Rogue, le iniett\u00f2 il \"Ceppo 88\" virus capace di amplificare qualsiasi tipo di potere e causare la morte del suo possessore, utilizzandola come cavia. Fuggita, assieme agli X-Men raggiunse l'isola di Providence dove fu monitorata da un team di medici fino all'arrivo della creatura aliena Ecatombe. Lasciata la clinica si diresse nel luogo dello scontro, dove riusc\u00ec a fermare il mostro assorbendo le otto miliardi di menti contenute al suo interno ed arrivando al limite di contenimento psichico. Seguendo il suggerimento di Mystica, il gruppo si diresse verso la casa natale della mutaforma, dove Uomo Ghiaccio chiam\u00f2 in aiuto Emma Frost, Ciclope, Bestia e Wolverine. Poco dopo, Mystica, Lady Mastermind e Sentinella Omega, infettata da Malice, mostrarono il loro vero volto tradendo gli X-Men e schierandosi con i Marauders, in una battaglia che vide il ferimento di Rogue per mano della matrigna e la distruzione della casa.\nMessiah Complex.\nTrasportata alla base antartica dei Marauders, Rogue venne assistita alternativamente da Gambit e Mystica durante il coma. Utile poich\u00e9 conosceva il contenuto dei \"Diari di Destiny\", Sinistro decise di mantenerla in vita fino all'arrivo della piccola messia sull'isola Muir dopodich\u00e9 rivel\u00f2 alla mutaforma che per la ragazza non c'era pi\u00f9 speranza e che sarebbe stato meglio lasciarla morire. Infuriata col genetista, Mystica lo uccise facendogli toccare il viso di Rogue, quindi, prendendo la bimba dalle mani di Gambit le fece sfiorare la pelle della figlia. Ripresasi completamente dagli effetti del \"Ceppo 88\" grazie ai poteri della messia, Rogue si scagli\u00f2 contro la madre accusandola di aver messo in pericolo la vita di un innocente. Non sopportando pi\u00f9 le sue riprovevoli azioni, decise di farla finita una volta per tutte e, toltasi i guanti, l'affer\u00f2 cominciando a prosciugarne la forza vitale. Fermatasi poco prima di toglierle la vita, Rogue commiser\u00f2 se stessa per la sua impulsivit\u00e0: grazie al tocco della piccola era finalmente libera da ogni mente che aveva assorbito nel corso degli anni, almeno fino a quando non aveva toccato la madre. Ora, con un frammento di Mystica dentro di s\u00e9, un'amareggiata Rogue preg\u00f2 Gambit, se ancora l'amava, di non seguirla.\nRaggiunto l'outback australiano, Rogue ritorna al passato quartier generale di Maynards Plains con lo scopo di trascorrere un po' di tempo con se stessa. Durante il suo soggiorno viene raggiunta da un'antropologa dell'Universit\u00e0 di Melbourne la quale le pone diverse domande sul luogo e i resti di diverse apparecchiature elettroniche, prima di essere presa di mira da alcuni predoni Shi'ar che l'attaccano smascherandola come Danger, incarnazione della Stanza del Pericolo fuggita dalla base \"S.W.O.R.D.\" poco prima della distruzione da parte degli Skrull. L'I.A. aveva avvicinato Rogue con lo scopo di utilizzarla nella sua vendetta contro Xavier ma viene danneggiata e riportata alla sua originale programmazione intrappolando tutti coloro che si trovano all'interno del suo raggio d'azione in una serie infinita di ologrammi legati alla storia degli X-Men. Giunti in soccorso di Rogue, Xavier e Gambit si uniscono agli alieni mentre la ragazza, con l'aiuto del frammento di psiche di Mystica, riesce a sconfiggere alcuni Marauders rimettendosi poi in cammino fra gli ologrammi della sua vita: accettato l'invito di Cody Robbins a seguirla rivive il momento in cui abbandona Gambit in Antartide dopo il suo processo per la parte avuta nell'uccisione del Morlock; torna nella Terra Selvaggia e riesuma i sentimenti che provava per Magneto prima che questi uccidesse Zaladane davanti ai suoi occhi ed infine si scontra con Ms. Marvel riuscendo a vincere e proclamando di non aver pi\u00f9 conti in sospeso col passato. Nel frattempo, Xavier riesce ad accedere telepaticamente ai sistemi di Danger facendo cessare gli ologrammi e dando per\u00f2 vita ad uno scontro con gli Shi'ar desiderosi di appropriarsi della macchina e di riscuotere la taglia posta sulla testa dell'uomo da Vulcan. Dopo un breve scontro con i mutanti, gli Shi'ar abbandonano la Terra e Xavier propone a Rogue di occuparsi del problema costituito dai suoi poteri. Con l'aiuto di Danger, Xavier si introduce telepaticamente nella sua mente e rimuove l'ultima psiche, quella di Mystica, permettendo infine ai suoi poteri di raggiungere velocemente il loro pieno potenziale. Risvegliatasi dopo la procedura, Rogue si ritira in meditazione ma viene interrotta da Gambit il quale si propone come cavia per il test definitivo: dopo essersi scambiati un lungo bacio, senza alcun effetto collaterale negativo, Rogue comprende finalmente di poter gestire i suoi poteri.\nVendicatrice.\nEntrer\u00e0 nella squadra Unione dei vendicatori dopo AvX. Sar\u00e0 di fondamentale aiuto contro Exitar l'esecutore, quando assorbir\u00e0 i poteri di tutti i supereroi. Alla fine per\u00f2 manterr\u00e0 i poteri di Wonder Man, che rimarr\u00e0 bloccato nella sua mente.\nAxis.\nInsieme a Havok e Scarlet viene catturata dai T-Men di Teschio Rosso. Portata nel campo di concentramento per mutanti e inumani, libera se stessa, Havok, Scarlet e Magneto grazie ai poteri di Wonder Man, poich\u00e9 l'indicatore che le fanno indossare non funziona sui mutanti.\nPoteri e abilit\u00e0.\nMutazione originale.\nL'abilit\u00e0 mutante di Rogue le permette, attraverso il semplice contatto epidermico, di assorbire l'essenza comprendente la personalit\u00e0, la memoria e le caratteristiche fisiche di chiunque tocchi e nel caso di individui dotati di superpoteri di tutte le loro abilit\u00e0. La durata del trasferimento dipende da quanto a lungo permanga il contatto; inoltre, nel corso di questo processo di trasferimento, le \"vittime\" di Rogue vengono indebolite fisicamente e molto spesso cadono anche in uno stato di incoscienza. Se il contatto viene mantenuto per un lungo periodo (massimo alcuni minuti), il trasferimento di poteri e personalit\u00e0 pu\u00f2 diventare permanente e provocare effetti letali.\nQuando Rogue assorbe totalmente la psiche di una persona esiste il rischio che una personalit\u00e0 forte possa prendere il controllo, soverchiando quella dell'ospite. Quando dopo un certo lasso di tempo, dalla sua mente scompare la psiche di un individuo non totalmente assorbito, Rogue non perde tutte le memorie e le abilit\u00e0 acquisite, infatti capita spesso che alcuni frammenti di personalit\u00e0 persistano nella sua mente ed a volte riaffiorino. Pur tra alterne vicende, Rogue ha mostrato di non essere in grado di controllare questo suo potere ed \u00e8 questo il motivo per cui solitamente riveste il suo corpo quasi totalmente in maniera da non lasciare scoperta una parte di epidermide e quindi, con un contatto involontario, provocare spiacevoli incidenti.\nPoteri pienamente sviluppati.\nRiacquistata la sua mutazione originale in maniera improvvisa e senza alcuna spiegazione, dopo l'esperienza con \"Ecatombe\", il suo potere mut\u00f2 in maniera pericolosa tanto che un suo semplice tocco era ormai letale. Dopo l'intervento della messia mutante, che la liber\u00f2 dagli effetti nocivi del \"Ceppo 88\" e dalle miliardi di menti assorbite dall'alieno, il suo tocco torn\u00f2 all'iniziale stadio in cui bastava un semplice contatto per assorbire ricordi e abilit\u00e0; pi\u00f9 manteneva il contatto, pi\u00f9 a lungo duravano gli effetti. A seguito della rimozione telepatica dei blocchi mentali da parte di Xavier e Danger, Rogue ha finalmente ottenuto il pieno controllo dei suoi poteri nel loro stadio maturo riuscendo ad attivarli e disattivarli con la sola applicazione della forza di volont\u00e0.\nPoteri di Ms. Marvel.\nDopo aver assorbito totalmente la psiche di Ms. Marvel, acquis\u00ec le sue stesse abilit\u00e0 che consistevano in superforza, invulnerabilit\u00e0, volo, settimo senso e resistenza alla telepatia. Questi poteri rimasero per lunghi anni in possesso di Rogue, ma quando infine perse per breve tempo i suoi poteri, anche le capacit\u00e0 che aveva assorbito da Ms. Marvel scomparvero per sempre.\nPoteri X-Treme.\nDurante il crossover \"Maximum Security\", Rogue assorb\u00ec per un breve periodo la psiche, l'abilit\u00e0 telepatica e le fattezze fisiche della Skrull Z'Cann. A causa del potere di mutaforma di Z'Cann, Rogue si era trovata a manifestare casualmente i poteri che nel corso degli anni aveva assorbito. Successivamente, attraverso la meditazione riusc\u00ec ad imparare come controllare la manifestazione spontanea di tutti i poteri assorbiti, anche se alcuni di questi continuarono a manifestarsi inconsciamente e/o incontrollatamente (come gli artigli retrattili di Wolverine o i raggi ottici di Ciclope, tanto che Rogue fu costretta per un certo periodo ad indossare occhiali al quarzo-rubino). Durante l'invasione aliena di Kann, in un momento di estrema necessit\u00e0 Sage accett\u00f2 di potenziare ulteriormente questo suo potere, facendo s\u00ec che potesse utilizzare tutte queste abilit\u00e0 altrui in maniera cosciente. Per\u00f2 dopo gli avvenimenti della serie \"X-Treme X-Men\" e l'uso sproporzionato di tutta questa potenza, Rogue perse sia la capacit\u00e0 di controllare la sua mutazione che tutti i poteri che lei aveva precedentemente assorbito da altri. \nSenza poteri.\nPersi tutti i poteri eccetto la propria mutazione originaria, Rogue mostr\u00f2 per un certo periodo una notevole agilit\u00e0 e forza durante i combattimenti, sebbene questi non siano stati classificati come nuovi poteri mutanti, bens\u00ec il frutto di costante allenamento. Tuttavia Rogue mantenne un corredo genetico molto fluido, che fu modificato svariate volte da Sage per permetterle di aiutare la squadra nelle varie missioni.\nPoteri di Sole Ardente.\nNella miniserie \"Rogue\", la ragazza assorb\u00ec i poteri di Sole Ardente consistenti nella capacit\u00e0 di emettere calore e fiamme a qualsiasi temperatura, immunit\u00e0 a calore, fiamme e radiazioni, aumento della velocit\u00e0 e della forza fisica tramite il consumo della propria fiamma interna (che viene costantemente rigenerata), avvolgere il proprio corpo in un'aura incandescente, volare tramite il consumo della fiamma interna e vedere lo spettro infrarosso.\nPoteri di Wonder Man.\nRogue assorbir\u00e0 completamente Wonder Man, acquisendone i poteri, ma perdendo nuovamente il controllo dei suoi. \nAltre versioni.\nUltimate.\nIn questa continuity, Rogue \u00e8 una prigioniera di \"Arma X\", assieme al Fenomeno e Nightcrawler. Dopo aver utilizzato le informazioni che aveva assorbito toccando Colosso, una squadra di \"Weapon X\", s'intrufol\u00f2 nella scuola e cattur\u00f2 tutti i mutanti presenti in essa. Con l'aiuto degli X-Men riusc\u00ec a smantellare la base e fuggire, per unirsi al team di Xavier, e diventare ufficialmente una di loro. Successivamente fu rapita dal criminale Gambit, che assoldato da Andreas e Andrea von Strucker, la volevano utilizzare per i loro piani, promettendole di aiutarla a controllare il suo potere. Rifiut\u00f2, e decise di scappare con Gambit, lasciando temporaneamente gli X-Men. Riapparvero a Las Vegas, dove Gambit lott\u00f2 contro il Fenomeno, che innamorato di Rogue la rivoleva con s\u00e9. Dopo lo scontro, Gambit chiese a Rogue di baciarlo prima che morisse. Con il bacio, acquist\u00f2 temporaneamente il potere di Gambit (e perse il proprio), e la sua peculiare caratteristica fisica (la cornea nera e le pupille rosse) e decise di ritornare allo Xavier Institute e di riprendere la sua relazione con l'Uomo Ghiaccio, con il quale perse la verginit\u00e0. Successivamente Rogue parl\u00f2 con il Professor Xavier a proposito dei suoi nuovi poteri, e questi teorizz\u00f2 che fosse solo questione di tempo prima che la sua mutazione originaria tornasse. Poco dopo, durante una missione tocc\u00f2 Nightcrawler e ne assorb\u00ec i poteri, perdendo quelli di Gambit. Durante una missione, perse un braccio dopo che Cable le aveva sparato, ma grazie al fattore di guarigione acquisito da Wolverine, questo ricrebbe in poco tempo.\nHouse of M.\nNella maxisaga \"House of M\", Rogue \u00e8 agente dello \"S.H.I.E.L.D.\" e membro della \"Red Guard\", assieme a Wolverine, Mystica, Toad, Nightcrawler e Jessica Drew. Successivamente divenne un membro fondamentale della resistenza contro Magneto, e nella battaglia finale si scontr\u00f2 con Namor e Tempesta assorbendo i loro poteri.\nX-Men: The End.\nNel futuro alternativo dove \u00e8 ambientata la serie , Rogue e Gambit sono sposati ed hanno due figli di nome Oliver (che ha ereditato i suoi poteri) e Rebecca \u201cBecca\u201d LeBeau. Rogue, acquisito il completo controllo dei suoi poteri, li utilizza per sconfiggere Shaitan e soccorrere i bambini tenuti prigionieri nel campo di \"Neverland\". Viene uccisa da Sinistro travestito da Gambit (la sua morte viene poi vendicata dalla matrigna Mystica).\nAltri media.\nCinema.\nNella saga cinematografica degli X-Men, Rogue (che inizialmente si presenta come \"Marie\" e non \"Anna Marie\") \u00e8 interpretata dall'attrice premio Oscar Anna Paquin; in tale versione, ha una relazione con l'Uomo Ghiaccio e un rapporto con Wolverine che va oltre la semplice amicizia: tale aspetto, oltre al suo background, ricalca maggiormente il personaggio di Jubilee. Compare in:\nTelevisione.\nRogue \u00e8 apparsa nelle seguenti serie televisive animate\nVideogiochi.\nRogue appare come personaggio giocabile in:\nRogue appare come personaggio non giocabile in:\nIn \"LittleBigPlanet\" \u00e8 un costume per contenuto scaricabile."}
{"id": "471463", "revid": "1783371", "url": "https://it.wikipedia.org/wiki?curid=471463", "title": "Inaba (provincia)", "text": " fu una provincia del Giappone situata nella parte orientale dell'odierna prefettura di Tottori. Inaba confinava con le province di Harima, Hoki, Mimasaka e Tajima.\nLa capitale antica e citt\u00e0 castello erano la citt\u00e0 di Tottori"}
{"id": "471465", "revid": "3831", "url": "https://it.wikipedia.org/wiki?curid=471465", "title": "Medinet-Habu", "text": ""}
{"id": "471466", "revid": "933835", "url": "https://it.wikipedia.org/wiki?curid=471466", "title": "Chiesa di Santa Maria in Transpontina", "text": "La chiesa di Santa Maria in Transpontina \u00e8 un luogo di culto cattolico del centro storico di Roma, situato lungo via della Conciliazione, nel rione Borgo; \u00e8 sede di parrocchia affidata all'Ordine della Beata Vergine del Monte Carmelo, e su di essa insiste l'omonimo titolo cardinalizio.\nStoria.\nSituata nell'odierna via della Conciliazione, nei pressi del Vaticano, la chiesa fu fondata nel XVI secolo in sostituzione di una pi\u00f9 antica, fatta demolire da Pio IV perch\u00e9 di ostacolo alle traiettorie delle bombarde di Castel Sant'Angelo. Per lo stesso motivo la cupola della chiesa appare molto schiacciata .\nL'architetto dell'edificio fu il bolognese Ottaviano Mascherino, che edific\u00f2 anche il primo nucleo del Palazzo del Quirinale e la chiesa di San Salvatore in Lauro. Una pala di Giulio Cesare Procaccini, un tempo collocata nella chiesa, \u00e8 oggi a New York; un'altra di Antonio Gherardi (\"Santa Teresa\") \u00e8 invece ancora al suo posto.\nDescrizione.\nLa chiesa presenta internamente una struttura con pianta a croce latina: aula costituita da un'unica navata con cappelle laterali, transetto poco sporgente, crociera coperta con cupola e profondo coro terminante con un'abside semicircolare.\nTra le opere d'arte dell'interno si segnala il movimentato altar maggiore barocco di Carlo Fontana (1674), che custodisce un'icona medievale.\nNella chiesa si trovano tre organi a canne: nel transetto, ai lati del coro, ciascuno su un'apposita cantoria, vi sono due strumenti costruiti dal 1668 da Giuseppe Testa, entrambi non funzionanti, dei quali quello di destra successivamente modificato; nell'abside, invece, vi \u00e8 l'organo Mascioni \"opus 879\", costruito nel 1966, a trasmissione elettrica e con 40 registri su due manuali e pedale.\nAccanto alla chiesa \u00e8 collocato l'Oratorio della Dottrina Cristiana, bella architettura di Nicola Michetti (1715).\nTra le navate di questa chiesa, lo scrittore Juan Gomez Jurado, ambienta il romanzo \"La spia di Dio\"."}
{"id": "471470", "revid": "2208340", "url": "https://it.wikipedia.org/wiki?curid=471470", "title": "Ama no Murakumo", "text": ", detta anche Ama no Murakumo no Tsurugi o Kusanagi-no-tsurugi, \u00e8 una spada leggendaria appartenente alla mitologia shintoista giapponese.\nLeggenda.\nLa storia della spada si estende nei fumosi territori del mito. Secondo quanto narra l'antico testo \"Kojiki\", il dio del mare e delle tempeste Susanoo incontr\u00f2 nella regione di Izumo una famiglia disperata: i genitori avevano perso sette figlie sacrificate al malvagio mostro a otto teste Yamata no Orochi, che richiedeva vergini in sacrificio in cambio della promessa di non devastare la provincia, e adesso rischiavano di perdere anche Kushinada, ultima esponente della loro famiglia.\nInvaghitosi della giovane, a causa della sua bellezza cos\u00ec delicata e della sua eleganza, Susanoo ide\u00f2 un piano per sconfiggere il mostro, in cambio della possibilit\u00e0 di sposarla: trasformata Kushinada in un pettine, ordin\u00f2 che fossero raccolti otto barili di sak\u00e8, da disporre di fronte alla casa della ragazza, dove Yamata no Orochi sarebbe giunto per reclamare la vergine.\nMentre Susanoo si nascondeva in una vicina foresta, Yamata no Orochi giunse di fronte alla casa di Kushinada, e qui trov\u00f2 gli otto barili di sake e non pot\u00e9 far a meno di ubriacarsi, finch\u00e9 ogni testa cadde addormentata. Solo quando tutte le teste del mostro scivolarono in un sonno profondo, Susanoo abbandon\u00f2 il suo nascondiglio e le recise, uccidendo il drago leggendario.\nUn'altra versione della leggenda, invece, racconta di come Orochi fosse s\u00ec ubriaco, ma anche sveglio quando Susanoo giunse. Ne segu\u00ec un combattimento che dur\u00f2 per ore, deciso alla fine solo dalla stanchezza e dalla mancanza di lucidit\u00e0 del mostro, che ne decretarono la sconfitta.\nIn ogni caso, Susanoo uccise Yamata no Orochi e dopo aver tagliato le otto teste, inizi\u00f2 a recidere le code del mostro. Sempre secondo il mito, riusc\u00ec a tagliare le prime sette senza difficolt\u00e0, ma quando giunse all'ottava coda, la sua spada impatt\u00f2 contro qualcosa di molto resistente. Fu cos\u00ec che Susanoo trov\u00f2 la spada \"Ama no Murakumo\" (in seguito chiamata \"Kusanagi\") nella coda maggiore del drago. Altre varianti della stessa leggenda sostengono che la coda dove era celata la spada fosse, in realt\u00e0, la quarta e non l'ottava.\nUn'altra versione della leggenda narra che, dopo l'uccisione di Yamata no Orochi, \"Ama no Murakumo\" fu consegnata alla dea del Sole Amaterasu, sorella di Susanoo, come dono di riconciliazione per appianare un antico diverbio.\nGenerazioni dopo, nel regno del dodicesimo imperatore, l'imperatore Keik\u014d, la spada pass\u00f2 nelle mani del grande guerriero Yamato Takeru, come dono della zia, la principessa Yamato, Vergine del Tempio di Ise, per proteggere il nipote dai pericoli che il giovane avrebbe dovuto affrontare durante una spedizione contro gli Ainu.\nSempre secondo questa versione, Yamato Takeru cadde in un'imboscata in un pascolo, durante una spedizione di caccia, organizzata da un perfido signore della guerra. Costui, utilizzando delle frecce infuocate, intrappol\u00f2 l'eroe in un cerchio di fuoco e nel frattempo uccise il suo cavallo per impedirgli la fuga. Disperato, Yamato Takeru cerc\u00f2 di usare la spada per impedire alle lingue di fuoco di raggiungerlo e con grande stupore scopr\u00ec come l'arma avesse il controllo sul vento. Questa magia gli permise di crearsi un varco fra le fiamme, salvandogli la vita. Da allora, Yamato Takeru chiam\u00f2 la spada \"Kusanagi\", che letteralmente vuol dire \"Spada Falciatrice d'Erba\".\nQuesta parte della leggenda, dunque, spiega le origini del nome della spada. Tuttavia altre versioni sostengono che in realt\u00e0 \"Kusanagi\" significhi semplicemente \"Spada del Serpente\" in quanto, in antico giapponese, \"kusa\" vuol dire spada e \"nagi\" serpente.\nTracce storiche di Ama no Murakumo.\nOltre \"Kojiki\", un altro importante testo che menziona la spada \u00e8 il \"Nihonshoki\". A differenza del primo, quest'ultimo testo non contiene soltanto storie mitologiche, ma anche registra alcuni eventi contemporanei o comunque vicini alla sua stesura. Questi passi sono considerati molto importanti da un punto di vista storico ed \u00e8 qui che troviamo le prime tracce effettive della spada. Secondo quanto vi \u00e8 registrato, essa fu rimossa dal palazzo imperiale nel 688 e fu trasferita al Tempio di Atsuta, a Nagoya.\nNel poema epico \"Heike Monogatari\", una raccolta di storie orali trascritte nel 1371, si legge che la spada and\u00f2 persa in mare dopo la sconfitta del Clan Taira nella battaglia navale di Dan-no-ura. Ovviamente, la valenza storica di questo testo \u00e8 fortemente contestata proprio per la sua natura epica.\nSecondo altre storie costruite intorno alla spada, il decimo imperatore del Giappone, l'imperatore Sujin, ordin\u00f2 che fosse forgiata una replica di Ama no Murakumo. Questa informazione, tuttavia, divenne di dominio pubblico solo quando si seppe che la spada era stata rubata, sebbene secondo alcune voci fu la sua copia a cadere nelle mani dei ladri. Va inoltre sottolineato come l'imperatore Sujin sia ritenuto spesso una figura leggendaria a causa dell'incapacit\u00e0 degli storici di inserirlo in un contesto storico ben preciso.\nUn'altra storia racconta che la spada fu nuovamente rubata nel sesto secolo, da un monaco cinese ma la nave su cui viaggiava, presumibilmente, affond\u00f2 permettendo cos\u00ec alla spada di giungere presso Ise, dove fu recuperata dai monaci shintoisti.\nAma no Murakumo oggi.\nSebbene sia impossibile provarlo, a causa del fatto che non \u00e8 accessibile al pubblico, la spada sembra sia veramente conservata presso il Tempio di Atsuta, infatti vi \u00e8 una testimonianza, risalente al periodo Edo, secondo la quale un sacerdote shintoista l'avrebbe vista e descritta. In base alle sue parole, la spada Kusanagi sarebbe lunga circa 84\u00a0cm, modellata come un calamo, forgiata in un metallo bianco e ben mantenuta.\nIn tempi recenti, inviati della stazione televisiva nazionale giapponese NHK si sono recati al tempio per chiedere di poterne fare delle riprese. Sebbene i monaci abbiano rifiutato di mostrare l'arma, non hanno negato la sua esistenza, men che meno il fatto che la stessa sia conservata presso il loro tempio. In ogni caso, anche se sicuramente delle spade notevolmente antiche sono conservate presso il santuario, non \u00e8 certo detto che esse siano la spada leggendaria.\nInsieme allo \"Specchio di forma ottagonale\" e alla \"Gemma\", simboli di Amaterasu, Ama no Murakumo \u00e8 uno dei \"Tre Tesori Sacri di Yamato\".\nInfluenza culturale.\nLa spada Kusanagi compare spesso in film, anime, giochi di carte, manga e persino videogiochi giapponesi."}
{"id": "471471", "revid": "3417338", "url": "https://it.wikipedia.org/wiki?curid=471471", "title": "Demoproletari", "text": ""}
{"id": "471472", "revid": "3417342", "url": "https://it.wikipedia.org/wiki?curid=471472", "title": "Carlo Maratti", "text": ""}
{"id": "471474", "revid": "919135", "url": "https://it.wikipedia.org/wiki?curid=471474", "title": "Integrazione per parti", "text": "In matematica, il metodo di integrazione per parti \u00e8 una delle principali procedure di risoluzione di integrali. Se un integrando \u00e8 scomponibile nel prodotto di due funzioni, il metodo permette di calcolare l'integrale in termini di un altro integrale il cui integrando sia il prodotto della derivata di una funzione e della primitiva dell'altra.\nIl metodo.\nSiano formula_1 e formula_2 due funzioni continue e derivabili in formula_3. La derivata del prodotto delle due funzioni \u00e8 pari a:\nApplicando ora l'operatore integrale ad entrambi i membri dell'equazione si ottiene: \n(Attenzione: abbiamo tacitamente supposto che gli integrali al secondo membro dell'equazione esistano).\nPer il teorema fondamentale del calcolo integrale si ha che:\nquindi per risolvere un integrale possiamo sfruttarla nella seguente forma: \nLa forza di questo metodo risiede nella capacit\u00e0 di individuare, fra le due funzioni formula_8 e formula_9, quella pi\u00f9 facilmente derivabile/integrabile in maniera da poterla utilizzare per eliminare la difficolt\u00e0 di integrazione insorta. La funzione formula_10 \u00e8 detto \"fattore differenziale\", mentre formula_9 \u00e8 chiamato \"fattore finito\".\nVolendo applicare il procedimento appena eseguito su un intervallo di integrazione formula_12 si ottiene:\ncio\u00e8:\nEsempi.\nPoniamo formula_16 e formula_17 nell'espressione:\nottenendo:\nPoniamo formula_23 e formula_24 nell'espressione, come in precedenza:\ncio\u00e8:\nFormule ricorsive di integrazione.\nAlcuni integrali possono essere risolti con il metodo di integrazione per parti in modo iterativo. Ad esempio:\nUsando il metodo di integrazione per parti:\nDunque: \nquindi abbiamo ottenuto che:\nA questo punto possiamo calcolare tutti gli formula_34 integrali di questo tipo:\nPi\u00f9 dimensioni.\nLa formula dell'integrazione per parti pu\u00f2 essere estesa a funzioni di pi\u00f9 variabili. Al posto di un intervallo si integra su un insieme \"n\"-dimensionale. Inoltre, si sostituisce alla derivata la derivata parziale.\nNello specifico, sia \u03a9 un sottoinsieme aperto limitato di formula_38 con un bordo \u2202\u03a9. Se \"u\" e \"v\" sono due funzioni differenziabili con continuit\u00e0 sulla chiusura di \u03a9, allora la formula di integrazione per parti \u00e8:\ndove formula_40 \u00e8 la normale alla superficie unitaria uscente da \u2202\u03a9, \u03bd\"i\" \u00e8 la sua \"i\"-esima componente, con \"i\" che va da 1 a \"n\". Sostituendo \"v\" nella formula precedente con \"v\"\"i\" e sommando su \"i\" si ottiene la formula vettoriale:\ndove v \u00e8 una funzione a valori vettoriali con componenti \"v\"\"i\".\nPonendo \"u\" uguale alla funzione costante 1 nella formula precedente si ottiene il teorema della divergenza. Con formula_42 dove formula_43, si ottiene:\nche \u00e8 la prima identit\u00e0 di Green."}
{"id": "471475", "revid": "289247", "url": "https://it.wikipedia.org/wiki?curid=471475", "title": "Kusanagi", "text": ""}
{"id": "471481", "revid": "647919", "url": "https://it.wikipedia.org/wiki?curid=471481", "title": "Tokyo (prefettura)", "text": ""}
{"id": "471484", "revid": "1783371", "url": "https://it.wikipedia.org/wiki?curid=471484", "title": "Kazusa", "text": " fu una provincia del Giappone situata nell'area della penisola di B\u014ds\u014d nell'Honsh\u016b che corrisponde alla parte centrale della prefettura di Chiba. Kazusa confinava con le province di Awa e Shim\u014dsa.\nGeneralmente veniva governata dalla citt\u00e0 castello di \u014ctaki, sebbene la capitale antica si trovasse probabilmente vicino a Ichihara dall'altra parte della penisola."}
{"id": "471486", "revid": "35813", "url": "https://it.wikipedia.org/wiki?curid=471486", "title": "Giovanni Battista Cybo", "text": ""}
{"id": "471493", "revid": "1573940", "url": "https://it.wikipedia.org/wiki?curid=471493", "title": "Ursus arctos crowtheri", "text": "L'orso dell'Atlante (\"Ursus arctos crowtheri\" ()) \u00e8 una sottospecie estinta dell'orso bruno, diffusa un tempo sulla catena montuosa dell'Atlante, dalla Tunisia al Marocco. Si trattava dell'unico orso presente in Africa, Alcuni considerano l'orso dell'Atlante una specie a s\u00e9 stante (\"Ursus crowtheri\"), tuttavia, la mancanza di esemplari conservati a scopo di studio rende impossibile verificare questa ipotesi.\nDescrizione.\nStando alle descrizioni realizzate durante i secoli XVIII e XIX, era una sottospecie di dimensioni ridotte, con un peso massimo stimato di 450 kg; la colorazione era marrone-nerastra con aree pi\u00f9 chiare tendenti al rosso nella zona ventrale. La gobba che caratterizza gli orsi bruni risultava molto ridotta o addirittura assente nell'orso dell'Atlante, che contrariamente ad altre sottospecie presentava un muso relativamente corto e di colore scuro anzich\u00e9 giallastro; altra caratteristica di questo animale erano gli artigli di lunghezza ridotta.\nEstinzione.\nFonti romane riferiscono come un tempo questo animale fosse molto diffuso sull'Atlante, all'epoca ricoperto per la maggior parte da boschi di pini. Se ne ritrovano alcune rappresentazioni in mosaici romani della zona ed \u00e8 probabile che alcuni esemplari fossero utilizzati durante i combattimenti nelle arene. Nel XVIII secolo, quando si ebbero le prime descrizioni scientifiche dell'animale, la popolazione degli orsi dell'Atlante era gi\u00e0 sensibilmente ridotta a causa della caccia e della distruzione dell'habitat.\nA quanto pare, il re del Marocco, intorno al 1830, possedeva un orso dell'Atlante; un altro esemplare fu donato al giardino zoologico di Marsiglia. Quest'ultimo serv\u00ec per lo studio della sottospecie negli anni quaranta dell'Ottocento, fino ad attribuirle un nome scientifico nel 1844. L'ultima notizia certa sulla presenza dell'orso dell'Atlante in cattivit\u00e0 risale al 1867, quando ne fu documentata la presenza presso Edough, lungo il confine tra il Marocco e l'Algeria. Con tutta probabilit\u00e0, quest'ultimo nucleo non sopravvisse al XX secolo."}
{"id": "471499", "revid": "1244", "url": "https://it.wikipedia.org/wiki?curid=471499", "title": "Ursus crowtheri", "text": ""}
{"id": "471500", "revid": "35813", "url": "https://it.wikipedia.org/wiki?curid=471500", "title": "Pietro Barbo", "text": ""}
{"id": "471502", "revid": "38120", "url": "https://it.wikipedia.org/wiki?curid=471502", "title": "Valle del Bisagno", "text": ""}
{"id": "471510", "revid": "3417817", "url": "https://it.wikipedia.org/wiki?curid=471510", "title": "Comunit\u00e0 di pratica e di apprendimento", "text": ""}
{"id": "471512", "revid": "35813", "url": "https://it.wikipedia.org/wiki?curid=471512", "title": "Alfonso de Borgia", "text": ""}
{"id": "471513", "revid": "46291", "url": "https://it.wikipedia.org/wiki?curid=471513", "title": "Ficus religiosa", "text": "Il Ficus religiosa o fico delle pagode o fico sacro (in cingalese \"bo\", in sanscrito \"pipal\" o \"a\u015bvattha\" - sostantivo maschile), \u00e8 una specie di baniano originario di India, Cina sudoccidentale e la parte dell'Indocina ad est del Vietnam. \u00c8 un albero semi-sempreverde, le cui foglie decidue cadono nella stagione asciutta, alto fino a 30 m, con diametro del fusto fino a 3 m.\nDescrizione.\nLe foglie sono cordate (cio\u00e8 a forma di cuore) con una punta particolarmente allungata; sono lunghe 10\u201317\u00a0cm e larghe 8\u201312\u00a0cm, con un picciolo di 6\u201310\u00a0cm. Il frutto \u00e8 un piccolo fico di 1-1,5\u00a0cm di diametro, verde che matura in viola.\nRapporti con l'uomo.\nLa Sri Maha Bodhi \u00e8 un famoso esemplare, che si trova presso il tempio di Mahabodhi; si sa che fu piantata nel 288 a.C., e questa \u00e8 la pi\u00f9 grande et\u00e0 verificata di un esemplare delle angiosperme, e di un qualunque albero piantato dall'uomo; nacque dall'albero della Bodhi, sotto il quale si dice che il bodhisattva Gautama avrebbe meditato quando raggiunse la bodhi (illuminazione) e divenne il Buddha; ancora oggi i monaci e i laici spesso meditano sotto questo albero.\nQuesta pianta \u00e8 considerata sacra dai fedeli di buddhismo, induismo e giainismo, da cui il nome \"Ficus religiosa\"."}
{"id": "471516", "revid": "35813", "url": "https://it.wikipedia.org/wiki?curid=471516", "title": "Tommaso Parentucelli", "text": ""}
{"id": "471517", "revid": "1169970", "url": "https://it.wikipedia.org/wiki?curid=471517", "title": "Giovanni Berchmans", "text": "Biografia.\nPrimo dei cinque figli di un calzolaio, a causa di una grave malattia che aveva colpito la madre venne affidato alle cure di due zie e poi di un sacerdote. Fu contrastato dal padre che, dopo la morte della sua sposa, fu ordinato lui stesso sacerdote. Lavorando come domestico presso un canonico della cattedrale di Malines riusc\u00ec a permettersi di studiare presso il collegio gesuita di quella citt\u00e0.\nCompletati gli studi, intenzionato a diventare sacerdote, il 24 settembre 1618 emise la prima professione religiosa divenendo novizio gesuita e nel 1619 si trasfer\u00ec a Roma per completare gli studi filosofici presso il Collegio Romano (l'attuale pontificia Universit\u00e0 Gregoriana) dove, ammalatosi, mor\u00ec solo due anni dopo, il 13 agosto 1621: il suo corpo \u00e8 sepolto nella chiesa romana di sant'Ignazio, nella cappella della SS. Annunziata, e la reliquia del suo cuore venne traslata nella chiesa gesuita di \"Saint-Michel\" a Lovanio.\nIl culto.\nIl suo processo di beatificazione inizi\u00f2 subito dopo la morte, ma venne interrotto a causa dei problemi del suo Ordine (a met\u00e0 del XVIII secolo vennero espulsi da numerosi stati europei e vennero soppressi da papa Clemente XIV nel 1773); riprese dopo il 1814, quando papa Pio VII restaur\u00f2 la Compagnia di Ges\u00f9: la canonizzazione di un gesuita senza meriti straordinari signific\u00f2 il riconoscimento ufficiale della \"santit\u00e0\" intrinseca della \"Regola\" di sant'Ignazio di Loyola e la piena riabilitazione dell'ordine.\nFu beatificato da papa Pio IX il 9 maggio 1865 e canonizzato da papa Leone XIII il 15 gennaio 1888.\nDal papa Pio X fu assegnato come compatrono alla nuova chiesa dell\"'Immacolata al Quartiere Tiburtino\" di Roma (marzo 1909), edificata con la beneficenza della stampa belga, offerta nell'anniversario dell'ordinazione sacerdotale del papa e consacrata dal cardinale Mercier di Malines, primate del Belgio. Nella pala dell'altare, dedicato al santo, \u00e8 raffigurato mentre si dispone ad accogliere il bambino Ges\u00f9 dalle mani di Maria e \"fa voto di propagare la devozione alla Beata Vergine Immacolata\".\nLa memoria liturgica cade il 13 agosto, \"dies natalis\" del santo; il calendario liturgico secondo la cosiddetta messa tridentina la posticipa al 26 novembre."}
{"id": "471519", "revid": "2145227", "url": "https://it.wikipedia.org/wiki?curid=471519", "title": "Stanislao Kostka", "text": "Biografia.\nApparteneva a una ricca famiglia dell'antica nobilt\u00e0 polacca: era il secondo dei sette figli di Giovanni, Signore di Zakroczym e Senatore del Regno di Polonia, e di Margherita de Drobniy Kryska, della famiglia dei duchi palatini di Masovia. Nel 1564 venne inviato a Vienna col fratello maggiore, Paolo, per studiare presso il locale collegio dei gesuiti, e nella citt\u00e0 austriaca matur\u00f2 la decisione di abbracciare la vita religiosa nella Compagnia di Ges\u00f9.\nLa scelta di entrare nell'ordine gesuita fu fortemente ostacolata dai familiari, ma grazie al sostegno dei padri del collegio riusc\u00ec a lasciare Vienna.\nDopo un breve soggiorno presso il superiore provinciale dell'Ordine, Pietro Canisio, a Dillingen, raggiunse Roma dove il 28 ottobre 1567 emise la sua prima professione religiosa davanti al generale dell'Ordine, Francesco Borgia, divenendo un novizio gesuita: entr\u00f2 nel Collegio Romano per completare gli studi filosofici e teologici ed essere ordinato sacerdote ma, ammalatosi gravemente, mor\u00ec nella notte tra il 14 e il 15 agosto del 1568.\nCulto.\nSecondo la tradizione agiografica, durante una malattia avrebbe ricevuto l'eucaristia da santa Barbara, comparsagli tra due angeli: in seguito a questo episodio avrebbe maturato la decisione di entrare nella Societ\u00e0 di Ges\u00f9.\nFu beatificato da papa Paolo V l'8 ottobre 1605 e canonizzato da papa Benedetto XIII il 31 dicembre 1726. La memoria liturgica ricorre il 15 agosto. A san Stanislao Kostka \u00e8 dedicata la cattedrale di \u0141\u00f3d\u017a."}
{"id": "471521", "revid": "289247", "url": "https://it.wikipedia.org/wiki?curid=471521", "title": "Santo Stanislao Kostka", "text": ""}
{"id": "471531", "revid": "899609", "url": "https://it.wikipedia.org/wiki?curid=471531", "title": "Celio Malespini", "text": "Biografia.\nPersonaggio poliedrico, dopo essere stato al servizio degli spagnoli nelle Fiandre, ritiratosi in Italia, fu avventuriero, soldato e segretario di pr\u00ecncipi, specializzato nella falsificazione di scritti, documenti diplomatici, missive e atti commerciali, tanto da essere considerato una delle prime spie di professione di cui iniziarono a servirsi i governi di tutta Europa.\nRitiratosi a Venezia, vi pubblic\u00f2 il 7 agosto 1580 e ad insaputa dell'autore, un'edizione scorretta e incompleta della \"Gerusalemme liberata\" di Torquato Tasso, con il titolo di \"Goffredo\", presso l'editore Domenico Cavalcalupo. \u00c8, come scrive Corrado Bologna, \u00abun'edizione dolosa\u00bb, da cui sono espunti sei canti - per i quali \u00e8 presentato solo un riassunto in prosa -, \u00abcon lacune\u00bb in altri due e \u00abcon fierissime mende tipografiche\u00bb. Successivamente Malespini pubblic\u00f2 altre due volte il poema, la prima il 28 giugno 1581 e la seconda nel 1582, entrambe presso Grazioso Percacino. \n\u00c8 noto anche per essere l'autore delle \"Ducento novelle\", opera di un certo rilievo, sia pure priva di sintesi e chiarezza espositiva, in stile boccaccesco, composta negli anni 1595-1605 e stampata a Venezia, nel 1609. \u00c8 necessario notare che ben circa met\u00e0 delle novelle sono plagiate da vari autori quali il portoghese Jorge de Montemayor, e gli italiani Francesco Cieco da Ferrara e Anton Francesco Doni. In anni relativamente recenti, 1944, una selezione delle novelle di Malespini \u00e8 stata pubblicata nelle edizioni De Carlo.\nTradusse, inoltre, il \"Tr\u00e9sor\" di Brunetto Latini, composto in lingua d'o\u00efl dallo scrittore fiorentino durante il suo esilio in Francia, e il \"Jard\u00edn de flores curiosas\" dell'erudito spagnolo Antonio de Torquemada."}
{"id": "471532", "revid": "1598666", "url": "https://it.wikipedia.org/wiki?curid=471532", "title": "Comunit\u00e0 di Iona", "text": "La Comunit\u00e0 di Iona, fondata nel 1938 dal Reverendo George MacLeod, \u00e8 una comunit\u00e0 cristiana ecumenica di uomini e donne di differenti stili di vita e tradizioni nell'ambito delle chiese cristiane impegnati a ricercare un nuovo modo di vivere il vangelo di Ges\u00f9 Cristo nel mondo di oggi.\nSede e centri di attivit\u00e0.\nEssa ha la sua sede centrale a Glasgow, in Scozia, ma svolge la sua principale attivit\u00e0 nell'isola di Iona con una minore estensione anche nell'isola di Mull, nelle isole Ebridi Interne.\nLe origini.\nLa comunit\u00e0 ebbe inizio come un progetto guidato da George MacLeod, che a quel tempo era ministro della Chiesa Presbiteriana Scozzese nel distretto di Govan, situato nella parte sudoccidentale della citt\u00e0 di Glasgow, sulla riva meridionale del fiume Clyde. L'idea di MacLeod era di tentare di ridurre il divario che egli percepiva tra la chiesa intesa come organizzazione gerarchica e le persone, in particolare i lavoratori. Con un gruppo di ministri e di laici (la comunit\u00e0 alle origini era composta solo di uomini) egli venne a Iona con l'intenzione di ricostruire insieme l'Abbazia medievale ormai in rovina e di trovare un motivo comune di vita nel lavoro e nella spiritualit\u00e0. La comunit\u00e0 che ebbe origine da questo gruppo fu inizialmente posta sotto la supervisione del \"Consiglio della Comunit\u00e0 di Iona\" che faceva capo all'Assemblea Generale della Chiesa di Scozia, ma in seguito i legami formali con la chiesa scozzese furono persi per consentire alla comunit\u00e0 maggiori opportunit\u00e0 di coinvolgimento nell'ecumenismo.\nStruttura della comunit\u00e0.\nLa Comunit\u00e0 di Iona \u00e8 in realt\u00e0 un gruppo di persone sparpagliato per ogni dove. I suoi membri vivono principalmente in Scozia, Inghilterra e Galles, altri vivono in Australia, Germania, Malaysia e negli Stati Uniti d'America.\nCi sono attualmente 260 membri a pieno titolo, 1600 persone associate e 1600 \"amici della Comunit\u00e0\". Tra essi vi sono Prebiteriani, Anglicani, Luterani, Quaccheri, Cattolici e persone senza alcuna confessione religiosa. La comunit\u00e0 \u00e8 fortemente impegnata nell'ecumenismo e nella ricerca della pace e della giustizia.\nIl capo della comunit\u00e0 viene eletto dai membri. Tra i capi recenti vi sono stati Ron Ferguson (il biografo di George MacLeod), Norman Shanks e Kathy Galloway.\nAccoglienza e approfondimento.\nLa Comunit\u00e0 di Iona gestisce tre centri residenziali: l\"'Abbazia di Iona\" ed il \"Centro MacLeod\" sull'isola di Iona, e \"Camas Tuath\" sull'isola di Mull. Si tratta di luoghi di accoglienza e di approfondimento che offrono un'opportunit\u00e0 unica di vivere insieme in comunit\u00e0 con persone di ogni formazione ed esperienza provenienti da ogni parte del mondo. Spesso vi sono dei programmi settimanali di studio e di meditazione attinenti ai temi principali vissuti nella Comunit\u00e0 e le persone sono invitate a parteciparvi condividendo la loro vita con i componenti della comunit\u00e0 medesima.\nPellegrinaggi.\nUna caratteristica tipica di una visita a Iona \u00e8 un pellegrinaggio per tutta l'isola che include varie meditazioni e riflessioni; per esempio, quando i pellegrini raggiungono la cava di marmo in disuso sul \"machair\", lo spazio aperto comune dove un tempo i contadini portavano a pascolare le pecore, essi si fermano a riflettere sul senso del lavoro e della lealt\u00e0 nello svolgere il proprio compito.\nLiturgia e preghiera.\nLa comunit\u00e0 possiede una propria liturgia ecumenica, che viene utilizzata giornalmente nell'Abbazia e ovunque. Una preghiera sperimentale \u00e8 sviluppata dal \"Gruppo di Studio dell'Oca Selvatica\" (\"Wild Goose Resource Group\"), che prende il suo nome da uno degli antichi simboli celtici per indicare lo Spirito Santo ed ha la funzione di mettere in grado e di preparare le adunanze dei fedeli e i ministri nel dare forma a nuove modalit\u00e0 intense e partecipate di preghiera. Il gruppo \u00e8 composto attualmente da due \"progettisti\", John L. Bell e Graham Maule, supportati da una piccola squadra amministrativa guidata da Gail Ullrich.\nIl gruppo che si occupa delle pubblicazioni per la comunit\u00e0, le \"Edizioni dell'Oca Selvatica\" (\"Wild Goose Publications\"), produce libri che trattano argomenti di giustizia sociale, politica, questioni sulla pace, spiritualit\u00e0 olistica, salute, e approcci innovativi alla preghiera, comprendendo la musica (libri, audio cassette e CD), brevi pezzi teatrali e materiale per la riflessione personale e la discussione di gruppo."}
{"id": "471536", "revid": "125752972", "url": "https://it.wikipedia.org/wiki?curid=471536", "title": "Afroamericano", "text": "Afroamericano \u00e8 una persona di nazionalit\u00e0 statunitense di origine africana. Il termine \u00e8 la traduzione letterale di \"Afro-American\" o \"African-American\", appellativo composto da africano e americano.\nNell'accezione statunitense, afroamericano \u00e8 una persona anglofona e cittadino degli Stati Uniti che abbia ascendenti neri, provenienti dal continente africano, con l'esclusione comune degli africani arabi o magrebini (africani di origine nordafricana provenienti da: Egitto, Libia, Marocco, Algeria e Tunisia) e degli americani neri non statunitensi (es. brasiliani neri o giamaicani neri). Nel 2017 il 14,1% della popolazione, per un totale di cittadini, si considera afroamericano. Nel 2019, l'Ufficio del censimento degli Stati Uniti d'America censisce la popolazione afroamericana nel numero di 46,713,850.\nPer i suddetti motivi gli statunitensi neri ma originari dell'America Latina, gli statunitensi originari dell'Africa settentrionale, e i bianchi e gli indiani originari dell'Africa (ad esempio del Sudafrica o Madagascar) non sono soliti definirsi \"African-American\". Di solito, l'appellativo \"African-American\" non si riferisce agli statunitensi neri in generale, bens\u00ec solo ai discendenti degli schiavi africani portati negli Stati Uniti che non sanno da dove provengono precisamente nell'Africa o non sanno da quale paese i loro ascendenti provengono in generale, e perci\u00f2 hanno creato una propria cultura particolare negli Stati Uniti. Per esempio, i recenti immigranti neri o i discendenti di recenti immigranti neri dall'Africa o dai Caraibi non sono necessariamente \"African-American\" negli Stati Uniti, a meno che non si identifichino con il termine. Anzi, questi immigranti o i loro discendenti sono meglio classificati secondo gli appellativi che rappresentano i loro propri paesi di origine o le loro appartenenze etniche (es. \"Ghanaian-American\" [\"ghanese-americano\"], \"Kenyan-American\" [\"keniota-americano\"], \"Jamaican-American\" [\"giamaicano-americano\"], \"Haitian-American\" [\"haitiano-americano\"]).\nOrigine del termine.\nFu Malcolm X a prediligere il termine \"African-American\", perch\u00e9 lo considerava pi\u00f9 corrispondente alla propria visione politico-culturale di \"Africani che vivono in America\".\nIl termine \"afro\" negli Stati Uniti assunse anche accezioni di costume, proprio dagli anni settanta in poi, quando fin\u00ec per rappresentare una voluminosa acconciatura di capelli esibita da molti neri come Jimi Hendrix e Angela Davis.\nIl termine \"African-American\" ritrov\u00f2 maggiore fortuna a partire dagli anni ottanta, quando leader come Jesse Jackson vollero puntare sulla peculiarit\u00e0 propria dei neri discendenti dagli schiavi condotti nelle colonie inglesi nordamericane del 1700.\nLa seguente tabella sulla popolazione afroamericana negli Stati Uniti nel corso del tempo mostra come i neri, in termini percentuali della popolazione statunitense totale, siano diminuiti sino al 1930 e da allora siano in crescita.\nNel 1990 la popolazione afroamericana raggiunse i 30 milioni e rappresentava il 12% della popolazione degli Stati Uniti, quasi la stessa percentuale del 1900."}
{"id": "471538", "revid": "88740", "url": "https://it.wikipedia.org/wiki?curid=471538", "title": "Christian Erbach", "text": "Dal 1596 compose varie musiche per organo. Dapprima al servizio della famiglia Fugger, in seguito succedette a Hals Leo Ha\u00dfler nell'incarico di organista cittadino e dal 1625 prese anche il posto di organista della Cattedrale di Augusta.\nAccanto a musica vocale sacra, tra cui messe e mottetti, compose un gran numero di opere per organo, influenzando specialmente con le sue toccate la scuola d'organo del sud della Germania.\nTra le sue opere si possono ricordare:\nIl figlio, anch'egli di nome Christian (nato nel 1603 ad Augusta e seppellito il 23 settembre 1645 ad Augusta) fu come il padre organista e compositore."}
{"id": "471541", "revid": "125266321", "url": "https://it.wikipedia.org/wiki?curid=471541", "title": "Aneirin", "text": "Sua madre, Dwywei, \u00e8 menzionata nei suoi poemi. Potrebbe essere la stessa donna che and\u00f2 in sposa a Dunaut Bwr, sovrano del\nPennines.\nScrisse in brittonico antico, una lingua molto simile al gallese antico, da cui discende quello moderno. La sua poesia \u00e8 conservata in un manoscritto del XIII secolo (ca.1265), conosciuto come \"Libro di Aneirin\", che per\u00f2 presenta un linguaggio parzialmente modernizzato nel gallese medio.\nIl suo lavoro pi\u00f9 conosciuto \u00e8 lo \"Y Gododdin\", \u00e8 un poema composto da 99 elegie, che celebrano gli uomini del regno di Gododdin che caddero combattendo contro gli anglosassoni nella battaglia di Catraeth, forse Catterick, nello Yorkshire (ca.603). Si pensa che in una delle elegie sia contenuto il riferimento pi\u00f9 antico a re Art\u00f9, al cui coraggio \u00e8 paragonato quello di un guerriero caduto in battaglia. Si pensa che Aneirin abbia combattuto in questo scontro, in cui sarebbe stato fatto prigioniero.\nLo studioso Thomas Stephens (1821-1875) identificava Catraeth con Dawstane, nel Liddesdale (Roxburghshire), mentre, invece, qui va individuato il sito della battaglia di Degsastan. Si pensa anche che il poeta fosse figlio di Gildas, storico del VI secolo (ipotesi per la quale non ci sono prove). La prima edizione attestata era \"Canu Aneirin\" di Sir Ifor Williams con note in gallese, pubblicata nel 1938."}
{"id": "471542", "revid": "30753", "url": "https://it.wikipedia.org/wiki?curid=471542", "title": "WWE Intercontinental Title", "text": ""}
{"id": "471544", "revid": "339392", "url": "https://it.wikipedia.org/wiki?curid=471544", "title": "WWE Title", "text": ""}
{"id": "471546", "revid": "712828", "url": "https://it.wikipedia.org/wiki?curid=471546", "title": "Ruusan", "text": ""}
{"id": "471547", "revid": "57797", "url": "https://it.wikipedia.org/wiki?curid=471547", "title": "Neglect", "text": ""}
{"id": "471549", "revid": "1393243", "url": "https://it.wikipedia.org/wiki?curid=471549", "title": "Ranger (Dungeons &amp; Dragons)", "text": "Nel gioco di ruolo fantasy \"Dungeons &amp; Dragons\", il Ranger \u00e8 una delle classi base. \u00c8 tipicamente definito come un solitario vagabondo dei boschi, capace di sopravvivere a lungo nelle terre selvagge. Ottimo osservatore, esperto nella mimetizzazione, in grado di seguire facilmente le tracce e orientarsi nelle foreste, ha buone capacit\u00e0 in combattimento, spesso ottime con armi da tiro e da lancio, anche se, generalmente, pi\u00f9 che usare le armi preferisce giocare d'astuzia. Il lavoro tipico di un ranger \u00e8 la guida, e il suo modo di vivere \u00e8 strettamente legato al territorio in cui vive. Ai ranger pi\u00f9 esperti la natura (o una divinit\u00e0 legata ad essa) concede il dono di manipolare la \"magia divina\". Spesso i ranger vengono paragonati ad Aragorn o a Legolas, personaggi del Signore degli Anelli.\nLancio di un incantesimo divino.\nIl lancio di un incantesimo divino da parte di un ranger \u00e8 solo il momento finale di un processo che inizia con la meditazione. Durante questa prima fase, il ranger, pregando intensamente, chiede alla propria divinit\u00e0 (o alla natura stessa) di concedergli l'incantesimo richiesto; se la divinit\u00e0 acconsente, l'incantesimo rimane memorizzato nella mente e lanciato parzialmente; nel momento del bisogno, il ranger terminer\u00e0 il rito e l'incantesimo preparato manifester\u00e0 i suoi effetti. Il Ranger sceglie gli incantesimi da una lista esclusiva differente da quella di altri incantatori divini.\nLa Saggezza \u00e8 una delle caratteristiche importanti per il Ranger, poich\u00e9 determina, fra l'altro, il livello di incantesimo massimo a cui pu\u00f2 accedere.\nAltre informazioni.\nTitoli (mai tradotti in italiano) assegnati al Ranger in base al livello (\"AD&amp;D1ed\"):\nAmbientazioni.\nForgotten Realms.\nNel Faer\u00fbn, la figura del ranger non si discosta molto dal modello classico descritto nel \"Manuale del Giocatore\"; la tipologia di ranger per\u00f2 varia da regione a regione. I ranger sono molto diffusi nelle terre selvagge e nelle zone scarsamente civilizzate (soprattutto nel Nord), anche se \u00e8 molto facile incontrarli nelle grandi citt\u00e0 o negli avamposti in cerca di un lavoro. In particolare sono diffusi nella parte nord-ovest del continente, ma scarsamente nell'est e nel sud. Date le loro peculiari abilit\u00e0, molti ranger sono impiegati nelle organizzazioni segrete, come quella degli \"Arpisti\". Fra le personalit\u00e0 pi\u00f9 importanti si ricorda il ranger di razza drow \"Drizzt Do'Urden\" e il gruppo d'avventura chiamato i \"Tre ranger\"."}
{"id": "471551", "revid": "729019", "url": "https://it.wikipedia.org/wiki?curid=471551", "title": "Inkwil", "text": "Inkwil (toponimo tedesco) \u00e8 un comune svizzero di 607 abitanti del Canton Berna, nella regione dell'Emmental-Alta Argovia (circondario dell'Alta Argovia).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nInkwil \u00e8 servito dall'omonima stazione sulla ferrovia Soletta-Herzogenbuchsee.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "471552", "revid": "1393243", "url": "https://it.wikipedia.org/wiki?curid=471552", "title": "Magia divina (Dungeons &amp; Dragons)", "text": "Nel gioco di ruolo fantasy \"Dungeons &amp; Dragons\" esistono numerose forme di magia, fra cui la magia divina, la cui capacit\u00e0 di manipolazione \u00e8 dono di una sorgente divina o la strenua fede in un'importante causa. Chi utilizza la magia divina viene chiamato genericamente \"incantatore divino\".\nLa magia divina, nota in alcune ambientazioni come \"il Potere\", \u00e8 principalmente indirizzata alla guarigione e alla protezione. La magia arcana, invece, \u00e8 indirizzata alla destabilizzazione e alla distruzione; gli incantesimi arcani sono utili soprattutto durante la battaglia, quelli divini soprattutto dopo.\nFra le classi base del \"Manuale del Giocatore\", quelle che sono in grado di manipolare la magia divina sono:\nPer chierici e paladini la sorgente divina \u00e8 solitamente una divinit\u00e0 (la cosiddetta \"divinit\u00e0 patrona\"), mentre per druidi e ranger \u00e8 la natura \u2013 intesa come ambiente circostante \u2013 ma spesso anche una divinit\u00e0 legata alla natura, che per l'incantatore rappresenta parte della natura o la natura stessa. Il dono di lanciare incantesimi divini viene concesso dalla sorgente divina solo se l'incantatore rimane fedele ai suoi ideali o se rispetta un dogma, senza eccezioni. Nel caso la sua fedelt\u00e0 venisse meno, la punizione divina pu\u00f2 variare dalla limitazione nell'uso della magia fino alla perdita dello status permanentemente. L'incantatore divino pu\u00f2 comunque perseguire scopi personali, a meno che essi non vadano contro il volere della sorgente divina.\nAlcune classi di prestigio che utilizzano la magia divina sono:\nIncantesimi divini.\nGli incantesimi divini di livello 0 sono chiamati \"orazioni\" per la loro semplicit\u00e0 sia d'effetto che di esecuzione.\nOgni incantesimo divino \u00e8 caratterizzato da una o pi\u00f9 componenti. \nAl contrario della magia arcana, le armature non interferiscono con la fase di lancio di incantesimi divini con componente somatica.\nLa regola che prevede, per ogni incantesimo, la presenza di pi\u00f9 componenti affinch\u00e9 possa essere lanciato \u00e8 stata introdotta in AD&amp;D Prima Edizione con tre componenti (Verbale, Somatica, Materiale); in AD&amp;D Seconda Edizione \u00e8 una regola opzionale. In D&amp;D Terza Edizione la componente materiale viene ulteriormente suddivisa (Materiale, Focus, Focus divina), e viene aggiunto il costo in punti esperienza (PE), per un totale di sei componenti, anche se, per ogni incantesimo, il massimo delle componenti \u00e8 usualmente tre e la componente PE \u00e8 applicata solo a incantesimi di alto livello. In Original D&amp;D e D&amp;D Base tutti gli incantesimi hanno solamente la componente verbale e somatica da condurre contemporaneamente.\nLancio di un incantesimo divino.\nQuello illustrato di seguito \u00e8 il procedimento necessario affinch\u00e9 un incantatore divino possa lanciare un incantesimo, riferito a D&amp;D Terza Edizione. Nelle precedenti edizioni il processo era simile nelle fasi salienti ma in generale meno complesso e meno dettagliato.\nPer gli incantatori divini la Saggezza \u00e8 una caratteristica importante perch\u00e9, fra l'altro, determina il livello di incantesimo massimo a cui pu\u00f2 accedere.\nIl lancio di un incantesimo da parte di un incantatore divino \u00e8 solo il momento finale di un processo che inizia con la \"meditazione\". Durante questa prima fase, l'incantatore, pregando intensamente, chiede alla propria divinit\u00e0 di concedergli l'incantesimo richiesto; se la divinit\u00e0 acconsente, l'incantesimo rimane memorizzato nella mente e lanciato parzialmente; nel momento del bisogno, l'incantatore terminer\u00e0 il rito religioso e l'incantesimo preparato manifester\u00e0 i suoi effetti.\nUn Chierico non pu\u00f2 lanciare incantesimi di allineamento opposto a quello della divinit\u00e0 patrona.\nPreparazione.\nPer poter lanciare un incantesimo l'incantatore deve necessariamente, oltre che procurarsi gli eventuali componenti materiali, preparare in anticipo gli incantesimi scelti fra quelli che conosce; per fare questo deve essere riposato (cio\u00e8 aver fatto almeno 8 ore di riposo) e deve dedicare un po' di tempo (un'ora o meno) alla meditazione, senza che nulla interrompa la sua concentrazione. Generalmente, il momento in cui meditare dipende dalla divinit\u00e0 adorata (ad esempio, il dio del Sole richieder\u00e0 di meditare all'alba, mentre la dea delle stelle richieder\u00e0 di meditare al tramonto). Il numero massimo di incantesimi giornalieri memorizzabili (tutti gli incantesimi lanciati nelle ultime 8 ore contano nel limite giornaliero) dipende dal livello dell'incantatore e dal suo punteggio di Saggezza. Una volta che la fase di preparazione \u00e8 terminata, l'incantesimo rimane memorizzato e pronto per essere lanciato nella mente dell'incantore finch\u00e9 questi non decide di lanciarlo completando il rituale divino.\nFase di lancio.\nPer completare il lancio di un incantesimo, e quindi provocare gli effetti dello stesso, l'incantatore deve soddisfare tutte le componenti richieste. Per fare questo, l'incantatore deve essere concentrato; se qualcosa rompe la sua concentrazione, l'incantesimo \u00e8 perduto. Una volta lanciato, l'incantesimo si cancella definitivamente dalla sua mente, poich\u00e9 vi \u00e8 un limite massimo agli incantesimi che pu\u00f2 lanciare giornalmente. Per poterlo riutilizzare, deve meditare nuovamente.\nLancio spontaneo.\nUn Chierico pu\u00f2, se lo desidera, utilizzare il potere della divinit\u00e0 patrona per lanciare un incantesimo non preparato al posto di uno preparato in precedenza (non di dominio); il lancio spontaneo deve riguardare incantesimi di cura per i chierici buoni e di infliggere per quelli malvagi.\nUn Druido pu\u00f2, se lo desidera, utilizzare il potere della sorgente divina per lanciare un incantesimo non preparato al posto di uno preparato in precedenza; il lancio spontaneo deve riguardare incantesimi di evocazione naturale (un druido pu\u00f2 effettuare il lancio spontaneo solo a partire da D&amp;D3.5).\nImposizione delle mani.\nUn Paladino, e solo un Paladino, pu\u00f2, se lo desidera, utilizzare il potere della divinit\u00e0 patrona per imporre le mani su una creatura e guarirla dalle ferite subite. Pu\u00f2 utilizzare questa capacit\u00e0 anche per infliggere danni ad un non morto con un attacco di contatto."}
{"id": "471557", "revid": "110157", "url": "https://it.wikipedia.org/wiki?curid=471557", "title": "Wangenried", "text": "Wangenried (toponimo tedesco; fino al XIX secolo Ried) \u00e8 un comune svizzero di 431 abitanti del Canton Berna, nella regione dell'Emmental-Alta Argovia (circondario dell'Alta Argovia).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "471558", "revid": "115802968", "url": "https://it.wikipedia.org/wiki?curid=471558", "title": "Rudra", "text": "Rudra (lett. \"Urlatore\") \u00e8 una delle divinit\u00e0 vediche pi\u00f9 antiche della religione induista.\nStoria.\nCompare per la prima volta nel Rig Veda, in cui viene descritto come il Deva della tempesta, della caccia, della morte, della natura e del vento. Rudra \u00e8 la forma primordiale di \u015aiva, l'aspetto divino preposto alla distruzione, ed \u00e8 anche un nome di \u015aiva nello \u015aiva sahasranama (la ripetizione dei 1000 nomi di \u015aiva).\nRudra, il deva della tempesta, viene normalmente raffigurato come una divinit\u00e0 feroce e distruttiva, come un d\u00e8mone dalla chioma folta di serpi, adorno d'una collana di teschi, che danza furioso e alimenta la sua dissipazione col vino. \u00c8 detto lo Scancellatore, \u00e8 sempre prossimo alla malattia, ruba le oblazioni e ha come messaggero la febbre. \u00c8 signore del sonno, \u00e8 l'accecatore. \u00c8 signore degli elementi, della materia (che, se si vuole intenderla con Scoto Erigena, \u00e8 la mutevolezza delle forme mutevoli).\nRudra \u00e8 attualmente uno dei nomi di Shiva; lo stesso accade per un altro epiteto, Kapardin (con la capigliatura intrecciata a spirale come quella di una conchiglia).\nRudra \u00e8 provvisto di frecce che procurano malattia in chiunque egli colpisca, sia che si tratti di un essere celeste, un uomo o un animale. Con Diti egli gener\u00f2 i Marut. Il famoso inno Shri Rudram \u00e8 un mantra vedico che \u00e8 recitato tutt'oggi.\nSecondo i commentari al Vishnu Sahasranama di Adi Sankara, Rudra significa \"Colui che al tempo della dissoluzione cosmica induce al pianto tutti gli esseri viventi\". Alternativamente, Rudra significherebbe \"Colui che d\u00e0 la parola\". Rudra significa anche \"colui che allontana i dolori\". \nLa parola Rudraksha \u00e8 un composto Tatpurusha che significa \"L'occhio di Rudra\"."}
{"id": "471562", "revid": "110157", "url": "https://it.wikipedia.org/wiki?curid=471562", "title": "Halten", "text": "Halten (toponimo tedesco) \u00e8 un comune svizzero di 873 abitanti del Canton Soletta, nel distretto di Wasseramt."}
{"id": "471569", "revid": "1776051", "url": "https://it.wikipedia.org/wiki?curid=471569", "title": "Hersiwil", "text": "Hersiwil (toponimo tedesco) \u00e8 una frazione di 191 abitanti del comune svizzero di Drei H\u00f6fe, nel Canton Soletta (distretto di Wasseramt).\nStoria.\nGi\u00e0 comune autonomo istituito nel 1854 con la divisione del comune soppresso di Heinrichswil-Hersiwil-Winistorf, si estendeva per 1,41\u00a0km\u00b2 ed \u00e8 stato soppresso il 31 dicembre 2012; il 1\u00ba gennaio 2013 \u00e8 stato accorpato all'altro comune soppresso di Heinrichswil-Winistorf per formare il nuovo comune di Drei H\u00f6fe."}
{"id": "471577", "revid": "713714", "url": "https://it.wikipedia.org/wiki?curid=471577", "title": "Monti Aurunci", "text": "I Monti Aurunci sono un gruppo montuoso dell'Italia centrale, appartenente all'Antiappennino laziale, contenuto interamente nel Lazio, che costituiscono il settore meridionale dei Monti Volsci. Confinano a ovest con il gruppo dei Monti Ausoni seguendo una linea ideale che congiunge Fondi-Lenola-Pico-Ceprano, a nord con la Valle del Liri, a est con il fiume Garigliano mentre a sud sono limitati dal mar Tirreno, con le estreme propaggini del monte Lauzo. \nSono un'area parzialmente tutelata con l'istituzione del Parco Naturale Regionale dei Monti Aurunci, che al momento non comprende tutti gli ambiti territoriali dei Comuni dell'intero comprensorio; l'altitudine varia dalla quota collinare fino ai 1533 metri s.l.m. del monte Petrella.\nDescrizione.\nI Monti Aurunci sono costituiti dai sottogruppi montuosi dei Monti Aurunci occidentali e dal gruppo dei Monti Aurunci orientali anche chiamati Monti Vescini. Quest'ultimi prossimi al confine con la Campania, sono interposti tra la valle del Rio (fiume) Ausente e il fiume Garigliano. La valle intermedia tra il gruppo dei Monti Aurunci occidentali e dal gruppo dei Monti Aurunci orientali si amplia da 2 a 7 km di larghezza verso sud. \nA est del passo di S. Nicola, che mette in comunicazione il territorio di Itri con quello di Campodimele, si estende la gran parte del gruppo occidentale. Esso \u00e8 costituito da pi\u00f9 catene parallele sviluppate lungo l'asse nord-sud, in cui si possono identificare due dorsali principali: quella orientale, dal M. Fammera al M. S. Angelo, e un'altra pi\u00f9 occidentale, che si sviluppa dal M. Faggeto al M. Orso. \nAncora pi\u00f9 a ovest il gruppo viene chiuso da una terza catena, compresa fra la valle di Itri e la piana di Fondi, che \u00e8 composta da cime meno elevate, fra cui (da nord a sud) il Monte Le Vele, Montefusco (sulla cui sommit\u00e0 \u00e8 arroccato il santuario della Madonna nera della Civita) e il monte Grande.\nAl di l\u00e0 di questa zona centrale, il resto del territorio \u00e8 costellato di cime minori e isolate, come il monte Lauzo, che si eleva al di sopra di Sperlonga.\nI promontori di Monte di Scauri e della marina di Minturno sono riconducibili ai Monti Aurunci orientali. La porzione marittima dei Monti Aurunci occidentali che ricade nei comuni di Sperlonga, Itri e Gaeta \u00e8 conosciuta anche come Monti Cecubi. \nGeologia.\nI Monti Aurunci sono principalmente costituiti da calcari del Mesozoico depostisi in un ambiente di piattaforma carbonatica tropicale. I termini pi\u00f9 antichi affiorano tra Gaeta e Itri e sono costituiti da rocce Triassiche e del Giurassico Inferiore. Nelle propaggini nord-orientali del M. Fammera - dove sono presenti alcune vie di arrampicata - sono presenti calcari del giurassico medio e superiore. Sulle scogliere di Gaeta e gli altopiani sono presenti i calcari cretacei. Il particolare contesto geologico, caratterizzato dalla prevalenza di rocce calcaree, ha consentito lo sviluppo di un carsismo ben marcato sull'intero territorio e contraddistinto dalla presenza di numerose grotte. \nRilievi.\nScorrendo la catena da nord-ovest a sud-est svettano i seguenti rilievi:"}
{"id": "471581", "revid": "88740", "url": "https://it.wikipedia.org/wiki?curid=471581", "title": "Pr\u00e9lude \u00e0 l'apr\u00e8s-midi d'un faune", "text": "Il Pr\u00e9lude \u00e0 l'apr\u00e8s-midi d'un faune (\"Preludio al pomeriggio di un fauno\") \u00e8 un poema sinfonico di Claude Debussy scritto fra il 1891 e il 1894, ispirato al poema di St\u00e9phane Mallarm\u00e9 \"Il pomeriggio di un fauno\" del 1876. Il brano \u00e8 considerato uno dei capolavori dell'impressionismo musicale.\nGenesi.\nIl poeta Andr\u00e9-Ferdinand H\u00e9rold, legato al movimento simbolista, aveva fatto conoscere a Mallarm\u00e9 i \"Cinq po\u00e8mes de Baudelaire\" che Debussy aveva scritto fra il 1887 e il 1889. Colpito dalla novit\u00e0 e dalla bellezza di quella musica, Mallarm\u00e9 pens\u00f2 di chiedere al compositore una collaborazione per la messa in scena del suo \"Apr\u00e8s-midi d'un faune\". L'idea del giovane drammaturgo Paul Fort, incaricato della realizzazione, era quella di creare uno spettacolo teatrale, con un'introduzione musicale, che sarebbe dovuto andare in scena il 27 febbraio 1891. Il progetto piaceva molto a Mallarm\u00e9 che, grazie all'amico comune H\u00e9rold, alla fine del 1890 incontr\u00f2 Debussy. Lo spettacolo venne per\u00f2 rinviato quindici giorni prima del debutto per poi essere annullato. I motivi non sono chiari, probabilmente Debussy non aveva ancora scritto gran parte della musica che, nelle sue intenzioni, avrebbe dovuto avere una forma di trittico: \"Pr\u00e9lude, Interlude et Paraphrase finale sur l'Apr\u00e8s-midi d'un faune\".\nSuccessivamente il musicista riprese il lavoro, ma si limit\u00f2 a terminare il Pr\u00e9lude, cesellandolo al pianoforte. Il compositore Raymond Bonheur, che ascolt\u00f2 una delle prime versioni del lavoro, scrisse: \"mi ricorder\u00f2 sempre la sensazione di stupore che provai quando mi mostr\u00f2, al suo primo stadio, questo \"Apr\u00e8s-midi d'un faune\", raggiante di luce, bruciante di tutto l'ardore dell'estate... L'ho acoltato spesso in seguito, ma quei pochi minuti nessuna esecuzione, per quanto perfetta, \u00e8 mai riuscita a farmeli dimenticare\".\nTra il 1892 e il 1893 il musicista fece ascoltare, in pi\u00f9 occasioni, la composizione al pianoforte ad amici e conoscenti, incluso lo stesso Mallarm\u00e9, per ottenere consigli e prendere atto dell'effetto suscitato dalla sua musica. Una volta terminata l'orchestrazione, la versione definitiva del \"Pr\u00e9lude\" fu eseguita pubblicamente il 22 dicembre 1894 nella sala d'Harcourt della \"Soci\u00e9t\u00e9 Nationale de Musique\" di Parigi con la direzione di Gustave Doret, per essere poi replicata la sera successiva.\nIl successo della prima fu tale che si dovette concedere il bis. La critica fu disorientata dalla novit\u00e0, ma nel tempo il \"Pr\u00e9lude \u00e0 l'apr\u00e8s-midi d'un faune\" divenne la pi\u00f9 celebre e la pi\u00f9 eseguita tra le composizioni orchestrali di Debussy.\nRiguardo all'importanza e all'influenza avuta da questa composizione Pierre Boulez ha scritto: \"come la poesia moderna ha sicuramente le sue radici in certi poemi di Baudelaire, si pu\u00f2 dire con fondatezza che la musica moderna si sveglia nell\"'Apr\u00e8s-midi d'un faune\"\".\nNel 1912 l'impresario dei Balletti Russi, Sergej Djagilev, decise di utilizzare questa sua composizione per un balletto affidandone la coreografia a Vaclav Ni\u017einskij. Debussy venne a conoscenza dell'intenzione solo in un secondo tempo e si mostr\u00f2 molto inquieto. Nacque cos\u00ec \"L'Apr\u00e8s-midi d'un faune\", interpretato dal grande ballerino alla sua prima esperienza come coreografo.\nSoggetto.\nLa musica descrive le fantasie diurne di un fauno che, appena svegliato dal sonnellino pomeridiano, in un paesaggio bucolico, si diletta a suonare il flauto e ha un incontro amoroso con alcune ninfe. Di nuovo solo, il fauno riprende la sua melodia e cade in un sonno beato.\nLa musica.\nLa partitura del \"Pr\u00e9lude\" \u00e8 molto lineare; sotto il profilo tematico la composizione segue una forma tripartita abbozzata. Contiene due temi, un elemento tematico di raccordo e una variazione del primo tema. I metri utilizzati sono vari, ma predominano il 9/8, il 12/8 e il 6/8.\nIl primo tema, affidato al flauto solo, \u00e8 quello prevalente e caratterizza la figura del fauno, su cui sono proiettate le luci e le ombre dell'orchestra, secondo un'estetica di tipo impressionista. La melodia, arabeggiante, ha una linea sinuosa che richiama le decorazioni floreali. Il musicista defin\u00ec in seguito questa sua scrittura \"ondulante, cullante, ricca di linee curve\". Debussy ricerca nuove possibilit\u00e0 armoniche sviluppando il tema iniziale utilizzando in prevalenza i fiati che hanno in tutto questo lavoro un ruolo preponderante; le suadenti sonorit\u00e0 dell'arpa e degli archi affiancano e completano la scrittura musicale. Ai legni \u00e8 poi affidato il secondo tema, meno sfuggente del primo. La parte orchestrale prende un ampio respiro fino all'entrata del flauto che ripropone il tema principale con la sua sottile sensualit\u00e0, in un disegno cromatico, discendente e ascendente, da eseguirsi in \"piano\" e, come specifica la partitura, \"dolce ed espressivo\".\nOrganico.\nTre flauti, due oboi, corno inglese, due clarinetti, due fagotti, quattro corni, due arpe, crotali, archi."}
