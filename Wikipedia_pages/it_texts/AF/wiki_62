{"id": "482983", "revid": "633110", "url": "https://it.wikipedia.org/wiki?curid=482983", "title": "Battaglia di Ain el-Gazala", "text": "La battaglia di Ain el-Gazala rappresent\u00f2 il massimo successo delle potenze dell'Asse durante la campagna del Nordafrica, nel corso della seconda guerra mondiale.\nLa battaglia port\u00f2 alla conquista, da parte dell'armata corazzata italo-tedesca guidata con grande abilit\u00e0 dal generale Erwin Rommel, della fortezza di Tobruk e alla successiva avanzata in Egitto fino alla posizione di El Alamein dove nel frattempo si era attestata l'8\u00aa Armata britannica.\nLa battaglia fu caratterizzata da una serie di manovre e di confusi scontri nel deserto tra le forze corazzate delle due parti e mise in evidenza la superiorit\u00e0 delle tattiche e dei metodi delle Panzer-Division appartenenti al Deutsches Afrikakorps (a sua volta posto alle dipendenze della Panzerarmee Afrika assieme ai corpi d'armata italiani schierati in Libia). Le forze corazzate britanniche subirono la pi\u00f9 pesante sconfitta della loro storia, mentre lo stesso Winston Churchill rimase molto deluso e preoccupato dall'esito disastroso dello scontro che metteva in pericolo l'Egitto e sembrava confermare, dopo la catastrofe di Singapore del febbraio 1942, l'inferiorit\u00e0 anglosassone nei confronti degli eserciti nemici.\nL'esaurimento delle forze italo-tedesche, le difficolt\u00e0 di rifornimento e il continuo rafforzamento dello schieramento nemico, impedirono tuttavia (nonostante la favorevole situazione venutasi a creare dopo la vittoria di Ain el-Gazala) una conclusione vittoriosa e definitiva della campagna.\nOrdini di battaglia.\nForze dell'Asse.\nComandante Generale: Generale d'Armata Ettore Bastico\nForze britanniche.\nComandante supremo delle forze alleate in Medio Oriente: Maresciallo C. Auchinleck\nCarri armati.\nLe forze corazzate italo-tedesche comprendevano:\nLe forze corazzate britanniche comprendevano:\nL'antefatto.\nNel novembre 1941, in seguito all'Operazione Crusader, le forze italo-tedesche erano state respinte da Tobruch e da tutta la Cirenaica, fino alla linea di el-Agheila, sul confine con la Tripolitania. Nel gennaio 1942, approfittando dell'arrivo di importanti rinforzi di carri armati, Rommel attacc\u00f2 le posizioni britanniche, infliggendo una grave sconfitta alla 1\u00aa Divisione corazzata e alla 4\u00aa Divisione Indiana, costringendole a ripiegare fino a pochi chilometri da Ain el-Gazala, circa 65\u00a0km da Tobruch. Su questa posizione il fronte si stabilizz\u00f2 e le due armate contrapposte si riorganizzarono e rinforzarono in vista di una futura battaglia decisiva.\nMalgrado le sollecitazioni del Primo Ministro Churchill, il generale Auchinleck - comandante in capo di tutto il Medio Oriente - riteneva poco prudente prendere l\u2019iniziativa di una controffensiva britannica per riprendere la Cirenaica alle forze dell\u2019Asse e -d'accordo con il suo diretto sottoposto generale Ritchie (VIII armata) - si era attestato a difesa, mediante una serie di capisaldi (\u00abbox\u00bb) di fanteria, protetti, verso il nemico ad ovest, da vasti campi minati. Scopo principale essendo, oltre al contenimento di un attacco, la protezione della piazzaforte e importante porto di Tobruk.\nLe forze in campo.\nL'VIII Armata britannica, disponendo di tre brigate corazzate (2\u00aa, 4\u00aa e 22\u00aa) e di due brigate carri (1\u00aa e 32\u00aa) con un totale di 14 battaglioni corazzati, aveva una chiara superiorit\u00e0 in carri (l'armata italo-tedesca aveva solo sette battaglioni corazzati, di cui quattro di panzer tedeschi) , inoltre questa superiorit\u00e0, oltre che quantitativa, era anche qualitativa, per la presenza dei Grant (armati con un cannone da 75\u00a0mm in casamatta e uno da 37\u00a0mm in torretta), che erano superiori sia ai PzKpfw III H che ai PzKpfw IV E, quindi gli unici carri che potevano contrastarli validamente erano i (19) PzKpfw III J e i Semoventi 75/18.\nInoltre le forze britanniche disponevano di cospicue riserve accantonate nella regione del Cairo, tra cui almeno altri tre battaglioni corazzati immediatamente disponibili, e del 10\u00ba Corpo d'armata accantonato in Palestina con la divisione neozelandese. Per quanto riguarda l'artiglieria controcarri, i britannici avevano l'ottimo pezzo da 6 pdr (57 mm) (112), mentre le forze dell'Asse potevano contrapporre gli 88 (in appena 48 esemplari), alcuni Skoda 76\u00a0mm, i 50 mm tedeschi e i 47 mm italiani.\nConfrontando le forze come grandi unit\u00e0, si vede che l'Asse aveva in totale 9 divisioni, mentre l'VIII Armata ne aveva altrettante (escludendo la 2\u00aa Divisione Sudafricana, di guarnigione a Tobruch), tuttavia, mentre le divisioni tedesche e britanniche erano su 3 reggimenti, le divisioni italiane di fanteria erano \"binarie\" (cio\u00e8 su 2 reggimenti) e solo parzialmente motorizzate (cfr pi\u00f9 sopra \"Forze dell'Asse\").\nGli opposti schieramenti.\nI capisaldi britannici (\"box\") si estendevano dai contrafforti di Gazala, per ca 70\u00a0km a sud e verso l\u2019interno fino alla localit\u00e0 di Bir Hacheim: partendo dalla costa, la 1\u00aa Divisione fanteria sudafricana presidiava posizioni protette da campi di mine per ca 25\u00a0km fino ad Alam Hamsa, seguiva la 50\u00aa Divisione fanteria fino alla linea Trigh Capuzzo, a sud del quale era piazzata la 150\u00aa Brigata (appartenente alla 50\u00aa stessa).\nDalla linea Trigh el-Abd verso sud, un vasto triangolo (la cosiddetta \u00abV\u00bb cfr cartina I) di campi minati si estendeva per ca 25\u00a0km, avente per vertice sud, Bir Hakeim, punto che la 1\u00aa Brigata Francia Libera aveva solidamente fortificato,\nDivisioni corazzate britanniche erano in posizione dietro ai \u00abbox\u00bb: ben equipaggiate e dotate di carri armati in numero superiore a quello nemico: la 1\u00aa Armoured Division a nord di Bir el Harmat (zona soprannominata \u00abKinghtsbridge\u00bb). E, pi\u00f9 a sud, in riserva mobile, erano schierate unit\u00e0 della 1\u00aa e 7\u00aa Armoured Division, per contrastare i possibili aggiramenti del caposaldo di Bir Hakeim.\nLe forze dell'Asse di fronte all'VIII Armata, erano cos\u00ec scaglionate (rispettivamente dal mare verso l'interno): la 15\u00aa Brigata di fanteria leggera tedesca, la divisione italiana \"Sabratha\", la divisione di fanteria motorizzata \"Trento\", le divisioni di fanteria \"Brescia\" e \"Pavia\".\nIl dispositivo britannico - essenzialmente difensivo - doveva servire a far prendere tempo ad Auckinlech, che voleva evitare la ripetizione della precedente sfortunata campagna in Cirenaica e sperava che le forze italo-tedesche non si sarebbero mosse nell\u2019immediato o altrimenti, sarebbero state seriamente contrastate (cosa che in parte almeno, poi avvenne).\nMa ci\u00f2 significava non tenere conto della dottrina e del carattere di Rommel, oltre che di una congiuntura favorevole che\u00a0\u2013 grazie alla supremazia aerea tedesca nella primavera del 1942\u00a0\u2013 aveva permesso di ottenere maggiori rifornimenti verso i porti di Tripoli, Bengasi e Derna. Rommel si preparo' ad applicare la sua strategia consueta: spinta delle forze motocorazzate contro l'obiettivo principale, per spazzar poi via le difese secondarie e statiche in un secondo tempo.\nLa battaglia.\nL'inizio dell'offensiva e la variante \"Venezia\".\nL\u2019offensiva\u00a0\u2013 alquanto semplice nella sua concezione (cfr Schizzo da Rommel, \"diarii\" cit.) - prese avvio il 26 maggio 1942 nel modo seguente:\nLe forze italo-tedesche (gen. Cruewell, essenzialmente \"15\u00aa Leichtbrigade\" e Divisione \"Trento\"), si mossero frontalmente per far credere al nemico che l\u2019attacco principale stesse avvenendo a nord della linea Trigh Capuzzo. In prossimit\u00e0 della costa le fanterie impegnavano le difese della \"1\u00aa Divisione Sudafricana\", sempre a scopo di diversione.\nNel frattempo l\u2019Afrikakorps (gen. Nehring) e il XX Corpo (gen Baldassarre, composto dall\"Ariete\" e dalla \"Trieste)\" protetti da una provvidenziale tempesta di sabbia ( khamsin il vento del deserto) raggiungevano verso sera un punto di raccolta nella zona di Rotonda Segnali (sud della linea Trigh Capuzzo a ca 40\u00a0km a nord-ovest di Bir-Acheim) da cui partire per la manovra di avvolgimento da sud prevista per impegnare rapidamente le divisioni corazzate britanniche (cfr Cartina I).\nIl piano iniziale di Rommel prevedeva che il XX corpo avrebbe effettuato la manovra di aggiramento passando a nord di Bir Acheim, mentre l\u2019Afrikakorps sarebbe passata a sud del caposaldo tenuto dai francesi. Ma Rommel aveva altres\u00ec previsto lo spostamento di tutta la massa aggirante a sud nel caso che il nemico - non cadendo nel tranello del finto attacco frontale a nord - mantenesse le sue forze corazzate mobili a protezione del suo fianco meridionale. Rommel avrebbe fatto scattare la modifica diramando l\u2019ordine in codice \u00abVenezia\u00bb, circostanza che si verifico' nel tardo pomeriggio del 26 maggio.\nL\"Ariete\" \u2013 ricevuto l\u2019ordine \u00abVenezia\u00bb - corresse quindi la rotta per il sud di Bir Hacheim, mentre la \"Trieste\", per motivi non chiari non tenne conto dell\u2019ordine: prosegui\u2019 quindi secondo il piano iniziale, affrontando i campi minati a \"V\" a nord di Bir Acheim.\nNessuna fonte attendibile permette di affermare che Bir Acheim fosse un obiettivo di tale importanza strategica da dover essere neutralizzato al costo di rallentare il previsto piano di avvolgimento del nemico da sud. Ci\u00f2 perch\u00e9 l comando italo-tedesco semplicemente ignorava l\u2019efficace fortificazione del caposaldo e il potenziale di disturbo delle forze mobili\u00a0\u2013 sia pur non blindate - del presidio francese. Le sole informazioni pervenute erano che nella zona di Bir Acheim vi era la 1\u00aa Brigata della \"France Libre\", che la 7\u00aa Brigata Motorizzata britannica agiva nei suoi dintorni, e che ivi esistevano campi minati di estensione sconosciuta. Mancando di pi\u00f9 precise notizie, l\u2019ordine di operazioni iniziale del 20 maggio menzionava solo che: \u00abil nemico che \"si trovasse\" nella zona di Bir Hacheim deve essere attaccato e battuto\u00bb. Del resto Rommel stesso nei suoi diarii ricorda che alle ore 22 del giorno 26, \u00absia la DAK che tutto il XX corpo, inclusi reparti esploranti al completo, dovevano iniziare la marcia per il vasto attacco \"intorno\" a Bir Hacheim\u00bb e \u00abprocedere oltre Acroma fino alla costa\u00bb per annientare l\u2019avversario\u00bb.\nLo scontro fra le forze corazzate.\nVerso sera del 26 maggio, la ricognizione aerea e terrestre britannica, aveva comunque avvistato le forze dell'Asse che si ammassavano intorno alla zona Rotonda Segnali. La \"7\u00aa Divisione corazzata, \"informata del movimento nemico, veniva allarmata nel primo mattino del 27\". \"\nSolamente dal 23 maggio la \"3\u00aa Brigata Motorizzata Indiana\" aveva iniziato a prendere posizione sul dosso di Rugbet el-Atasc (Quota 171) a ca. 5\u00a0km a sud di Bir Hacheim (cfr cartina I), proprio cio\u00e8 sulla rotta seguita dall\"Ariete\".\nAvvistata all'alba del 27 maggio dall'avanguardia del XX Corpo d'Armata la \"3\u00aa B.M.I\". inevitabilmente si scontrava alle ore 6,30 (cfr cartina I) con la Divisione \"Ariete\". Nel duro combattimento che ne segui \"la 3\u00aa B.M.I\" fu sbaragliata, al costo tuttavia per l'Ariete di una cinquantina di carri, persi tra questo scontro e il successivo che avvenne poco dopo con la 1\u00aa Brigata della Francia Libera attestata nel caposaldo di Bir Hacheim. Nel frattempo la \"21\u00aa Panzer\"; disposta sulla destra dell\"Ariete\" - senza intervenire - proseguiva l'aggiramento verso nord,in direzione di Bir el-Harmat.\nLa \"21\u00aa\" aveva il suo fianco destro coperto dalla \"15\u00ba Panzer\" che si trov\u00f2 poco dopo investita (ore 8,30,cfr cartina I) dalla \"4\u00aa Brigata Corazzata (\"appartenente alla \"7th Armoured Division)\" posizionata a 30\u00a0km ad est di Bir Hacheim, con i suoi squadroni B e C del \"3\u00ba Royal Tanks (\"dotati di carri Grant) Per la prima volta da quando erano in Africa, i tedeschi si trovarono in svantaggio tecnico di fronte agli inglesi. Lo scontro anche qui fu rapido e durissimo, con la perdita di circa il 50% degli effettivi dei due squadroni del \"3\u00ba Royal Tanks\" (e comunque con i carri superstiti privi di munizioni) mentre nel deserto restavano i relitti di almeno 30 carri tedeschi.\nAncora pi\u00f9 ad est la \"90\u00aa Leichtedivision\" impegnava la \"7\u00aa Brigata Motorizzata (\"anch'essa della \"7th Armoured Division)\", riuscendo a catturare (momentaneamente, dato che il giorno successivo riusc\u00ec a fuggire) lo stesso comandante della \"7\u00aa Divisione Corazzata\". I superstiti della \"4\u00aa Brigata Motorizzata Indiana\" e della \"7\u00aa Brigata Motorizzata\" si ritirarono su Bir el Gobi, tenuta dalla \"29\u00aa Brigata Indiana\". In pratica nel corso della mattinata l'ala sinistra del \"XXX Corpo\" era stata respinta su tutta la linea.\nNel corso del pomeriggio, dopo un attacco inefficace della \"22\u00aa Brigata Corazzata\" (\"1\u00aa Divisione Corazzata\") la \"2\u00aa Brigata Corazzata\" (\"1\u00aa Divisione Corazzata\") e il \"44\u00ba Royal Tanks\" attaccarono le forze del DAK rispettivamente da est e da ovest, provocando perdite nei reggimenti di fanteria motorizzata della \"15\u00aa\" e della \"21\u00aa Panzerdivision\".\nIntanto l\"Ariete\" era poco a nord di Bir Hakeim, mentre la \"Trieste\", ancora pi\u00f9 a nord, per i motivi gi\u00e0 detti, affrontava i campi minati a \"V\" esistenti tra il \"box\" della \"150\u00aa Brigata\" (la pi\u00f9 meridionale di quelle dalla \"50\u00aa Divisione\") e Bir Hakeim.\nIl giorno 28 maggio le forze tedesche erano schierate sul retro del fronte britannico dalla scarpata costiera a Bir Hakeim, la preoccupazione maggiore nel campo dell'Asse era data dalla \"15\u00aa Panzerdivision\", che si trovava nel centro dello schieramento, ma era completamente priva di rifornimenti. L\"Ariete\", all'estremit\u00e0 meridionale dello schieramento, stava impegnando le forze britanniche per cercare di aprire a sud di Bir Hakeim una strada per i rifornimenti. Le forze britanniche assunsero per tutta la mattinata uno schieramento difensivo, mentre la \"90\u00aa Leichtedivision\" ripiegava verso ovest, trovandosi in una posizione troppo esposta, scontrandosi con la \"4\u00aa Brigata Corazzata\" (\"7\u00aa Divisione Corazzata\"). Nel pomeriggio le forze corazzate britanniche si diressero su Bir el-Harmat per chiudere la via ai rifornimenti provenienti da sud. L\"Ariete\", quindi fu attaccata dal \"10\u00ba reggimento ussari\" (\"1\u00aa Divisione Corazzata\"), ma, con l'aiuto di 88 e 90mm cannoni anti-aerei in servizio italiano distrusse completamente lo squadrone di Grant del reggimento, costringendolo a ripiegare.\nIntanto le divisioni \"Trieste\" e \"Pavia\" erano riuscite a operare varchi nei suddetti campi minati verso est, aprendo quindi una via pi\u00f9 diretta ai rifornimenti, che da quel momento non dovevano pi\u00f9 aggirare Bir Hakeim da sud.\nTentativi di attacco frontale contro le posizioni della \"50\u00aa Divisione\", effettuati dalle fanterie della \"Sabratha\" non diedero risultati apprezzabili.\nLa ritirata dell'Asse.\nAnche Rommel si rese conto della difficolt\u00e0 della posizione in cui si trovava, quindi inizi\u00f2 a concentrare le sue truppe, cercando di organizzarle su una linea pi\u00f9 difendibile, fra la Cresta di Sidra a nord e la Cresta di Aslagh a sud, questa zona, denominata \"the Cauldron\" (Il Calderone) era abbastanza vicina al punto dove era sboccata la \"Trieste\", ma si trovava totalmente nella zona di influenza della \"150\u00aa Brigata\". Nel corso del 29 maggio la \"21\u00aa Panzerdivision\" abbandon\u00f2 le posizioni sulla scarpata costiera e l\"Ariete\" si diresse verso nord, lasciando al suo posto la \"90\u00aa Leichtedivision\". Quindi, quando le forze corazzate britanniche cercarono di riprendere contatto da ovest con la \"150\u00aa Brigata\" si trovarono di fronte tutte le forze mobili italo-tedesche. La battaglia dur\u00f2 per tutta la giornata, con perdite gravissime da entrambe le parti. A sera il DAK si trovava con la \"150\u00aa Brigata\" ad ovest, dentro le sue posizioni fortificate, e le forze corazzate britanniche a est e sud, praticamente circondato e quasi privo di rifornimenti, a questo punto sembrava che l'unica soluzione consistesse in una resa onorevole.\nInvece Auchinleck, ritenendo Rommel ormai battuto, decideva di tentare un'azione decisiva, destinata a eliminare definitivamente le forze dell'Asse dalla Cirenaica, mandando tutto il \"XXX corpo\" in una marcia a sud di Bir Hakeim, per poi puntare direttamente a nord per spazzare via le fanterie italiane, mentre il \"XIII Corpo\" impegnava direttamente le forze del Calderone. Tuttavia, prima di dare il via a questa azione, doveva riorganizzare le sue forze, quindi per tutto il 30 maggio esercit\u00f2 una pressione molto limitata sulle forze dell'Asse.\nRommel, avendo ricevuto qualche rifornimento, sia pure insufficiente a ripianare le scorte, il 31 maggio lanci\u00f2 un attacco sul box della \"150\u00aa Brigata\", centrato su villaggio di Sidi Mufta. Gli attacchi si susseguirono per due giorni di seguito, finch\u00e9 la \"150\u00aa Brigata\" non dovette cedere, avendo completamente esaurito le munizioni.\nMentre tutte le forze disponibili per Rommel si lanciavano sugli sfortunati fanti inglesi, i quartier generali britannici facevano piani sempre pi\u00f9 complessi, sempre nell'ipotesi che Rommel non fosse pi\u00f9 in grado di esercitare una pressione offensiva. Quando le truppe britanniche furono pronte ad appoggiare la \"150\u00aa Brigata\" erano passati 2 giorni, ma il 1\u00ba giugno si era arreso anche il \"Reggimento Green Howards\", e la \"150\u00aa Brigata\" non esisteva pi\u00f9. Comunque, nel corso della notte successiva, le forze britanniche tentarono un attacco da nord e da est sul Calderone, attacco che praticamente fu fermato alle prime difficolt\u00e0, senza che provocasse danni alle forze dell'Asse.\nL'attacco al Calderone.\nGi\u00e0 il 2 giugno la \"21\u00aa Panzerdivision\" (che aveva partecipato attivamente agli attacchi contro la \"150\u00aa Brigata\") tentava una manovra verso nord per impegnare le forze restanti della \"50\u00aa Divisione\", ma il suo tentativo fu frustrato pi\u00f9 da una tempesta di \"khamsin\" che dall'intervento di un reggimento di carri britannico. Il piano britannico, tuttavia, inizialmente non fu scosso dalla nuova vitalit\u00e0 del DAK, e Auchinlek e Ritchie pensarono di impegnare le forze a est della breccia, che ormai era aperta nello schieramento britannico, usando il \"XIII Corpo\" per attaccare a nord le divisioni italiane di fanteria, mentre il \"XXX Corpo\" sarebbe stato spostato a sud per sfruttare il successo dell'altro corpo e tenere a bada le forze mobili dell'Asse. Questo piano (operazione Limerick) fu immediatamente scartato sia da Gott sia da Norrie (comandanti dei due corpi britannici), se non altro perch\u00e9 avrebbe lasciato i rifornimenti dell\"VIII Armata\" a portata di mano delle forze mobili italo-tedesche. A questo punto l'unica opzione che restava aperta alle forze britanniche era attaccare direttamente il Calderone per cacciare via Rommel (operazione Aberdeen). Il \"XXX Corpo\" aveva il compito di entrare da est (Aslagh Ridge) nella zona tenuta dall\"Ariete\", usando le fanterie per la prima ondata, quindi effettuando un attacco notturno, mentre il \"XIII Corpo\" avrebbe effettuato un attacco diversivo a nord da Sidra Ridge, tenendosi comunque pronto a sfruttare il successo del \"XXX Corpo\". Uno dei punti pi\u00f9 critici di questo piano, cio\u00e8 l'appoggio che le divisioni corazzate del DAK avrebbero dato all\"Ariete\" fu totalmente sottovalutato, pensando che la \"15\u00aa Panzerdivision\" fosse impegnata contro il box di Bir Hakeim, compito che, invece era stato lasciato alle fanterie (\"90\u00aa Leicthedivision\" e \"Trieste\").\nL'operazione Aberdeen inizi\u00f2 alle 2.50 del 5 giugno (una settimana dopo la ritirata di Rommel nel Calderone e quattro giorni dopo l'annientamento della \"150\u00aa Brigata\"), ma sbagliando la posizione delle linee italiane, che erano arretrate rispetto a quanto indicato, quindi con un preparazione di artiglieria estremamente spettacolare, ma nociva solo per la sabbia del deserto. In compenso, quando all'alba i carri britannici (\"22\u00aa Armoured Brigade\") superarono la cresta Aslagh trovarono i carristi dell\"Ariete\" pronti ad accoglierli, supportati da un \"Pakschirm\" (linea difensiva realizzata con artiglierie anticarro comprendente gran parte delle artiglierie italo-tedesche). Di fronte a quella tempesta di fuoco, in cui i carri italo-tedeschi usavano le postazioni di artiglieria come perno di manovra, costringendo quindi i carri britannici a offrire il fianco o ai pezzi anticarro o ai carri armati dell'Asse, la \"22\u00aa Armoured Brigade\" non pot\u00e9 fare altro che ritirarsi verso nord est, lasciando il campo di battaglia in mano al nemico. L'attacco condotto da nord (Sidra Ridge) non ebbe miglior successo, anzi le perdite britanniche in carri furono ancora pi\u00f9 gravi, anche perch\u00e9 il \"42\u00ba Reggimento Royal Tanks\" fin\u00ec sui campi minati \"amici\" della \"69\u00aa Brigata\". Alla fine, dei settanta carri partiti, ne rimanevano solo una dozzina. A questo punto l'operazione Aberdeen era virtualmente fallita.\nNel pomeriggio Rommel non perse tempo a sferrare un contrattacco, attaccando verso est (\"21\u00aa Panzerdivision\" con l'appoggio dell\"Ariete\") e verso sud (\"15\u00aa Panzerdivision\"). Quest'ultimo attacco, totalmente inatteso, ebbe un successo spettacolare, disperdendo addirittura i comandi delle divisioni corazzate britanniche. Gran parte delle fanterie rimase isolata, sotto il fuoco dei carri tedeschi. La sera del giorno successivo la sacca era stata completamente occupata. Intanto la dispersione dei comandi di divisione aveva lasciato il comando del \"XXX Corpo\" completamente all'oscuro di quanto stava succedendo. Quando Norrie tent\u00f2 di riprendere l'attacco, le brigate corazzate britanniche erano troppo malconce per essere efficienti, quindi da quel momento Richtie rinunci\u00f2 all'idea di cacciare Rommel dal Calderone.\nL'assedio di Bir Hakeim.\nAppena annientata la \"150\u00aa Brigata\", non dovendosi pi\u00f9 preoccupare dei rifornimenti, il 2 giugno Rommel invi\u00f2 la \"90\u00aa Leichtedivision\" e la \"Trieste\" ad attaccare Bir Hakeim. La caduta di Bir Hakeim avrebbe completamente aperto il fianco sinistro delle forze britanniche, permettendo a Rommel di operare in profondit\u00e0 contro Tobruch e il confine egiziano. L'attacco contro la \"1\u00aa Brigata Francia Libera\" inizi\u00f2 la mattina del 3 giugno, con scarsi risultati sia per il fuoco francese sia per i campi minati che circondavano il box. A sera, essendo informato di movimenti di corazzati nelle vicinanze (erano le truppe che il giorno successivo avrebbero attaccato Rommel nel Calderone), Kleemann ordin\u00f2 ai suoi uomini di assumere una posizione difensiva. Nella notte un convoglio riforn\u00ec i francesi di munizioni (5000 colpi, per la maggior parte perforanti, per i cannoni da 75\u00a0mm) e acqua. Continui attacchi della Desert Air Force bloccarono Kleemann da nuovi tentativi di attacco, ma a partire dal 7 giugno la Luftwaffe torn\u00f2 ad occuparsi di Bir Hakeim. Dal 2 al 10 giugno su Bir Hakeim furono persi 77 aerei dalla RAF e 58 aerei dalla Luftwaffe. Lo stesso giorno (7 giugno) Rommel invi\u00f2 un \"Kampfgruppe\" (gruppo da combattimento) prelevando elementi e artiglieria dalla \"15\u00aa Panzerdivision\" e l'8 giugno si rec\u00f2 egli stesso a Bir Hakeim mostrando cos\u00ec chiaramente dove considerava il centro della battaglia in quel momento. Il giorno 9 giugno le forze tedesche penetrarono nella prima linea difensiva francese (quota 186).\nFinalmente alle 15h30 del 9 giugno Koenig ricevette da Ritchie, comandante dell'VIII\u00aa Armata, un messaggio per l'evacuazione del caposaldo. Trascorso il tempo necessario per organizzare la sortita e stabilire un punto di raccolta, 24 ore dopo nella notte del 10 giugno, ca 2700 uomini (sui 3600 che si trovavano a Bir Hakeim all'inizio dei combattimenti) riuscirono a sottrarsi alle forze italo-tedesche e a raggiungere le linee britanniche.\nLa decisione.\nMentre Rommel combatteva attorno a Bir Hakeim, gruppi di autoblindo britanniche, partendo dalle posizioni della \"50\u00aa Divisione\" avevano attaccato le truppe italiane di fronte, tentando di tagliare la strada che portava i rifornimenti alla forze mobili italo-tedesche. Intanto Richtie pensava di usare la \"1\u00aa Divisione Sudafricana\" (attestata in prossimit\u00e0 della costa) per accerchiare da nord le forze italiane, isolando cos\u00ec il DAK. Tuttavia, scendendo da Auchinleck ai vari gradi della scala gerarchica, il progetto sub\u00ec una serie di \"dimagrimenti\" successivi, tanto che il 7 giugno nel previsto accerchiamento furono impiegate 9 compagnie (meno di un reggimento) con risultati assolutamente insignificanti. La caduta di Bir Hakeim convinse i comandi britannici a rinunciare anche alle operazioni con autoblinde.\nUn tentativo britannico, effettuato il 10 giugno, di riprendere l'iniziativa con \"4th\" e \"2nd Armoured Brigade\" nei pressi dell'area fortificata di Knightsbridge fu frustrato dall'azione difensiva portata avanti dall'Ariete.\nLa battaglia, anche se l' \"VIII Armata\" non era ancora sconfitta, era diventata pesante per le forze britanniche, dato che avevano perso gran parte della loro superiorit\u00e0 in forze corazzate (disponevano di 330 carri, contro 221 carri di Rommel), mentre conservavano intatta la maggior parte delle loro fanterie. Tuttavia, a questo proposito, sorgeva un problema: qualsiasi ridislocazione delle fanterie avrebbe richiesto l'abbandono delle posizioni protette tenute in quel momento e l'impiego di un numero notevole di veicoli, che rischiavano di diventare un facile bersaglio per le forze corazzate.\nLa situazione tattica ora vedeva un grosso saliente britannico fra Gazala ed el-Adem, occupato dal \"XIII Corpo\", mentre le forze corazzate erano concentrate verso la base del saliente (el-Adem), ma inquadrate in molti reparti di scarsa forza (tutti quelli che erano stati gi\u00e0 lanciati contro il DAK e avevano subito perdite pi\u00f9 o meno rilevanti). A sud delle forze corazzate britanniche il box di Kinghtsbridge, dove era un importante bivio, bloccava i tentativi di Rommel verso est. L'abbandono del saliente sarebbe stato vantaggioso per ridurre la lunghezza del fronte (che, adesso, era diventata un dato critico per i britannici), ma avrebbe abbandonato in mano italo-tedesca gli aeroporti del nord della Cirenaica, esponendo quindi i convogli diretti a Malta alle attenzioni del X.Fliegerkorps, ai rischi del movimento di fanterie detti sopra.\nTuttavia Auchinleck e Richtie non ebbero il tempo di elaborare piani: l'11 giugno Rommel ordin\u00f2 alla \"90\u00aa Leichtedivision\" di occupare la cresta a sud di el Adem (il principale centro di rifornimenti britannico), mentre la \"15\u00aa Panzerdivision\" doveva occupare l'aeroporto di el-Adem. La \"21\u00aa Panzerdivision\" e l\"Ariete\" avrebbero dovuto puntare su Knightsbridge, per attirare in quella direzione le forze corazzate britanniche. Solo la mattina del 12 giugno Norrie si rese conto che le forze mobili dell'Asse erano adesso disperse su un vasto arco, quindi potevano essere attaccate senza rischiare di trovarsi in inferiorit\u00e0 numerica. Il bersaglio era la \"15\u00aa Panzerdivision\" (la pi\u00f9 settentrionale), quindi raccolse una forza con una cinquantina di Grant, una sessantina di Honey e 25 Crusader per lanciarla contro il fianco della divisione tedesca. Per contrastare le forze dell'Asse dirette a Knightsbridge restavano 27 Grant, 5 Honey, 34 Crusader e 63 Matilda. Il comandante della \"7\u00aa Armoured Division\" voleva invece operare verso sud, per questo si mosse per andare a discutere il piano con Norrie, ma, avendo incontrato reparti tedeschi da ricognizione, fu costretto a restare tutta la notte nascosto in un \"bi\u02ber\" (pozzo). Dall'altra parte von V\u00e4rst, immaginando la possibilit\u00e0 di un attacco, si era arrestato e posto a difesa appena avvistate le pattuglie esploranti britanniche. Le forze corazzate che fronteggiavano la \"15\u00aa Panzerdivision\" rimasero per tutto il giorno in attesa di ordini da Messervy, che, nella sua precaria situazione, non era in grado di darne. Appena capita la situazione Norrie pass\u00f2 il comando delle forze residue della \"7\u00aa Armoured Division\" al gen. Lumdsen, che subito mand\u00f2 la maggior parte delle forze che coprivano Knightsbridge a rinforzare la \"2\u00aa\" e la \"4\u00aa Armoured Brigade\" (le forze che fronteggiavano la \"15\u00aaPanzerdivision\").\nRommel, appena comprese le intenzioni nemiche, ordin\u00f2 a von Bismarck di attaccare Knightsbridge e a von V\u00e4rst di impegnare le forze che aveva di fronte. I britannici, presi in piena crisi di comando, furono sottoposti ad un micidiale fuoco incrociato dei panzer che manovrando abilmente in gruppi ebbero presto la meglio; le brigate inglesi subirono perdite altissime di mezzi corazzati (si tratt\u00f2 della pi\u00f9 pesante sconfitta subita dalle forze corazzate inglesi in tutta la guerra) e dovettero cedere sia di fronte a Knightsbridge, sia di fronte ad el Adem, ritirandosi su una posizione difensiva che, partendo da Knightsbridge, si estendeva verso nord-est.\nIl grosso difetto di questa posizione difensiva era che ormai era stata aggirata dalla \"15\u00aa Panzerdivision\". A sera la situazione era stata provvisoriamente stabilizzata, ma le perdite di carri britanniche erano tali (oltre 250 carri armati in due giorni - 11 e 12 giugno) che Rommel aveva raggiunto la tanto agognata superiorit\u00e0 di forze corazzate. Nel corso della notte Auchinleck in persona si rec\u00f2 a parlare con Norrie, ma, anzich\u00e9 ordinare una ritirata che avrebbe potuto ancora avere successo, i due comandanti pensarono che Rommel non avesse pi\u00f9 la capacit\u00e0 di portare avanti l'offensiva, quindi predisposero una serie di bombardamenti sulle forze dell'Asse da parte della Desert Air Force e la creazione di una linea di difesa fra il box della \"69\u00aa Brigata\" (\"50\u00aa Divisione\"), che era immediatamente a nord di quello della sfortunata \"150\u00aa Brigata\", e Acroma.\nIl 13 giugno Rommel ordin\u00f2 alla \"21\u00aa Panzerdivision\" di attaccare la cresta Rigel (che copriva l'accesso ad Acroma) da ovest, mentre la \"15\u00aa Panzerdivision\" ne avrebbe dovuto occupare una diramazione orientale. La \"90\u00aa Leichtedivision\" avrebbe dovuto attaccare el Adem. Gli attacchi della \"15\u00aa\" e della \"21\u00aa Panzerdivision\" non furono molto decisi, ma furono sufficienti a respingere i difensori dalla Cresta Rigel, quindi la \"2\u00aa\" e la \"22\u00aa Armoured Brigade\" furono mandate a contrastare la \"21\u00aa Panzerdivision\". Tuttavia, un attacco rinnovato da parte della \"15\u00aa Panzerdivision\" lasci\u00f2 un unico passaggio per le forze chiuse nel box di Kinghtsbridge, che dovette essere evacuato nel corso della notte. I 70 carri superstiti dell\"VIII Armata\" furono concentrati presso Acroma, e le forze dell'Asse occuparono tutta la cresta Rigel. La ritirata della \"90\u00aa Leichtedivision\" da el Adem non ebbe peso dopo questa svolta drammatica della battaglia.\nDato che Auchinleck voleva evitare ad ogni costo che Tobruch venisse nuovamente assediata, quindi doveva restare una linea di difesa continua che dalla citt\u00e0 portasse al confine egiziano, i britannici decisero di ritrarsi verso la frontiera egiziana. La condizione essenziale per tenere questa linea di difesa era che le forze britanniche conservassero el Adem (ad est di Tobruch). Il piano, gi\u00e0 elaborato in precedenza, aveva il nome di Freeborn. Mentre le forze del \"XIII Corpo\" di Gott si sarebbero ritirate verso la frontiera, le forze residue del \"XXX corpo\" avrebbero coperto Tobruch, con l'aiuto della \"10\u00aa Divisione Indiana\", per il tempo necessario all'evacuazione della base logistica. Alle 7 di mattina del 14 giugno Gott diram\u00f2 gli ordini per la ritirata delle sue forze. Tuttavia, per tutto il corso della giornata, ci fu un continuo scambio di telegrammi fra Richtie e Auchinleck (tornato al Cairo), in cui quest'ultimo non concordava sulla ritirata fino alla frontiera egiziana, ma chiedeva di resistere sulla linea Acroma\u2014el- Adem\u2014Bir el Gobi. Il 14 giugno a notte iniziarono le operazioni di ritirata delle divisioni di Gott. Mentre la \"1\u00aa Divisione Sudafricana\" si sarebbe ritirata lungo la via Balbia, la \"50\u00aa Divisione\" (che era ridotta due sole brigate, per la perdita della \"150\u00aa Brigata\") avrebbe dovuto aprirsi una strada attraverso le fanterie italiane per ritrarsi a sud di Bir Hakeim. I carri avevano il compito di difendere Acroma e la scarpata che sovrastava la via Balbia, concentrandosi poi a el Adem, appena la coda della divisione sudafricana avesse superato il perimetro esterno delle difese di Tobruch. Le forze di Rommel erano completamente esauste, quindi non furono in grado di opporsi efficacemente alle forze corazzate britanniche, che, nonostante fossero costrette a ritrarsi in alcuni punti, riuscirono complessivamente a tenere la linea. Tuttavia fra le brigate della \"1\u00aa Divisione Sudafricana\" si era creato un notevole spazio e il gen. Lumsden, non vedendo passare altre unit\u00e0, a mezzanotte e dieci inizi\u00f2 a ritirare le forze corazzate. Invece la ritirata della \"50\u00aa Divisione\" avvenne senza grosse difficolt\u00e0 fino al confine egiziano, sebbene la divisione fosse stata costretta a lasciare tutto l'equipaggiamento pesante per permettere il trasporto di tutti gli uomini.\nIl 16 giugno, mentre la \"21\u00aa Panzerdivision\" attaccava uno per uno i piccoli capisaldi che costituivano la linea britannica, apparve chiaro che l'unico sistema di salvare almeno le fanterie era quello di ritirare le truppe britanniche fino alla frontiera egiziana, comprese quelle del box di el Adem. Il giorno dopo Tobruch veniva circondata dalle forze dell'Asse.\nLa caduta di Tobruch.\nA questo punto Rommel si trov\u00f2 davanti a due scelte:\nLa prima scelta gli avrebbe permesso di annientare l\"VIII Armata\", ponendo virtualmente fine alla campagna di Libia, ma col rischio di lasciare una posizione forte (Tobruch) nelle sue retrovie, posizione che gli aveva gi\u00e0 procurato grossi problemi in precedenza. D'altra parte l'occupazione di Tobruch gli avrebbe accorciato di qualche centinaio di chilometri le linee di rifornimento, che, in quel momento, partivano da Tripoli e Bengasi. La scelta di Rommel cadde sulla sicurezza (probabilmente tenendo conto che le sue truppe erano stremate, come si era ben visto negli ultimi giorni), quindi la decisione fu l'investimento della piazzaforte libica.\nGeograficamente la posizione di Tobruch \u00e8 dominata da due ciglioni: Solaro e Pilastrino, il primo inizia immediatamente a sud della via Balbia, ad ovest dell'abitato di Tobruch, arrivando fino al porto. Il secondo converge sul primo a circa 11\u00a0km dal porto e digrada verso sud-est, passando poco a nord del bivio della via per el-Adem (King's Corss). I ciglioni sono separati da un altopiano privo di rilievi, ma che verso oriente si frastaglia in una serie di \"uadi\" (letti di fiumi secchi). L'unico rilievo oltre ai due ciglioni \u00e8 la collina di Ras el Medaur, circa 10\u00a0km a est di Acroma. Le prime opere difensive erano state costruite dagli italiani, e comprendevano un anello distante circa 29\u00a0km dall'abitato con opere difensive, fossati anticarro e reticolati di filo spinato. Nel 1941 le truppe australiane avevano costruito una seconda linea di difesa (Blue Line) circa 3\u00a0km all'interno di quella originale, con numerosi campi minati interposti fra le due linee. Tuttavia era da sei mesi, cio\u00e8 dall'Operazione Crusader, che le difese erano state lasciate senza manutenzione. Le truppe che guarnivano questa linea erano in gran parte inesperte, e non addestrate ad operare in coordinazione con gli altri battaglioni dell'unit\u00e0, con il grosso concentrato nella met\u00e0 occidentale del perimetro. In compenso il gen. Gott trov\u00f2 la guarnigione \"elegante e ordinata, come se fosse pronta a sfilare in parata\".\nGli ordini per il comandante del presidio (gen. Klopper) erano di tentare di tenere aperta una via di comunicazione terrestre con le altre truppe dell'armata, cosa che avrebbe comportato un atteggiamento offensivo della guarnigione, ormai quasi isolata (pomeriggio del 16 giugno) anche dal lato di Belhamed-el Duda.\nIl giorno 18 giugno Rommel emise gli ordini di investimento del perimetro fortificato. Sotto la protezione di una serie di attacchi aerei di Ju 87 Stuka nel settore sud-orientale le unit\u00e0 del genio avrebbero aperto una serie di passaggi sui fossati anticarro e nei campi minati, attraverso questi varchi sarebbero penetrate la \"15\u00aa Panzerdivision\" sulla sinistra e la \"21\u00aa Panzerdivision\" sulla destra, mentre il \"XX Corpo\" (italiano) sarebbe stato a sinistra della \"15\u00aa Panzerdivision\" con obiettivo il forte Pilastrino. Il \"XXI Corpo\" avrebbe effettuato una serie di attacchi diversivi ad occidente e il \"X Corpo\" sarebbe stato dietro al DAK per le operazioni di rastrellamento. L'attacco sarebbe iniziato alle 5.20 del 20 giugno.\nIl giorno stabilito iniziarono gli attacchi, e ben presto l\"11\u00aa Divisione Indiana\", che era quella che avrebbe dovuto sostenere l'attacco pi\u00f9 pesante, fu costretta a cedere terreno. I contrattacchi con i pochi carri disponibili nel perimetro difensivo non ebbero successo, ben presto i carri tedeschi ebbero ragione dell'artiglieria e dei carri britannici e alle 14 era stata aperta una stretta breccia, e le divisioni tedesche erano oltre King's Cross. Dietro un ordine diretto di Rommel la \"21\u00aa Panzerdivision\" punt\u00f2 direttamente sulla citt\u00e0. Alle 17.45 le imbarcazioni presenti nel porto iniziarono ad abbandonarlo, mentre venivano attuate una serie di demolizioni per rallentare l'avanzata della \"21\u00aa Panzerdivision\". L'ultima imbarcazione abbandon\u00f2 il porto di Tobruch alle ore 20. Intanto la \"15\u00aa Panzerdivision\" impegnava le truppe che difendevano il perimetro e disperdeva i vari comandi, compreso quello della \"2\u00aa Divisione Sudafricana\". La difesa organizzata era ormai finita, dato che il gen. Klopper aveva ordinato di distruggere le radio e i cifrari. A sera, data l'area di sfondamento estremamente limitata, sarebbe stato comunque possibile effettuare un contrattacco per tagliare le comunicazioni delle forze dell'Asse con i loro comandi, ma da parte britannica non esistevano pi\u00f9 n\u00e9 i comandi n\u00e9 gli strumenti di comando per effettuare qualsiasi azione. Al mattino successivo fu alzata la bandiera bianca e iniziarono i parlamentari per la resa. Alle 16 era finita ogni resistenza a Tobruch.\nLe conseguenze.\nLa battaglia di Ain el-Gazala e la caduta di Tobruk ebbero conseguenze disastrose per le forze britanniche in Nordafrica. Mentre il DAK con i rifornimenti (soprattutto di carburante e viveri, ma anche di veicoli) aveva un'indipendenza logistica di cui non aveva mai goduto (e non ne avrebbe pi\u00f9 goduto per tutto il resto della campagna), l\"VIII Armata\" si trovava improvvisamente a centinaia di chilometri di distanza dalle sue basi logistiche, praticamente senza veicoli e con gli uomini stanchi e, peggio ancora, demoralizzati.\nIl giorno 21 giugno la \"90\u00aa Leichtdivision\" era gi\u00e0 a Bardia (sul confine egiziano) e il giorno successivo Rommel varc\u00f2 il confine con l'Egitto occupando Sidi Barrani, il 29 giugno il \"7\u00ba reggimento Bersaglieri\" (divisione \"Trento\") occup\u00f2 il campo fortificato di Marsa Matruh e il 1\u00ba luglio arrivava di fronte ad El Alamein. A questo punto l'avanzata italo-tedesca si ferm\u00f2, e non riprender\u00e0 mai pi\u00f9.\nTuttavia, molto pi\u00f9 importanti delle conseguenze a breve termine furono quelle a \"lungo termine\", infatti Rommel, in netto disaccordo con tutti (Kesselring, comandante delle forze tedesche in Mediterraneo, lo Stato Maggiore italiano e l'OKH di Berlino), ma sostenuto da Mussolini e soprattutto da Hitler, chiese che le truppe destinate all'esigenza C3 (l'invasione di Malta) fossero trasferite in Africa per tentare l'occupazione di Alessandria e del Canale di Suez. Il trasferimento sul fronte africano di queste truppe, e la conseguente sospensione dell'operazione C3, mentre non evitarono la secca sconfitta di El Alamein, impedirono di tagliare i rifornimenti britannici nel Mediterraneo, cosa che avrebbe messo in totale crisi logistica l\"VIII Armata\", che avrebbe potuto essere rifornita solamente dalla rotta del Capo.\nStima delle perdite.\nUna stima delle perdite nel corso di tutta la battaglia \u00e8 estremamente difficile, anche perch\u00e9, soprattutto nella caotica ritirata verso El Alamein, non fu possibile tenere una contabilit\u00e0 precisa degli uomini presenti nei vari battaglioni (ammesso che esistessero ancora). Il dato riportato pi\u00f9 frequentemente, e su cui concordano diversi autori, \u00e8 che, con la caduta di Tobruch, gli italo-tedeschi catturarono circa 25000 prigionieri britannici. Le perdite tedesche, invece, sono fatte assommare a 3360 uomini (15% delle forze impegnate), di cui circa il 10% ufficiali. Dal punto di vista di materiale, le forze corazzate britanniche erano ridotte a 185 carri, mentre quelle dell'Asse entrarono in Egitto con 50 carri.\nValutazione tattica della battaglia.\nMentre una valutazione dell'impiego delle forze corazzate \u00e8 riportata in una voce diversa (Impiego dei carri armati nella seconda guerra mondiale), la valutazione generale del comportamento tattico nel corso della battaglia mostra chiaramente un'organizzazione di comando completamente diversa fra l'Asse (e soprattutto le forze tedesche) e i britannici. Il punto cruciale della battaglia fu il periodo fra il 29 maggio e il 1\u00ba giugno, in cui tutte le forze mobili dell'Asse erano chiuse nel Calderone e i britannici, che ancora avevano la superiorit\u00e0 numerica in termini di carri armati, avrebbero potuto schiacciarle fra il \"XXX Corpo\" e la \"150\u00aa Brigata\", prima che queste avessero la possibilit\u00e0 di ricevere rifornimenti. Invece nei comandi dell\"VIII Armata\" si discuteva di piani pi\u00f9 o meno realizzabili, considerando gi\u00e0 battuto un nemico che, invece, stava distruggendo una delle grandi unit\u00e0 che si trovava di fronte. Considerando questa scarsa reattivit\u00e0 del comando britannico l'azione di Rommel (anche se, in alcune circostanze, come l'invio il 27 maggio a nord della \"21\u00aa Panzerdivision\", considerando gi\u00e0 sconfitte le forze mobili britanniche, eccessivamente ottimistica) fu sempre immediatamente reattiva alle varie azioni del nemico.\nUn altro punto di debolezza dei britannici fu il loro rifiuto costante di operare con le forze concentrate, cercando sempre operazioni coordinate su punti diversi dello schieramento avversario. Questo punto fu dovuto soprattutto alla volont\u00e0 di non offrire bersagli paganti alla Luftwaffe, ma, considerando che il dominio dell'aria era conteso, se non tenuto dai britannici che avevano gli aeroporti pi\u00f9 vicini al campo di battaglia, lasciare un simile vantaggio a Rommel era gi\u00e0 stato dannoso in diverse altre occasioni (operazione Battleaxe). Rommel invece fu sempre in grado di diluire le sue forze per ingannare il nemico sul punto di attacco principale o di concentrarle per resistere agli attacchi condotti con forze superiori. In sostanza Rommel seppe sfruttare la \"mobilit\u00e0\" delle sue forze molto meglio di quanto abbiano fatto i comandanti britannici.\nLa battaglia di Gazala ebbe anche un sensibile effetto dottrinario sull'impiego delle forze corazzate da parte dell'Asse, infatti convinsero definitivamente i dottrinari italiani e tedeschi della migliore rispondenza alle esigenze belliche della dottrina che prevedeva l'utilizzo di unit\u00e0 minori non corazzate in collaborazione con i carri armati nei confronti della dottrina che prevedeva l'impiego dei carri armati come corpo unico e totalmente autonomo (la dottrina \"tutto carri\")."}
{"id": "482984", "revid": "466539", "url": "https://it.wikipedia.org/wiki?curid=482984", "title": "Aspettativa (sociologia)", "text": "L'aspettativa \u00e8 la previsione ragionevolmente realistica dell'individuo circa la condotta degli altri membri della societ\u00e0 in un contesto di incertezza.\nDefinizione.\nOggetto di studio della sociologia e della psicologia sociale, le aspettative di comportamento sono prodotte dai ruoli e dalle norme sociali e possono essere definite un prodotto culturale. Il ruolo consiste in modalit\u00e0 tipiche e ricorrenti di comportamento sociale. Occupando definite posizioni sociali, gli attori producono aspettative circa le modalit\u00e0 e i contenuti delle interazioni sociali connesse allo status.\nIn ogni aggregazione sociale le aspettative hanno la tendenza a stabilizzarsi nel tempo e ci\u00f2 permette all'attore di relazionarsi in un contesto di ridotta complessit\u00e0. Si pensi ad alcune situazioni che, data la loro frequenza, possono essere considerate tipiche della vita quotidiana. Per es. la circolazione stradale \u00e8 regolata da norme - in questo caso esplicitate nel codice stradale - che permettono ad ogni automobilista di prevedere ragionevolmente quale sar\u00e0 il comportamento altrui; se ogni attore si attiene alle norme del codice della strada la circolazione pu\u00f2 avere luogo senza problemi.\nLe aspettative si formano e consolidano al crescere del grado di istituzionalizzazione sociale. La crescente esperienza dell'individuo circa l'aggregazione sociale permette all'attore di servirsi di (ed essere investito da) aspettative tanto solide e affidabili quanto la conoscenza delle dinamiche sociali \u00e8 approfondita.\nClassificazione.\nLe aspettative possono essere classificate in 3 tipologie in base alla loro origine.\nNelle scienze sociali.\nPsicologia sociale.\nIl tema delle aspettative \u00e8 prevalentemente oggetto di studio della psicologia sociale. Il punto di vista \u00e8 marcatamente individuale.\nPer lo psicologo Muzafer Sherif un sistema di aspettative \u00e8 indispensabile per l'esistenza stessa di un gruppo sociale. Il consolidamento di aspettative condivise indica per esempio il superamento di una fase anomica e rappresenta per l'individuo la possibilit\u00e0 di costruire migliori relazioni di ruolo.\nLo psicologo Henri Berger elabora la \"teoria degli stati di aspettativa\" in relazione al funzionamento dello status nei primi momenti di vita del gruppo. Sin dai primi incontri, le persone si formano aspettative in base:\nLe posizioni gerarchiche vengono attribuite in base a tali aspettative.\nSociologia.\nLa ricerca sociologica affronta lo studio delle aspettative in riferimento al gruppo di appartenenza dell'individuo.\nKarl Marx si occupa del concetto di aspettativa nell'analisi della \"statica sociale\". In questo contesto le aspettative assumono un carattere marcatamente economico.\nIl sociologo Elton Mayo rielabora il concetto relativamente alla fatica e alla soddisfazione del lavoratore nell'esperienza produttiva.\nIl sociologo Samuel Stouffer analizza il sistema delle aspettative nella struttura gerarchica.\nIl sociologo Alain Touraine definisce l'aspettativa come una manifestazione della \"creazione di societ\u00e0\" per l'individuo."}
{"id": "482987", "revid": "1498232", "url": "https://it.wikipedia.org/wiki?curid=482987", "title": "Ucraina all'Eurovision Song Contest", "text": "L'Ucraina ha debuttato all'Eurovision Song Contest nel 2003, partecipandovi senza interruzioni fino al 2015 per poi riprendere dall'anno successivo fino al 2019. Ha vinto la competizione in due occasioni: nel 2004 con \"Wild Dances\" di Ruslana e nel 2016 con \"1944\" di Jamala.\nLa nazione \u00e8 l'unica, al di fuori delle Big Five, ad aver sempre partecipato la finale e ha utilizzato il Vidbir come metodo di selezione nazionale tra il 2016 e il 2018 e nel 2020, diversi festival tra il 2005 e il 2014 e la selezione interna tra il 2003 e il 2004 e nel 2021.\nLa partecipazione viene curata dall'emittente televisiva statale Nacional'na Suspil'na Teleradiokompanija Ukra\u00efny (UA:PBC).\nStoria.\nL'emittente statale ucraina Ukrteleradiokompanija (dal 1995 Nacional'na Telekompanija Ukra\u00efny o NTU) fu ammessa come membro effettivo dell'Unione europea di radiodiffusione (UER) nel 1993 e inizi\u00f2 a trasmettere l'Eurovision Song Contest a partire dal 2002. NTU \u00e8 stata poi sostituita da Nacional'na Suspil'na Teleradiokompanija Ukra\u00efny (NTSU o UA:PBC) nel 2017.\nDebutto e primi anni.\nNel 2003 il paese scelse di debuttare alla manifestazione musicale e l'emittente selezion\u00f2 internamente il cantante ucraino Oleksandr Ponomar'ov, che con la sua \"Hasta la vista\" si classific\u00f2 al 14\u00ba posto. Anche per l'anno successivo NTU opt\u00f2 per una selezione interna del rappresentante ucraino, scegliendo Ruslana Ly\u017ey\u010dko. Tale scelta si rivel\u00f2 vincente poich\u00e9 ad Istanbul Ruslana, con la sua iconica \"Wild Dances\" riusc\u00ec a vincere la manifestazione musicale, seppur con uno scarto di appena 17 punti dal 2\u00ba classificato.\nL'emittente si offr\u00ec quindi di ospitare l'edizione del 2005, scegliendo come sede il palazzo dello Sport di Kiev, capitale del paese; cionondimeno NTU organizz\u00f2 per la prima volta un festival per la selezione del rappresentante articolato in ben 15 semifinali da cinque partecipanti ciascuno. La finale nazionale premi\u00f2 i GreenJolly con \"Razom nas bahato\", che presto divenne un importante simbolo della rivoluzione arancione scoppiata negli ultimi mesi del 2014 in Ucraina. Al netto della fama in patria tuttavia, la band si classific\u00f2 al 19\u00ba posto nella finale dell'evento.\nGli anni successivi videro un grande successo per l'Ucraina che riusc\u00ec a qualificarsi in ogni occasione per la finale raggiungendo tre volte la top 3 e sei volte la top 10. Mantenendo infatti la propria finale nazionale, NTU ottenne ottimi risultati sfiorando la vittoria sia nel 2007, con l'iconico Vjerka Serdju\u010dka e la sua \"Dancing Lasha Tumbai\", che nel 2008 con la star internazionale Ani Lorak e la sua \"Shady Lady\".\nAnni 2010 e 2020.\nNonostante il grande successo dell'esibizione di Marija Jarem\u010duk a Copenaghen nel 2014, ripresa anche nel film Netflix \"Eurovision Song Contest - La storia dei Fire Saga\", l'emittente fu costretta a ritirarsi dalla manifestazione per problemi finanziari scegliendo comunque di trasmettere la sessantesima edizione dell'Eurovision Song Contest. Il fermo dur\u00f2 solo in quell'occasione e per il 2016 NTU inizi\u00f2 a collaborare con l'emittente privata STB per l'organizzazione di una nuova selezione nazionale denominata Vidbir. La prima edizione di questo festival fu vinta dalla cantante Jamala con \"1944\", che all'indomani della sua selezione suscit\u00f2 molte critiche per i presunti richiami di stampo politico alla crisi della Crimea, parlando tuttavia della deportazione dei tatari di Crimea durante gli anni 1940. Il brano, che segn\u00f2 anche il debutto della lingua tatara di Crimea alla manifestazione musicale, trionf\u00f2 a Stoccolma riportando per la seconda volta l'Eurovision Song Contest in Ucraina.\nNel 2017 fu promossa l'unione di Ukra\u00efns'ke Radio con NTU formando un'unica emittente radiotelevisiva statale denominata Nacional'na Suspil'na Teleradiokompanija Ukra\u00efny (NSTU o UA:PBC) e accolta immediatamente nell'UER per poter procedere all'organizzazione dell'Eurovision Song Contest 2017, ospitato dall'International Exhibition Centre di Kiev. I tesissimi rapporti con la Russia portarono al ritiro di quest'ultima dalla rassegna musicale in seguito al divieto d'ingresso imposto dal governo ucraino nei confronti della rappresentante russa selezionata, Julija Samojlova, a causa del suo ingresso non autorizzato nella penisola contesa della Crimea. L'Ucraina, pur rimanendo in finale, scivol\u00f2 verso gli ultimi posti della classifica, raggiungendo il 24\u00ba posto nel 2017 e il 17\u00ba nel 2018.\nNuove polemiche scaturirono alla fine del Vidbir 2019, che vide la vittoria di Maruv con \"Siren Song\"; la cantante infatti, criticata dalla giurata e connazionale Jamala, avrebbe dovuto tenere due concerti in Russia nei mesi successivi alla sua vittoria, contravvenendo a una specifica clausola del contratto propostole da UA:PBC all'indomani della sua vittoria. Piuttosto che annullare i suddetti concerti la cantante annunci\u00f2 il suo ritiro e l'emittente si appell\u00f2 ad altri due partecipanti del Vidbir, le Freedom Jazz e i Kazka, rispettivamente secondo e terzo classificato, che per\u00f2 rifiutarono di sostituire Maruv. UA:PBC annunci\u00f2 pertanto il proprio ritiro dall'edizione del 2019.\nL'emittente aveva previsto il ritorno del Paese all'Eurovision Song Contest 2020 con la selezione, sempre tramite il Vidbir, del gruppo Go_A, che dopo un pressoch\u00e9 totale dominio della lingua inglese avrebbero presentato il primo brano integralmente in ucraino, \"Solovej\". L'evento tuttavia fu cancellato a causa della pandemia di COVID-19, anche se il gruppo \u00e8 stato selezionato internamente per rappresentare il paese all'edizione successiva stavolta con il brano \"\u0160um\".\nNel 2022 il rappresentante ucraino torna a essere selezionato tramite il Vidbir ma la vincitrice dell'edizione 2022, Alina Pa\u0161, ha ritirato ufficialmente la sua candidatura il 16 febbraio 2022, in seguito a una controversia legata a un viaggio nel territorio conteso della Crimea avvenuto nel 2015. La scelta ricade, quindi, direttamente sui secondi classificati, i Kalush con il brano \"Stefania\".\nPartecipazioni.\nNOTE:\nStatistiche di voto.\nFino al 2018, le statistiche di voto dell'Ucraina sono:\nAltri premi ricevuti.\nMarcel Bezen\u00e7on Award.\nI Marcel Bezen\u00e7on Awards sono stati assegnati per la prima volta durante l'Eurovision Song Contest 2002 a Tallinn, in Estonia, in onore delle migliori canzoni in competizione nella finale. Fondato da Christer Bj\u00f6rkman (rappresentante della Svezia nell'Eurovision Song Contest del 1992 e capo della delegazione per la Svezia fino al 2021) e Richard Herrey (membro del gruppo Herreys e vincitore dalla Svezia nell'Eurovision Song Contest 1984), i premi prendono il nome del creatore del concorso, Marcel Bezen\u00e7on.\nI premi sono suddivisi in 3 categorie:\nBarbara Dex Award.\nIl Barbara Dex Award \u00e8 un riconoscimento non ufficiale con il quale viene premiato l'artista peggio vestito all'Eurovision Song Contest. Prende il nome dall'omonima artista belga che nell'edizione del 1993 si \u00e8 presentata con un abito che lei stessa aveva confezionato e che aveva attirato l'attenzione negativa dei commentatori e del pubblico."}
{"id": "482994", "revid": "1226", "url": "https://it.wikipedia.org/wiki?curid=482994", "title": "Counsellor", "text": ""}
{"id": "482999", "revid": "17654", "url": "https://it.wikipedia.org/wiki?curid=482999", "title": "Cuore profumato", "text": ""}
{"id": "483005", "revid": "827882", "url": "https://it.wikipedia.org/wiki?curid=483005", "title": "Strangers in Paradise", "text": "Strangers in Paradise (spesso abbreviata dai fan in SiP) \u00e8 una serie a fumetti scritta e disegnata dall'autore statunitense Terry Moore. Viene pubblicata inizialmente come miniserie di 3 numeri tra il 1993 e il 1994 dall'editore indipendente \"Antarctic Press\". Successivamente diviene una serie regolare pubblicata a partire dal 1994 dalla casa editrice \"Abstract Studios\", fondata dallo stesso Moore. L'opera arriva a conclusione nel 2007 sempre sotto la stessa etichetta a parte una breve parentesi tra il 1996 e il 1997, in cui la serie viene distribuita per gli \"Homage Comics\", etichetta appartenente agli studios \"Wildstorm\" di Jim Lee, all'epoca facenti parte della Image Comics.\nMoore stesso ha concluso la pubblicazione nel maggio 2007, con il numero 90 della terza serie.\nLa trama principale ruota attorno alle figure di \"Katina Choovanski\" (soprannominata \"Katchoo\") e \" Francine Peters\", due ragazze che si conoscono gi\u00e0 dai tempi del Liceo. \"Katchoo\" \u00e8 profondamente innamorata di \"Francine\" la quale per\u00f2 la considera come sua migliore amica. A questa complicata relazione si aggiunge \"David Qin\", che si dichiara innamorato della stessa \"Katchoo\". La vicenda parte quindi da questa relazione sentimentale e di amicizia tra i tre protagonisti, ma alla quale si aggiungono diversi nuovi personaggi e situazioni che contribuiscono a variare e complicare le tematiche della storia. Infatti a partire dalla seconda serie, Moore introduce degli elementi thriller legati al difficile passato di Katchoo, e che diventano il secondo asse portante della storia (a parte quello sentimentale).\nTrama.\nPrima serie.\nKatchoo e Francine si conoscono fin dai tempi del liceo e abitano assieme. Katchoo \u00e8 profondamente innamorata di Francine, che a sua volta la considera la sua migliore amica.\nUn giorno Katchoo incontra ad una mostra d'arte David, che poco dopo le dichiara di essersi innamorato di lei.\nIntanto, Francine ha problemi con il suo ragazzo, Freddie, che la tradisce scatenando cos\u00ec l'ira di Katchoo. Questa decide di vendicarsi dimostrando un carattere violento e aggressivo, e finisce in prigione. Francine riesce a farla uscire convincendo Freddie a ritirare le accuse e le cose sembrano tornare alle normalit\u00e0 anche se ora David sembra sempre di pi\u00f9 invaghito di Katchoo.\nSeconda serie.\nLa seconda serie inizia circa due mesi dopo la fine della prima. In questo periodo Katchoo si \u00e8 recata in Canada per motivi misteriosi e al suo ritorno si rifiuta di dare spiegazioni a Francine. David per\u00f2 le fa una sorpresa riuscendo a far esporre i quadri di lei in una galleria d'arte. Questo gesto suscita una certa commozione in Katchoo che decide di parlargli del suo passato. Gli rivela cos\u00ec che a quindici anni \u00e8 scappata di casa per le violenze subite dal patrigno e che riesce a sopravvivere grazie all'aiuto di Emma che la introduce in un giro di ragazze squillo a disposizione di persone facoltose. Lei, pur non dichiarandosi lesbica, si \u00e8 prostituita a delle donne. Il motivo per cui \u00e8 andata in Canada \u00e8 per trovare l'amica Emma malata di AIDS, la quale muore durante una visita della stessa Katchoo. David arriva a dichiarargli il suo amore e Katchoo lo ricambia con un bacio ma se ne pente immediatamente. Nel frattempo una donna molto ricca dal nome Darcy Parker fa pedinare Katchoo. Francine delusa delle sue relazioni amorose e innervosita dallo strano comportamento dell'amica si consola nel cibo continuando ad ingrassare.\nTerza serie.\nKatchoo, Francine e David sono impegnati a trovare un equilibrio nei loro sentimenti, compaiono frequenti digressioni temporali, che mostrano eventi del futuro e del passato dei personaggi, mentre la trama principale si snoda via via seguendo le loro vite.\nPubblicazioni.\nStati Uniti.\nLa prima serie di \"Strangers in Paradise\", composta da tre numeri, fu pubblicata dall'Antartic Press nel 1993. In seguito alla popolarit\u00e0 ottenuta, i tredici successivi numeri componenti la seconda serie furono pubblicati dall\"'Abstract Studio\", di propriet\u00e0 dello stesso Moore.\nLa terza serie fu pubblicata inizialmente dalla Image Comics, ma dopo otto numeri ritorn\u00f2 all\"'Abstract Studio\", mantenendo la stessa numerazione.\nDopo l'uscita dei singoli numeri, i vari episodi sono stati raccolti in edizioni brossurate (18 fino a questo momento), ed in seguito in volumi di maggiori dimensioni, rilegati (8 fino a questo momento).\nA questi si sono recentemente aggiunti 5 PocketBook, edizioni economiche di dimensioni pi\u00f9 piccole rispetto alle precedenti ma con pi\u00f9 pagine a disposizione.\nIn italiano.\nLa storia editoriale di \"Strangers in Paradise\" in Italia \u00e8 stata piuttosto travagliata.\nLa prima a tradurre la serie in Italia \u00e8 stata l'editrice \"Castelvecchi\", in volumi rilegati che rispecchiavano gli originali brossurati americani. Nel 1998 passa sotto l'etichetta \"Macchia Nera\", sempre per lo stesso editore, che lo pubblicher\u00e0 fino al 2000.\nNel 2002, dopo due anni d'interruzione, esce il numero 9 per la \"Lexy\", che prosegue l'edizione fino al maggio 2003.\nLa \"Free Comics\" pubblica altri due volumi nel 2004, ed infine la \"Free Books\", nuova incarnazione editoriale della precedente, prosegue le pubblicazioni a partire dal febbraio 2005 con cadenza bimestrale; la pubblicazione prosegue fino al 2008, in cui avviene la conclusione della serie con il volume 24.\nLa \"Free Books\" a partire dall'aprile 2005 ha realizzato un'edizione economica per il circuito delle edicole in formato bonellide; dall'aprile 2006 ha avviato la ristampa dei primi 12 volumi, ormai di difficile reperibilit\u00e0.\nRecentemente la BAO Publishing ripubblica tutta la serie in volumi brossurati di grande foliazione."}
{"id": "483006", "revid": "125074245", "url": "https://it.wikipedia.org/wiki?curid=483006", "title": "Guardian Angels", "text": "I Guardian Angels sono una organizzazione privata e volontaria di sicurezza pubblica internazionale che \u00e8 attiva in 142 citt\u00e0 attorno al mondo. L'organizzazione venne fondata nel 1979 nella citt\u00e0 di New York da Curtis Sliwa ed oggi opera non soltanto negli Stati Uniti ma anche in Brasile, Europa, Filippine, Giappone, Nuova Zelanda e Sudafrica.\nInizialmente Sliwa cre\u00f2 l'organizzazione con lo scopo di combattere la violenza diffusa ed il crimine nella metropolitana di New York.\nL'organizzazione originariamente addestrava i suoi membri per compiere arresti direttamente da parte dei cittadini, nel caso fossero testimoni oculari di un grave crimine in svolgimento. Questo attir\u00f2 loro sia lodi pubbliche che critiche ufficiali. L'organizzazione attualmente si focalizza, oltre che sulle ronde anticrimine, anche sulla prevenzione del crimine attraverso varie iniziative tra cui corsi di autodifesa e di arti marziali. La loro \"marca di fabbrica\" di \"Pattuglie di Sicurezza\" continua comunque a suscitare reazioni contrastanti.\nI Guardian Angels hanno per motto ufficiali le due frasi: \"Dare To Care\" (\"rischiare per prendersi cura\") e \"Role Models For Real Life\" (\"modelli di ruolo per la vita reale\").\nStoria.\nFondata da giovani di discendenza portoricana, molti degli \"Angels\" originali lavoravano nel McDonald's della Fordham Road est nel Bronx dove Sliwa era un manager, ed erano stati membri della squadra volontaria creata da Sliwa per rimuovere la spazzatura del quartiere, \"The Rock Brigade\". \"The Rock\" era il soprannome di Sliwa.\nAll'inizio, i membri venivano spesso arrestati, con le accuse di molestie o incitamento al disordine pubblico, ma non sono mai stati condannati a pene detentive. Alcuni sostenevano che i Guardian Angels erano dei \"vigilantes\" un po' naif che causavano pi\u00f9 problemi rispetto ai benefici forniti. Altri li difendevano sostenendo che in effetti diminuivano il numero di crimini e davano speranza ad una citt\u00e0 che allora veniva considerata la capitale mondiale del crimine. A quei tempi, le finanze della citt\u00e0 di New York erano asfissiate dai debiti e si eseguivano ampi tagli ai servizi municipali. I \"Guardian Angels\" diedero luogo ad un profondo dibattito sociale e politico riguardo al ruolo del governo e del privato cittadino nella societ\u00e0. In seguito alla rapida crescita del numero dei \"Guardian Angels\" nei primi anni ottanta, le municipalit\u00e0 americani hanno deciso di aumentare il coinvolgimento dei cittadini, alla ricerca di attenzione da parte del pubblico nel cercare di rendere tutti i cittadini pi\u00f9 interessati nel fornire e richiedere i servizi forniti dalle loro comunit\u00e0.\nNel 1992 il fondatore, Curtis Sliwa, ha pubblicamente ammesso, scusandosi, di avere divulgato negli anni Ottanta ai mass-media vari episodi inventati di interventi da parte dei Guardian Angels, per attirare l'attenzione dell'opinione pubblica. Non \u00e8 comunque stato incriminato per la diffusione di queste false notizie perch\u00e9 negli anni il reato era caduto in prescrizione.\nSliwa \u00e8 diventato protagonista anche del gossip per la sua vivace vita privata. Sposato quattro volte e divorziato tre volte, ha avuto un figlio, Anthony Chester, dalla terza moglie. E ha dichiarato, nel 2012, di avere donato in pi\u00f9 riprese, nell'arco di cinque anni, il suo sperma alla ora ex consigliera comunale di New York Melinda Katz. \u00c8 diventato cos\u00ec, con la fertilizzazione in vitro, padre di tre figli del politico newyorchese. Nel maggio 2013 la terza ex moglie, Mary Sliwa, ha avanzato una denuncia legale nei suoi confronti, accusandolo di averle sottratto con la frode quasi mezzo milione di dollari. Nel settembre 2016 Curtis Sliwa \u00e8 entrato in politica diventando leader del Partito della Riforma (Reform Party) di New York.\nNel febbraio 2021 il candidato all'Assemblea dello Stato di New York Patrick Bobilin ha postato su Twitter un video in cui si vedono Guardian Angels che insultano e aggrediscono alcuni dei partecipanti alla Stonewall March, una manifestazione Lgbtq. Successivamente Sliwa ha annunciato le dimissioni di uno dei volontari che nel video prendono a calci Bobilin.\nNel giugno 2021 Sliwa, che si \u00e8 autodefinito \"populista\", \u00e8 stato nominato candidato del Partito Repubblicano a sindaco di New York. Alle elezioni del 2 novembre ha ottenuto il 28,8% dei voti ed \u00e8 stato sconfitto."}
{"id": "483011", "revid": "1513836", "url": "https://it.wikipedia.org/wiki?curid=483011", "title": "Svizzera all'Eurovision Song Contest", "text": "La Svizzera ha partecipato all'Eurovision Song Contest per la prima volta nel 1956. Da allora ha vinto due edizioni: nel 1956 con Lys Assia che ha cantato \"Refrain\" e nel 1988 con la canadese C\u00e9line Dion. \u00c8 una delle nazioni con il maggior numero di partecipazioni in assoluto (sono 4 le edizioni a cui non ha partecipato a causa degli scarsi risultati nelle edizioni precedenti). A partire dal 2004, quando fu introdotta la semifinale, la Svizzera si \u00e8 qualificata in finale solo sei volte (2005, 2006, 2011, 2014, 2019, 2021).\nPartecipazioni.\nNOTE:\nStatistiche di voto.\nFino al 2019, le statistiche di voto della Svizzera sono:\nAltri premi ricevuti.\nMarcel Bezen\u00e7on Award.\nI Marcel Bezen\u00e7on Awards sono stati assegnati per la prima volta durante l'Eurovision Song Contest 2002 a Tallinn, in Estonia, in onore delle migliori canzoni in competizione nella finale. Fondato da Christer Bj\u00f6rkman (rappresentante della Svezia nell'Eurovision Song Contest del 1992 e attuale capo della delegazione per la Svezia) e Richard Herrey (membro del gruppo Herreys e vincitore dalla Svezia nell'Eurovision Song Contest 1984), i premi prendono il nome del creatore del concorso, Marcel Bezen\u00e7on.\nI premi sono suddivisi in 3 categorie:\nCommentatori.\nNel corso degli anni la Svizzera ha trasmesso l'Eurovision Song Contest sulle tre stazioni televisive di SRG SSR: SRF (lingua tedesca, in passato DRS), RTS (lingua francese, in passato TSR) ed RSI (lingua italiana, in passato TSI).\nPortavoce.\nLe persone che hanno dato i risultati delle votazioni svizzere:"}
{"id": "483012", "revid": "466539", "url": "https://it.wikipedia.org/wiki?curid=483012", "title": "Paradosso di Abilene", "text": "Il paradosso di Abilene (pron. /\u02c8\u00e6b\u0259li\u02d0n/) \u00e8 un paradosso in cui un gruppo di persone prende una decisione che va contro gli interessi di tutti gli individui del gruppo. \u00c8 causato da un problema di comunicazione interno al gruppo, per cui ciascun membro crede erroneamente che la propria preferenza sia contraria a quella del gruppo e non prova nemmeno a sollevare obiezioni. Il paradosso \u00e8 descritto con una storia spesso presentata ai corsi di management.\nLa storia.\nUna tranquilla famiglia americana composta da una ragazza, dal marito e dai genitori di lei, stava trascorrendo un afoso pomeriggio estivo a Coleman nel Texas, in una bella casa con giardino, aria condizionata e piscina. Erano in veranda e giocavano a carte. In un momento in cui la conversazione languiva, il suocero se ne usc\u00ec con un \"Che ne direste di andarcene tutti a cena ad Abilene?\". La ragazza, per compiacere il padre, subito disse \"Mi pare una bella idea!\". Il marito, che pensava alle oltre 50 miglia da passare alla guida con quel caldo, ma non voleva contrastare il suocero, disse alla suocera: \"Se anche tu sei d'accordo potremmo metterci in macchina\". E la suocera: \"Certo che vengo volentieri, \u00e8 da parecchio che non vado ad Abilene.\"\nDetto fatto si misero in cammino. Il viaggio fu caldo, polveroso, e con molto traffico. Ad Abilene cercarono una pizzeria per mangiare e dopo vari giri per trovare un parcheggio finirono in una trattoria messicana, dove mangiarono male e spesero uno sproposito. Sulla via del ritorno bucarono una gomma e stentarono a trovare una stazione di servizio che li aiutasse. Dopo quattro ore si ritrovarono a casa accaldati, stanchi e delusi. Erano sdraiati sui divani e il vecchio azzard\u00f2 ambiguamente \"\u00c8 stato un bel tragitto!\". La suocera disse che avrebbe preferito rimanere a casa, ma che non voleva raffreddare l'entusiasmo degli altri. Anche il marito disse che aveva accettato solo per compiacere gli altri tre. La ragazza aggiunse \"Dovevamo essere pazzi a metterci in macchina con questo caldo!\". Concluse il suocero \"Io l'ho proposto perch\u00e9 mi sembravate annoiati\".\nMorale: questa favoletta, probabilmente inventata, tende ad attirare l'attenzione sul fatto che nella maggioranza dei casi l'essere umano si adegua istintivamente a quella che crede essere la volont\u00e0 del gruppo. Questo atteggiamento fa il paio con \"Ma lo fanno tutti\", che \u00e8 la classica scusa di chi non trova altra giustificazione a un proprio errore. Con questo esempio invece si vuol spingere l'individuo a una realistica e indipendente valutazione di ogni situazione, scegliendo e proponendo quella che a suo giudizio \u00e8 la soluzione migliore. Possono rimanere perplessi gli amanti della democrazia \"ideale\".\nI ricercatori in questo campo hanno proposto vari mezzi con i quali i gruppi di persone possano evitare tale comportamento disfunzionale. Tra questi, nessuno si \u00e8 mostrato pi\u00f9 efficace di includere persone con formazione differente nel processo decisionale. I gruppi cos\u00ec costituiti tendono a essere pi\u00f9 efficaci nell'evitare il paradosso di Abilene e tendono a essere capaci di prendere decisioni migliori."}
{"id": "483013", "revid": "7336", "url": "https://it.wikipedia.org/wiki?curid=483013", "title": "Ismaro", "text": ""}
{"id": "483022", "revid": "21880", "url": "https://it.wikipedia.org/wiki?curid=483022", "title": "Heranthis hyemalis", "text": ""}
{"id": "483023", "revid": "767487", "url": "https://it.wikipedia.org/wiki?curid=483023", "title": "Coppa Intertoto UEFA 2006", "text": "La Coppa Intertoto UEFA 2006 \u00e8 stata la 12\u00aa edizione della Coppa Intertoto. Si \u00e8 svolta in tre turni e le 11 squadre che hanno superato il terzo turno sono state ammesse al secondo turno di qualificazione della Coppa UEFA 2006/07.\nPrimo turno.\n\"Andata 17 e 18 giugno, ritorno 24 e 25 giugno.\"\nSecondo turno.\n\"Andata 1 e 2 luglio, ritorno 8 e 9 luglio.\"\nTerzo turno.\n\"Andata 15 e 16 luglio, ritorno 22 luglio.\"\nVincitore.\nSecondo la nuova formula del torneo, introdotta quest'anno, la formazione proveniente dall'Intertoto che ha successivamente effettuato il cammino pi\u00f9 lungo in Coppa UEFA \u00e8 la squadra che si aggiudica il trofeo.\nQuesti i piazzamenti delle 11 squadre vincenti il terzo turno di Coppa Intertoto:"}
{"id": "483040", "revid": "1123126", "url": "https://it.wikipedia.org/wiki?curid=483040", "title": "Carlo Ginzburg", "text": "Biografia.\nFiglio di Leone, ebreo, e di Natalia Levi in Ginzburg (di padre ebreo e madre cattolica), fratello dell'economista Andrea Ginzburg, ha studiato all'Universit\u00e0 di Pisa ed alla Scuola Normale, quindi al Warburg Institute di Londra; ha insegnato storia moderna all'Universit\u00e0 di Bologna e poi a Harvard (Boston), Yale (New Haven), Princeton e UCLA (a Los Angeles, dove \u00e8 stato anche titolare di una cattedra di storia del rinascimento italiano).\nDal 2006 al 2010 ha insegnato \"Storia delle Culture Europee\" alla Normale di Pisa.\nAttento studioso degli atteggiamenti religiosi e delle credenze popolari all'esordio dell'et\u00e0 moderna, ha pubblicato nel 1966 \"I Benandanti\", ricerca sulla societ\u00e0 contadina friulana del Cinquecento che illumina, sulla base di un cospicuo materiale documentario relativo ai processi inquisitoriali, il rapporto dialettico tra un complesso sistema di credenze capillarmente diffuse nel mondo contadino, esito probabilmente dell'evoluzione di un antico culto agrario con caratteristiche sciamaniche, e la sua interpretazione da parte degli inquisitori, che tendono a una semplificante equiparazione con i codificati moduli della stregoneria. Alcuni storici hanno espresso varie critiche all'interpretazione data da Ginzburg dei \"benandanti\": Cohn ha scritto che non c'era nulla nelle fonti che potesse giustificare l'idea che i \"benandanti\" fossero una sopravvivenza di un vecchio culto della fertilit\u00e0; Hutton ha scritto che l'affermazione di Ginzburg che le tradizioni dei \"benandanti\" fossero la sopravvivenza di pratiche pre-cristiane era basata su imperfette basi concettuali e che non era confermata da alcuna evidenza documentale.\nCon \"Il formaggio e i vermi\" (1976) prende invece in esame le vicende di un mugnaio friulano del XVI secolo, Menocchio, per due volte sottoposto a processo da parte dell'Inquisizione Romana, una prima volta condannato al carcere a vita (fu poi liberato con un atto di clemenza per le cattive condizioni di salute e per la precaria situazione economica della sua famiglia) e successivamente arso al rogo come relapso e pertinace. In questo libro Ginzburg evidenzia, ancora una volta sulla base di un'analisi delle carte processuali, i diversi aspetti dell'universo sorprendentemente variegato degli orientamenti culturali, filosofici, politici e religiosi di Menocchio, soltanto in minima parte riconducibile agli influssi della cultura \"alta\".\nIn virt\u00f9 dell'esperienza maturata nel campo della ricerca relativa alla storia delle mentalit\u00e0, condotta generalmente mediante l'analisi di figure apparentemente poco importanti, ma giudicate emblematiche di orientamenti in realt\u00e0 ampiamente diffusi, \u00e8 stato invitato a scrivere il saggio \"Folklore, magia, religione\" per il primo volume della \"Storia d'Italia\" della Einaudi (\"I caratteri originali\"). Negli anni Ottanta ha diretto con Giovanni Levi per l'Einaudi la collana \"Microstorie\".\n\u00c8 nel consiglio scientifico della rivista \"Communications\".\nHa avuto due figlie dal matrimonio (in seguito sciolto) con Anna Rossi-Doria: Silvia, storica dell'arte, e Lisa, filosofa e scrittrice.\nRiconoscimenti.\nNel 1993 il think tank francese di destra \"Club de l'horloge\" (oggi \"Carrefour de l'horloge\") gli attribu\u00ec l'antipremio Prix Lyssenko.\nCon il saggio \"Occhiacci di legno\" si aggiudica nel 1998 il Premio Viareggio per la saggistica.\n\u00c8 \"Accademico Corrispondente\" dell'Accademia delle arti del disegno, Firenze, e membro onorario dell'American Academy of Arts and Sciences. Ha ricevuto il Prix Aby Warburg nel 1992 e, nel 2005, il Premio Feltrinelli dell'Accademia dei Lincei, per le scienze storiche.\nNel 2010, all'Accademia dei Lincei, gli \u00e8 stato conferito il Premio Balzan.\nI suoi libri sono tradotti in pi\u00f9 di venti lingue."}
{"id": "483041", "revid": "44939", "url": "https://it.wikipedia.org/wiki?curid=483041", "title": "Anton van Leeuwenhoek", "text": ""}
{"id": "483044", "revid": "1921867", "url": "https://it.wikipedia.org/wiki?curid=483044", "title": "Bombtrack", "text": "Bombtrack \u00e8 un singolo del gruppo musicale statunitense Rage Against the Machine, pubblicato il 20 giugno 1993 come terzo estratto dall'album omonimo.\nDescrizione.\nCome la maggior parte delle canzoni del gruppo, anche \"Bombtrack\" si contraddistingue per una forte denuncia delle disuguaglianze sociali presenti nell'attuale sistema capitalistico.\nVideo musicale.\nil video del brano, diretto da Peter Christopherson, mostra i componenti della band suonare all'interno di una gabbia. Le scene si alternano a messaggi e immagini relativi a Sendero Luminoso e Abimael Guzm\u00e1n.\nIl videoclip \u00e8 stato reso disponibile come contenuto aggiuntivo nell'album video \"Live at the Grand Olympic Auditorium\".\nTracce.\nTesti di Zack de la Rocha, musiche dei Rage Against the Machine.\n\"Special Pinkpop 25 Edition\".\nIl 24 giugno 1994 \u00e8 stata pubblicata una versione speciale del singolo in occasione del venticinquesimo anniversario del Pinkpop Festival."}
{"id": "483052", "revid": "235890", "url": "https://it.wikipedia.org/wiki?curid=483052", "title": "Insieme misurabile", "text": ""}
{"id": "483053", "revid": "117289955", "url": "https://it.wikipedia.org/wiki?curid=483053", "title": "Ebine Yamaji", "text": " Realizza manga di nuova generazione, popolare tanto in patria quanto all'estero per la sua scelta di pubblicare opere inusuali -nel genere, nei contenuti e nello stile comunicativo- e che difficilmente possono essere classificate in maniera univoca secondo gli standard comuni al mondo degli anime e dei manga.\nIl suo debutto risale al 1998 su \"Young You\", rivista femminile di Sh\u016beisha. In seguito, si \u00e8 spostata sulla rivista \"J\u014dsei Feel Young\" (Shodensha) entrando cos\u00ec a far parte del gruppo d'autrici d'avanguardia che proprio su questa rivista trova la sua principale espansione.\nRiguardo alle opere, va sottolineata la sua predilezione ad affrontare temi maturi, spesso strettamente legati alla complessit\u00e0 sessuale e sentimentale dei suoi personaggi. Non \u00e8 quindi un caso che i suoi lavori rientrino spesso nel genere tipico degli yuri, e che siano contraddistinti per la predilezione dell'introspezione emotiva e psicologica dei personaggi sulla trama, la cui importanza risulta invece sempre marginale. \nI suoi lavori, dunque, hanno assunto nel corso del tempo una valenza anche sociale, divenendo a tutti gli effetti \"opere di denuncia\". Attraverso i suoi personaggi, soprattutto attraverso il complicato e sofferto processo di auto-accettazione dell'omosessualit\u00e0, l'autrice riesce a fornire uno spaccato reale e vivido di una societ\u00e0 come quella tradizione giapponese, dove l'accettazione risulta ancora difficile, al punto da essere stata nominata ai premi del Festival di Angoul\u00eame 2005 e selezionata dalla francese \"Mang'Arte\" a sostegno della rivalutazione del patrimonio e della ricchezza del fumetto nipponico.\nTra le sue opere ricordiamo \"Love My Life\" che le ha valso appunto il titolo al festival francese.\nIn Italia sono state pubblicate alcune sue opere da Kappa Edizioni nella collana MangaSan a partire dal 2005."}
{"id": "483060", "revid": "1305772", "url": "https://it.wikipedia.org/wiki?curid=483060", "title": "Pietro Campori", "text": "Fu vescovo di Cremona dal 17 marzo 1621 fino alla sua morte.\nRitenuto non senza ragioni uno dei garfagnini pi\u00f9 noti, Pietro Campori fu per molti anni segretario del cardinale Scipione Caffarelli-Borghese, nipote di papa Paolo V Borghese, che egli aveva gi\u00e0 molto servito, quale ambasciatore pontificio presso diversi regni.\nBiografia.\nPietro Campori nacque a Castelnuovo di Garfagnana, in una famiglia frescamente trasferitasi nella citt\u00e0 e proveniente da Campori, piccolo paese vicino a Pieve Fosciana, in Garfagnana. Suo padre, Paolo, detto Polo, aveva preso per cognome il nome del luogo di origine. Sua madre, Vittoria, figlia di Onofrio Sandonnini, era della famiglia dei conti di San Donnino. Il futuro cardinale ebbe cinque fratelli, dei quali solo uno, Giovanni Battista, ebbe discendenza. Da questo ramo ebbero inizio i nobili Campori, marchesi di Soliera.\nPietro Campori fu ordinato prete a Modena a una data imprecisa. Collaboratore di Cesare Speciano, vescovo di Novara, poi di Cremona e nunzio apostolico in Spagna e in Austria, fu persona molto apprezzata alla corte di Madrid per le sue varie missioni diplomatiche per conto dello Stato Pontificio. Il suo successo gli apr\u00ec le porte di varie ambasciate ed egli si distinse ancora al fianco del re di Baviera nel periodo delle guerre in Ungheria contro l'impero Ottomano. Tornato a Roma, Pietro Campori fu immediatamente impiegato da papa Paolo V per servire la casa Borghese.\nI suoi talenti servirono dunque il nipote del papa, il cardinale Scipione Borghese-Caffarelli, valendogli la carica di segretario. Papa Paolo V lo ringrazi\u00f2 con una Commendatura di Santo Spirito e il grado di generale nel medesimo ordine, nomina quasi immediatamente seguita dalla porpora cardinalizia con il titolo di San Tommaso in Parione, nel concistoro del 19 settembre 1616. Questa notizia fu motivo di grande allegrezza in Garfagnana, sua patria, e in particolare a Castelnuovo di Garfagnana. Il consiglio della citt\u00e0 mand\u00f2 il cavaliere Sigismondo Bertacchi a Roma per congratulare il nuovo cardinale e assicurarlo del sostegno di tutta la comunit\u00e0 garfagnina. Va ricordato che questa nomina si fece a scapito di Pellegrino Bertacchi, fratello del suddetto Sigismondo, vescovo di Modena, che aveva la preferenza della Curia romana, ma non quella del papa.\nPietro Campori assunse la segreteria di varie Congregazioni, quella dei Vescovi e dei Regolari, quella del Sacro Concilio di Trento ed infine quella del Sant'Uffizio. Partecip\u00f2 inoltre, dopo la morte di Paolo V, al conclave che scelse il cardinale bolognese quale nuovo papa, con il nome di Gregorio XV, che lo fece vescovo di Cremona; Pietro Campori fu quindi consacrato vescovo dal cardinale Giovanni Battista Leni a Roma il 16 marzo 1621.\nDa notare che nel 1621, all'interno del conclave che elesse Gregorio XV, circol\u00f2 subito il nome del Campori come nuovo successore di Pietro, ma ci\u00f2 non avvenne per soli 3 voti.\nIl cardinale-vescovo Campori mor\u00ec a Cremona, il 4 febbraio 1643, all'et\u00e0 di 89 anni e fu sepolto con solenni esequie nella cattedrale vicino al suo predecessore e amico, il vescovo Cesare Speciano.\nGenealogia episcopale.\nLa genealogia episcopale \u00e8:"}
{"id": "483065", "revid": "1652635", "url": "https://it.wikipedia.org/wiki?curid=483065", "title": "Silene vulgaris", "text": "La silene rigonfia o gonfiata (Silene vulgaris ) \u00e8 una piccola pianta (alta fino a 60\u201370\u00a0cm; massimo 100\u00a0cm) perenne e glabra, dai caratteristici fiori chiamati \u201cbubbolini\u201d, appartenente alla famiglia delle Caryophyllaceae.\nSistematica.\nIl genere \"Silene\" \u00e8 molto vasto: comprende oltre 300 specie; per lo pi\u00f9 erbacee, annue, bienni o perenni. Di queste in Italia se contano almeno una sessantina spontanee.\nLa specie presenta una grande variabilit\u00e0 di caratteri. Le moderne classificazioni ne individuano diverse sottospecie che si differenziano per la dimensione, il portamento e le foglie (che possono essere pubescenti o glabre, oppure dentellate o intere, oppure cigliate).\nDato il carattere polimorfo della pianta si sono creati nel tempo anche diversi sinonimi.\nVariet\u00e0 e sinonimi sono stati sviluppati nella scheda indicata qui sotto:\nEtimologia.\nIl nome del genere (\"Silene\") si riferisce alla forma del palloncino del fiore. Si racconta che Bacco avesse un compagno di nome Sileno con una gran pancia rotonda. Ma probabilmente questo nome \u00e8 anche connesso con la parola greca \u201csialon\u201d (= saliva); un riferimento alla sostanza bianca attaccaticcia secreta dal fusto di molte specie del genere.\nMorfologia.\nLa forma biologica di questa pianta \u00e8 emicriptofita scaposa (H scap): pianta perennante per mezzo di gemme al suolo (emicriptofita), e con asse fiorale pi\u00f9 o meno privo di foglie (scaposa).\nRadici.\nLa pianta possiede una struttura radicale rizomatosa a base lignificata. Possiede anche diverse radici (e radichette) secondarie da rizoma.\nFusto.\nIl fusto ha un aspetto erbaceo ma ascendente ed eretto. Pu\u00f2 essere glabro o leggermente pubescente. Nella parte alta il fusto \u00e8 in qualche caso vischioso.\nFoglie.\nLe foglie sono del tipo ovate o lineari \u2013 lanceolate (non molto strette). Il colore \u00e8 verde con riflessi bluastri (ma in altre variet\u00e0 verde \u2013 cenere).\nInfiorescenza.\nL'infiorescenza \u00e8 di tipo lasso a pannocchia con fiori penduli su peduncoli flessuosi lunghi 5 \u2013 15\u00a0mm. \nIn particolare l'infiorescenza viene definita come bipara ossia i fiori crescono da ambo i lati rispetto al fiore apicale con 3 \u2013 9 fiori totali.\nFiori.\nI fiori sono ermafroditi ( dioici o poligami) e pentameri.\nFrutti.\nIl frutto \u00e8 una capsula globoso\u2013piriforme compresa col calice persistente e con una corona di denti (in numero di 6) apicali. La capsula alla fruttificazione \u00e8 lunga tre volte il carpoforo (piccolo peduncolo basale che sostiene la capsula \u2013 vedi illustrazione qui sotto). Il frutto \u00e8 del tipo deiscente nella parte alta con molti semi.\nUsi.\nCucina.\nMolto ricercata in gastronomia (con il nome di \"grisol, strigoli, stridoli, strigioli, carletti, strisci, scrissioi, s-ciopit o sclopit, zimole, s-ciopetin, verzul\u00ec, cuiet\" o \"vers\u00e8t\" in Veneto e nell'Appennino Umbro Marchigiano meglio noti come \"concigli\"), fra le migliori erbe commestibili, ma solo prima della fioritura, poi le foglie basali diventano troppo coriacee. Si mangiano sia crude, sia cotte (come gli spinaci), in risotti, minestre, ripieni, ravioli e frittate: hanno un sapore dolce e delicato."}
{"id": "483066", "revid": "74801", "url": "https://it.wikipedia.org/wiki?curid=483066", "title": "Walter Cronkite", "text": "Per vent'anni, dal 1962 al 1981, condusse il telegiornale della CBS, \"CBS Evening News\"; fu spesso citato nei sondaggi come \"l'uomo pi\u00f9 creduto d'America\" per l'esperienza e il rigore professionale.\nBiografia.\nCronkite nacque a St. Joseph, nel Missouri, da genitori di origine scozzese, olandese e tedesca, e crebbe a Houston, nel Texas. Frequent\u00f2 un corso comprendente scienze politiche, economia e giornalismo all'Universit\u00e0 di Austin. Al college entr\u00f2 nella sezione \"Nu\" della \u00abChi Phi Fraternity\u00bb.\nAvvi\u00f2 diverse collaborazioni con i giornali locali, nella cronaca e nello sport, e lasci\u00f2 per questo gli studi nel 1935. Successivamente divenne annunciatore per la stazione radio WKY di Oklahoma City. Nel 1937 entr\u00f2 all'agenzia di stampa \u00abUnited Press\u00bb. Con l'entrata degli Stati Uniti nella Seconda guerra mondiale (1941) segu\u00ec l'esercito in Nord Africa ed Europa e divenne uno dei principali giornalisti statunitensi sui campi di battaglia. Si fece paracadutare sui Paesi Bassi con la famosa 101\u00aa Divisione Aviotrasportata e partecip\u00f2 allo sbarco in Normandia. Dopo la guerra segu\u00ec il processo di Norimberga, e lavor\u00f2 per la United Press a Mosca per due anni.\nNel 1950 entr\u00f2 alla CBS News, nella neonata sezione televisiva, chiamato da Edward R. Murrow, che aveva gi\u00e0 cercato di strappare Cronkite alla United Press durante la guerra.\nIl 7 luglio 1952 venne coniato il termine \"anchor\" per descrivere il lavoro di Cronkite nella Convention Democratica e in quella Repubblicana del 1952, le prime convention trasmesse televisivamente su scala nazionale.\nCronkite lavor\u00f2 all'intera copertura mediatica dell'elezione presidenziale del 1952. Nel 1960 \u00e8 il presentatore delle prime Olimpiadi trasmesse in tv negli USA, quelle invernali di Squaw Valley.\nCronkite svolse il ruolo di anchorman per la \"CBS Evening News\" dal 16 aprile 1962 fino al 6 marzo 1981, diventando un'icona mediatica per il pubblico statunitense. Il 2 settembre 1963, Cronkite lanci\u00f2 per la prima volta un programma notiziario della durata di mezz'ora, ampliando il suo \"CBS Evening News\" da 15 a 30 minuti: era nato il moderno telegiornale.\nDurante il suo primo periodo alla \"CBS Evening News\", Cronkite fu in competizione con la NBC e il team di Chet Huntley e David Brinkley, che conducevano \"Huntley-Brinkley Report\". Negli anni sessanta, l'Huntley-Brinkley Report aveva pi\u00f9 spettatori della trasmissione di Cronkite. Questa situazione cambi\u00f2 alla fine degli anni 1960, quando la RCA decise di non finanziare NBC News allo stesso modo di come la CBS finanziava CBS News. In seguito, la CBS News acquis\u00ec una reputazione per precisione e ampiezza della copertura giornalistica. Nel 1968, la CBS Evening News cominci\u00f2 a superare Huntley-Brinkley Report per gli spettatori del periodo estivo.\nIl \"CBS Evening News\" raggiunse il dominio dei notiziari statunitensi nel 1970, quando Huntley si ritir\u00f2 e polemiche interne alla RCA compromisero la selezione del suo successore e del nuovo format della trasmissione concorrente. In questo periodo la trasmissione di Cronkite ottenne un vantaggio che non avrebbe pi\u00f9 perso durante il periodo di presenza di Cronkite (1981).\nNonostante alla fine la NBC si fosse decisa a nominare l'abile, popolare e rispettabile John Chancellor, Cronkite rimase il pi\u00f9 popolare anchorman d'America.\nPer molti anni Cronkite \u00e8 stato considerato una delle figure pi\u00f9 credibili negli Stati Uniti. Soprannominato \"Zio Walter\", segu\u00ec molti degli avvenimenti pi\u00f9 importanti di quel periodo con cos\u00ec grande abilit\u00e0 da creare una stretta relazione nei ricordi tra la sua voce e la Crisi di Cuba, l'omicidio di John F. Kennedy, la Guerra del Vietnam, lo sbarco lunare dell\"'Apollo 11\" e lo scandalo Watergate.\nLa sua frase tipica, con cui chiudeva la trasmissione, era \"\u2026and that's the way it is,\" (\"\"Cos\u00ec stanno le cose\"), seguita dalla data. La frase fu da ispirazione per il successore di Cronkite, Dan Rather, che era solito pronunciare \"\u2026and that's part of our world tonight\" (\"Stasera, questi sono i fatti che ci riguardano\"\").\nCronkite \u00e8 ricordato da molti statunitensi per essere stato il primo presentatore ad annunciare la notizia della morte del presidente Kennedy, leggendo durante la lunga diretta sul fatto, queste parole da un dispaccio della Associated Press:\nDurante l'annuncio, sul volto di Cronkite sembr\u00f2 spuntare una lacrima, una rara perdita di compostezza per un presentatore solitamente imperturbabile.\n\"Zio Walter\" ha di recente condotto una serie di speciali televisivi con interviste sugli eventi accaduti durante la sua carriera, dal titolo \u00abL'uomo di cui ci si fida di pi\u00f9 in America\u00bb.\nDopo l'editoriale di Cronkite durante l'Offensiva del T\u00eat nella Guerra del Vietnam, dove affermava che non era possibile vincere quella guerra, il presidente Lyndon Johnson afferm\u00f2, \"Se ho perso Walter Cronkite, ho perso l'America moderata\". Poco dopo il rapporto di Cronkite, Johnson lasci\u00f2 la corsa alla presidenza statunitense del 1968.\nL'annuncio del suo ritiro dalle scene, il 14 febbraio 1980 divenne un evento nazionale. Dan Rather gli successe come presentatore al \"CBS Evening News\".\nCronkite continu\u00f2 a tenere un editoriale per la rete King Features Syndicate. Ha trasmesso occasionalmente come corrispondente speciale per CBS, CNN, e NPR fino al 2000. In una di queste occasioni comment\u00f2 il secondo volo spaziale di John Glenn nel 1998, cos\u00ec come aveva commentato il primo nel 1962.\nIn seguito ha prestato la sua voce al personaggio di Benjamin Franklin in un cartone animato per le scuole \u00abI fanciulli della Libert\u00e0\u00bb (\"Liberty's Kids\") e, un radioamatore in un documentario sulle radio amatoriali nel servizio pubblico per l'American Radio Relay League. Nel 1995 ha fatto un'apparizione a Broadway, come narratore in \"How to Succeed in Business Without Really Trying\".\nL'Universit\u00e0 dell'Arizona ha istituito un corso di laurea in giornalismo e comunicazione di massa in suo nome: \"Walter Cronkite School of Journalism &amp; Mass Communication\".\nNegli anni ottanta \u00e8 stato uno dei candidati ad essere inviato nello spazio dalla NASA nell'ambito del programma \u00abGiornalisti nello spazio\u00bb; il progetto \u00e8 stato abbandonato dopo il disastro dello space shuttle Challenger.\nNel 1995 doppi\u00f2 alcune parti per il film Apollo 13, modificandone alcune frasi per renderle pi\u00f9 fedeli al suo stile.\nNell'aprile 1997, Cronkite fu sottoposto a un quadruplo bypass coronarico d'emergenza.\nNonostante il suo ritiro, Cronkite ha continuato a intervenire su questioni politiche dalla sua rubrica di opinionista.\nNel 1998 si schier\u00f2 col Presidente Bill Clinton durante il suo processo per incriminazione. Ha proposto l'istituzione di un Governo mondiale, raccogliendo fondi per l'Associazione federalista mondiale (oggi Cittadini per soluzioni globali). Alla cerimonia del 1999 per il Global Governance Award intitolato a Norman Cousins, alle Nazioni Unite, Cronkite disse:\nDopo il 2000.\nNel 2003 Cronkite, che possedeva terreni a Martha's Vineyard, fu coinvolto in un lungo dibattito dove si oppose alla costruzione di generatori eolici nella sua zona. Nello stesso anno, nella sua rubrica, critic\u00f2 il Presidente George W. Bush per la sua invasione dell'Iraq.\nFino al 2004, poteva essere visto all'ingresso dell'attrazione di Walt Disney World, \u00abThe Magic of Disney Animation\u00bb, mentre intervistava Robin Williams come se fosse alla CBS News, concludendo con la sua famosa frase. Inoltre, invitava ospiti e turisti al cinema interno al Parco divertimenti.\nCronkite \u00e8 apparso nel 2004 nel film di Robert Greenwald \"Outfoxed\", con un commento sui supposti comportamenti non etici e sulle politiche interne del FOX News Channel. Cronkite sottoline\u00f2 che quando FOX News venne fondata da Rupert Murdoch, \"doveva essere una organizzazione conservatrice - anzi, di pi\u00f9: una organizzazione di estrema destra.\"\nIl 15 febbraio 2005 registr\u00f2 per la CBS un racconto per la WCC Chatham Radio, un documentario su Guglielmo Marconi e la sua stazione di Chatham. Il documentario \u00e8 stato diretto da Christopher Seufert della Mooncusser Films e del Chatham Marconi Maritime Center nell'aprile 2005.\nIl 15 marzo 2005, Betsy Maxwell, moglie di Cronkite da 65 anni, mor\u00ec a 89 anni di cancro, lasciando tre figli.\nDal maggio 2005 contribuisce al blog del giornale \"The Huffington Post\".\nHa prestato la sua voce per le pubblicit\u00e0 dell'Universit\u00e0 del Texas, sede di Austin, dove ha studiato. Cronkite era anche un abile marinaio, e membro degli Ausiliari della Guardia costiera degli Stati Uniti col rango onorario di Commodoro.\nIl 15 gennaio 2006 Cronkite disse, durante una conferenza per promuovere un documentario della rete pubblica PBS sulla sua carriera, che paragonava l'invasione statunitense dell'Iraq a quella del Vietnam nel 1968, e che le truppe statunitensi avrebbero dovuto essere ritirate.\nIl 16 gennaio 2006, Walter Cronkite dichiar\u00f2 di stare insieme con l'immobiliarista newyorkese Joanna Simon, sorella della cantante Carly Simon. \"Ci teniamo compagnia, come si diceva un tempo\" dichiar\u00f2 Cronkite. \"Non far\u00f2 mosse improvvise. Non penso sia adatto. Mia moglie \u00e8 morta da meno di un anno. Aspetter\u00f2 almeno la fine di quell'anno.\"\nIn seguito, il 1\u00ba marzo 2006, Cronkite \u00e8 diventato il primo non-astronauta a ricevere il Premio \"Ambassador of Exploration\" della NASA.\nCronkite era un oppositore delle leggi e dei provvedimenti ispirati al concetto di \"guerra alla droga\"; sosteneva l'organizzazione contro la fame Heifer International.\n\u00c8 morto il 17 luglio 2009 nella sua casa di New York, a soli tre giorni dal quarantesimo anniversario dell'allunaggio dell'Apollo 11; \u00e8 stato sepolto nel cimitero Mount Moriah di Kansas City.\nAlcune sue immagini di repertorio appaiono nel film \"Argo\", del 2012, e nella sigla della serie televisiva \"The Newsroom\", ispirata al giornalismo d'informazione.\nViene citato nella canzone di Bob Dylan \"Black Diamond Bay\" contenuta nell'album \"Desire\" (1976)."}
{"id": "483070", "revid": "1543377", "url": "https://it.wikipedia.org/wiki?curid=483070", "title": "Grigorij Jakovlevi\u010d Perel'man", "text": "Nel 2002 ha dimostrato la congettura di Poincar\u00e9, uno dei pi\u00f9 importanti problemi della topologia, che, proposto da Henri Poincar\u00e9 nel 1904, ha atteso quasi un secolo la scoperta di una soluzione.\nBiografia.\nPerel'man \u00e8 il maggiore di due figli di una coppia ebrea di Leningrado. Il padre era un ingegnere elettronico e la madre un'insegnante di matematica. Come la sorella Elena (diventata anche lei una valente matematica) fu iscritto alla Scuola Pubblica n\u00ba 239 (istituto per bambini particolarmente dotati, fondato negli anni '50) e successivamente fu ammesso all'Universit\u00e0 Statale di Leningrado, dove si specializz\u00f2 nei programmi di matematica avanzata e di fisica. \nMentre era ancora studente di scuola superiore, nel 1982, vinse una medaglia d'oro per il punteggio massimo ottenuto alle Olimpiadi internazionali di matematica tenutesi a Budapest. Perel'man si \u00e8 laureato alla facolt\u00e0 di Matematica e meccanica dell'Universit\u00e0 Statale di Leningrado ed ha iniziato a lavorare nel dipartimento di San Pietroburgo dell'Istituto Steklov di Matematica. I suoi \"tutor\" presso l'Istituto Steklov sono stati Aleksandr Danilovi\u010d Aleksandrov e Jurij Dmitrievi\u010d Burago.\nAlla fine degli anni ottanta e nei primi anni novanta, Perel'man ha lavorato presso varie universit\u00e0 degli Stati Uniti, tra cui il Massachusetts Institute of Technology. Ritornato in Russia nel 1995 (o nel 1996), ha lavorato senza far parlare di s\u00e9 all'Istituto Steklov. Fino all'autunno del 2002, Perel'man era noto pi\u00f9 che altro per i suoi lavori nella geometria comparativa, ove aveva ottenuto risultati notevoli, tra cui la congettura dell'anima, uno dei teoremi classici della geometria di Riemann.\nLa congettura di Poincar\u00e9.\nNel novembre 2002 pubblic\u00f2, sul sito Web arXiv il primo di una serie di scritti con i quali intendeva dimostrare la congettura di geometrizzazione di Thurston, risultato che comprende, come caso particolare, la congettura di Poincar\u00e9. Quest'ultima, proposta dal matematico francese Henri Poincar\u00e9 nel 1904, era uno dei pi\u00f9 famosi problemi irrisolti di topologia. Molti matematici ne avevano tentato la dimostrazione, senza successo, e il Clay Mathematics Institute aveva promesso una ricompensa da un milione di dollari per chi fosse in grado di fornirne una dimostrazione. La strategia di attacco di Perel'man consistette nel modificare il programma di geometrizzazione di Richard Hamilton attraverso il flusso di Ricci. L'approccio di geometrizzazione di Hamilton era particolarmente innovativo rispetto ai precedenti programmi pi\u00f9 diretti, di stampo topologico (in particolare gli approcci di W.P. Thurston, J.W. Cannon e D. Gabai).\nNel dicembre 2005 il lavoro di Perel'man fu esaminato dalla comunit\u00e0 matematica, dopo una serie di sue conferenze in importanti atenei, in cui forn\u00ec spiegazioni su parti della dimostrazione che erano state pubblicate su arXiv. Nell'agosto del 2006 i numerosi matematici che seguirono e controllarono il suo lavoro completarono una documentazione di oltre 1000 pagine, in cui si spiegava passo per passo la dimostrazione completa della congettura di Poincar\u00e9. Tale lavoro esplicativo \u00e8 stato assolutamente necessario, dato il sistema abituale di lavoro di Perel'man, in cui il prodotto finale \u00e8 da lui considerato concluso e presentabile solo se raggiunge un livello di concisione estrema, unita all'adeguata perfezione formale. I lavori di Perel'man sono concettualmente inattaccabili, ma il suo metodo di esposizione li rende estremamente difficili da comprendere per altri matematici senza una sorta di guida esplicativa.\nRiconoscimenti.\nSono state fatte diverse ipotesi sul fatto che possano essere attribuiti allo studioso sia la medaglia Fields sia il premio milionario dell'Istituto Clay qualora la dimostrazione dovesse rimanere incontestata. In passato, nei primi anni novanta, Perel'man aveva rifiutato un premio dalla European Mathematical Society, si dice per il suo profondo spirito anti-materialistico; inoltre, egli si era del tutto disinteressato alla pubblicazione della dimostrazione in una rivista matematica peer-reviewed, come richiesto dalle regole del premio Clay. Lo stesso Clay Mathematics Institute ha esplicitamente affermato che il suo consiglio direttivo potr\u00e0 cambiare i requisiti, considerando come valida, almeno per il caso di Perel'man, una pubblicazione via web.\nIl 22 agosto 2006 Grigorij Perel'man comunic\u00f2 che avrebbe rifiutato la medaglia Fields. Nello stesso anno si dimise dal suo posto a San Pietroburgo, e da allora si \u00e8 ritirato a vivere con la madre in una casa popolare, lontano da universit\u00e0 e interviste, e con la pensione di lei come unica fonte di sostentamento. In un'intervista precedente, ha cos\u00ec spiegato la sua scelta: \"Non voglio essere uno scienziato da vetrina, e troppi soldi in Russia generano solo violenza\".\nNel giugno del 2007 sarebbe stato visto e fotografato nella metropolitana della citt\u00e0 da un blogger russo nelle immagini fotografiche con i capelli arruffati, la barba incolta e vecchie scarpe.\nL'Istituto Clay annunci\u00f2 l'assegnazione del premio a Perel'man relativo alla congettura di Poincar\u00e9. Perel'man per\u00f2 non si present\u00f2 a ritirare il premio a Parigi, dove l'Istituto Clay ha tenuto la premiazione, e ha poi annunciato di averlo rifiutato."}
{"id": "483077", "revid": "35804", "url": "https://it.wikipedia.org/wiki?curid=483077", "title": "Leguminosae", "text": ""}
{"id": "483079", "revid": "1061700", "url": "https://it.wikipedia.org/wiki?curid=483079", "title": "Clastidium", "text": ""}
{"id": "483081", "revid": "6066", "url": "https://it.wikipedia.org/wiki?curid=483081", "title": "Cubiti", "text": ""}
{"id": "483082", "revid": "1360759", "url": "https://it.wikipedia.org/wiki?curid=483082", "title": "Columbia Records", "text": "La Columbia Records \u00e8 la pi\u00f9 antica etichetta discografica statunitense ancora in attivit\u00e0. Fondata nel 1888, fu la prima casa discografica ad utilizzare come supporto audio il disco preregistrato in concorrenza con i cilindri audiofonici di Edison.\nStoria.\nLa Columbia fu originariamente una compagnia locale fondata da Edward Easton, che distribuiva e vendeva i fonografi e i cilindri fonografici di Thomas Alva Edison nella citt\u00e0 di Washington, in Maryland e nel Delaware, e il suo nome deriva dal Distretto di Columbia, dove aveva la sede. Produsse innumerevoli cilindri commerciali di propria produzione, e gi\u00e0 nel 1891 aveva un catalogo lungo 10 pagine. Quando la societ\u00e0 ruppe con Edison nel 1894 inizi\u00f2 a vendere solo registrazioni di propria manifattura.\nNel 1902, Columbia introdusse il disco \"XP\" record, un cilindro marrone, da usare sui vecchi fonografi. A partire dal 1901, per competere con la Victor Talking Machines, inizi\u00f2 a produrre anche dischi piatti a 78 giri in addizione ai cilindri fonografici. Nel 1908, lanci\u00f2 il primo disco a doppia faccia, dotato di un \"lato A\" e di un \"lato B\": \"due canzoni su un solo disco!\" come esclama con enfasi il disco promozionale distribuito per l'occasione.Nel luglio del 1912, la Columbia decise di concentrarsi esclusivamente sulle registrazione su disco e abbandon\u00f2 la produzione di cilindri, bench\u00e9 continuasse a vendere per un altro paio di anni vecchi cilindri del loro catalogo.\nDal 1961 al 1990, le sue registrazioni furono realizzate al di fuori degli Stati Uniti e in Canada sotto l'etichetta CBS Records International (al fine di evitare la sovrapposizione con il marchio \"Columbia\" della britannica Columbia Graphophone Company facente capo alla EMI) prima di adottare il nome Columbia nella maggior parte del mondo. Oggi \u00e8 la prima etichetta sussidiaria della Sony BMG Music Entertainment. Steve Barnett e Rick Rubin sono direttori della Columbia Records. Fino al 1988, la Columbia Records non ha avuto alcuna connessione con la Columbia Pictures, tranne il nome simile; oggi \u00e8 connessa ad essa in quanto parte del gruppo Sony."}
{"id": "483084", "revid": "237256", "url": "https://it.wikipedia.org/wiki?curid=483084", "title": "Grisha Perelman", "text": ""}
{"id": "483085", "revid": "158913", "url": "https://it.wikipedia.org/wiki?curid=483085", "title": "Ecclesiastico", "text": ""}
{"id": "483086", "revid": "1528507", "url": "https://it.wikipedia.org/wiki?curid=483086", "title": "Magnolia grandiflora", "text": "La magnolia sempreverde (Magnolia grandiflora ), chiamata anche semplicemente magnolia, \u00e8 una pianta appartenente alla famiglia delle Magnoliacee, originaria del sud-est degli Stati Uniti d'America.\nDescrizione.\nLa magnolia grandiflora \u00e8 un albero, con crescita lenta, alta fino a 25-30 metri e molto longeva, potendo diventare plurisecolare, con chioma piramidale, fogliame fitto dalla base all'apice. \u00c8 una pianta sempreverde e latifoglia.\nCorteccia.\nLa corteccia \u00e8 di colore grigio scuro, rossiccio nei rami giovani; quando invecchia la corteccia si spacca in piccole lamine e ci potrebbe essere presenza di muschio.\nFoglie.\nLe foglie lunghe fino a 20\u201330\u00a0cm, lanceolate, di forma ellittica, sono rigide e coriacee, con la parte superiore lucida e di colore verde scuro, la parte inferiore color ruggine e leggermente pelosa.\nLe foglie hanno una durata di circa 2 anni, dopodich\u00e9 cadono e si rinnovano.\nFrutti.\nLe infruttescenze peduncolate coniche-ovoidali inizialmente sono verdi e chiuse, poi a maturit\u00e0 diventano brunastre e si divaricano evidenziando gli acheni. Il frutto \u00e8 un achenio e cresce in grappoli ovoidali lunghi 8\u201312\u00a0cm. Il seme \u00e8 di colore rosso intenso e fuoriesce dall'achenio a maturazione.\nFiori.\n\"Magnolia grandiflora\" possiede fiori solitari ed ermafroditi con grandi petali bianchi e molto profumati. L'impollinazione \u00e8 entomogama e la fioritura avviene in maggio. Questi fiori sono eduli.\nDistribuzione e habitat.\nLa specie \u00e8 nativa degli Stati Uniti d'America sud-orientali (Alabama, Arkansas, Florida, Georgia, Louisiana, Mississippi, Carolina del nord, Carolina del sud, Texas.\nIn Europa questa pianta \u00e8 molto comune in giardini e parchi.\nUsi.\n\u00c8 usata principalmente come pianta ornamentale.\nIl legno, compatto e duro, \u00e8 talvolta usato in falegnameria per la sua facilit\u00e0 di lavorazione e per la durata nel tempo.\nCucina.\nLa sua corteccia ha propriet\u00e0 toniche e febbrifughe. I grandi fiori bianchi hanno i petali commestibili, possono essere fritti o impanati.\nColtivazione.\nPrediligono posizione a mezzo-sole, clima estivo umido e piovoso, terreno acido permeabile e fresco.\nLe zone alluvionali delle regioni prealpine italiane, costituiscono l'habitat ideale per lo sviluppo di queste piante.\nMoltiplicazione.\nLa moltiplicazione avviene per talea, margotta, propaggine, innesto o con la semina.\nAmbiente.\nRichiede un ambiente soleggiato e clima mite. \u00c8 resistente all'inquinamento e a brevi gelate, ma pu\u00f2 benissimo vivere in un ambiente caldo e afoso.\nTipo di terreno.\nProfondo, acido e ben drenato. Possibilmente da impiantare lontano dalle abitazioni, per le radici invadenti che nel tempo possono creare danni."}
{"id": "483087", "revid": "729019", "url": "https://it.wikipedia.org/wiki?curid=483087", "title": "Gloster Javelin", "text": "Il Gloster Javelin era un bireattore da caccia ad ala a delta prodotto dall'azienda britannica Gloster Aircraft Company negli anni cinquanta ed utilizzato, come intercettore ognitempo, dalla Royal Air Force dalla fine decennio fino agli anni sessanta.\nStoria.\nSviluppo.\nIl progetto del Javelin (dall'inglese, giavellotto) nacque, con la denominazione di fabbrica \"P.228\", in risposta alla specifica F.44/46 con la quale, all'inizio del 1947, l'Air Ministry richiedeva la realizzazione di un caccia ognitempo.\nUna serie inusitata di variazioni alle richieste ed ai progetti presentati, ridusse (nei primi mesi del 1948) a due i velivoli in competizione per aggiudicarsi l'assegnazione dei contratti. Insieme al Javelin, che nel frattempo aveva visto la propria denominazione mutare in \"Gloster GA.5\", rimase il progetto \"de Havilland DH.110\" che, con modifiche marginali ed il nome di Sea Vixen, sarebbe da l\u00ec a poco stato scelto per lo stesso ruolo dalla Fleet Air Arm.\nDei cinque prototipi richiesti per lo svolgimento delle prove di valutazione, il primo venne portato in volo il 26 novembre 1951; nell'estate successiva, per la precisione il 7 luglio 1952, alla Gloster fu sottoposto il contratto per la produzione in serie con la designazione di Javelin FAW.1 (\"Fighter All Weather Mark 1\").\nNello svolgimento del processo che port\u00f2 alla firma dell'ordine non mancarono, tuttavia, i problemi: durante un volo di prova, svoltosi pochi giorni prima, il velivolo manifest\u00f2, alle alte velocit\u00e0, fenomeni aeroelastici (noti come \"flutter\" e \"buffeting\") che indussero nella struttura sollecitazioni tali da strappare entrambi gli elevatori. Malgrado il lavoro svolto per tentare di ovviare a questi problemi, il secondo prototipo and\u00f2 distrutto, a causa di uno stallo, l'11 giugno del 1953 causando la morte del pilota collaudatore.\nPoco pi\u00f9 di un anno dopo, nel luglio del 1954, venne portato in volo il primo esemplare di serie: equipaggiato con motore Armstrong Siddeley Sapphire Sa.6 (senza postbruciatore) era dotato di radar di intercettazione Decca AI.17 (di produzione britannica) ed armamento convenzionale (per l'epoca), costituito da cannoni ADEN calibro 30 mm, dato che il processo di sviluppo dei missili aria-aria non era ancora in grado di garantirne l'impiego operativo. I primi velivoli di serie vennero comunque impiegati ancora a lungo in collaudi e solamente il 29 febbraio del 1956 i primi tre Javelin vennero consegnati al 46\u00b0 Squadron della RAF.\nLa successiva versione del Javelin (FAW.2) differiva prevalentemente per l'impiego di un radar di intercettazione prodotto dalla statunitense American Westinghouse, fornito al Regno Unito nell'ambito del Mutual Defense Assistance Program.\nIn ordine cronologico di apparizione lo sviluppo successivo avvenne tramite la realizzazione della versione FAW.4 che, apparsa nel settembre del 1955, introdusse i piani orizzontali di coda dalla superficie interamente mobile ed una serie di generatori di vortici sulla superficie delle ali (questi ultimi, al fine di ridurre la tendenza del velivolo a stallare, per di pi\u00f9 senza segnali di preavviso). Mentre l'armamento risultava ancora inalterato, il radar era nuovamente quello realizzato dalla Decca.\nLa versione FAW.5 (risalente al luglio del 1956) introduceva l'impiego di serbatoi di carburante aggiuntivi, disposti nella parte esterna della struttura alare; era previsto l'impiego di missili aria-aria Firestreak ma, a causa dei ritardi nello sviluppo di questo progetto, l'impiego rimase solo teorico. Le medesime modifiche vennero mantenute anche nella successiva versione FAW.6 (del gennaio 1957) nella quale venne reintrodotto il sistema radar AI.22 di origine statunitense.\nNel novembre 1956 aveva nel frattempo volato la successiva versione FAW.7 che fu dotata di motori pi\u00f9 potenti (sempre il turbogetto Sapphire, nella versione ASSa.7) e che, entrata in servizio pi\u00f9 tardi, fu anche la prima ad impiegare operativamente i missili aria-aria (con il loro utilizzo venne decretata anche la riduzione a due soli cannoni nelle ali). La FAW.7 fu la versione realizzata nel maggior numero di esemplari (142).\nNel gennaio del 1958 venne realizzata la versione T.3 da addestramento: dotata di cabina con doppi comandi, era priva di apparato radar; per bilanciare lo spostamento del baricentro dovuto al minor peso nel cono di prua, il tronco anteriore della fusoliera venne allungato di oltre 1 m.\nUn'ulteriore variazione dell'apparato propulsivo port\u00f2 all'ultima versione di serie del Javelin: nel maggio del 1958 venne portata in volo la FAW.8 dotata di motore Sapphire ASSa.7R con postbruciatore e sistema di accensione mediante nitrato di isopropile (noto anche con il nome di AVPIN), in luogo delle cartucce esplosive impiegate fino ad allora.\nLe successive versioni del Javelin rappresentarono degli aggiornamenti di cellule gi\u00e0 esistenti: la FAW.9 era costituita dai velivoli della serie FAW.7 dotati dei motori con postbruciatore i quali ricevettero, nel frattempo, anche il sistema di rifornimento in volo mentre la successiva variante FAW.9R prevedeva modifiche ai piloni alari al fine di consentire l'impiego di altri quattro serbatoi supplementari esterni.\nDescrizione tecnica.\nStruttura.\nIl Javelin era un monoplano, dalla struttura interamente metallica, caratterizzato da un'ala a delta e da un ampio impennaggio a T dotato di piani orizzontali a freccia. In particolare questi ultimi vennero modificati nel corso dello sviluppo assumendo, a partire dalla versione FAW.4, la configurazione di elevatori.\nLa fusoliera era di sezione ovale. Nel cono di prua era alloggiato il radar di intercettazione, alle spalle del quale era disposta la cabina di pilotaggio che ospitava i due membri dell'equipaggio (pilota e operatore radar) disposti in tandem. Nella sezione posteriore erano alloggiati i due motori, le cui prese d'aria erano disposte sulle fiancate della fusoliera, al di sotto della cabina di pilotaggio.\nIl Javelin era dotato di cinque serbatoi di carburante disposti nella parte interna della struttura di ciascuna semiala, mentre altri due erano alloggiati nella fusoliera. L'autonomia venne tuttavia giudicata uno degli aspetti critici del velivolo, anche da alcuni piloti statunitensi che avevano avuto occasione di provarlo nel corso dei primi voli; vennero cos\u00ec realizzati due serbatoi esterni disposti sotto la fusoliera, in corrispondenza del bordo d'attacco delle semiali. Questi serbatoi vennero scherzosamente definiti \"serbatoi di petto\" (in inglese \"bosom tanks\") o \"Sabrine\", con un gioco di parole che richiamava la pin-up Norma Ann Sykes (soprannominata appunto Sabrina).\nIl carrello d'atterraggio era di tipo triciclo anteriore; la ruota anteriore era disposta sotto l'abitacolo mentre i due elementi posteriori (imperniati nella zona centrale dell'ala) si ritraevano all'interno, in direzione della fusoliera.\nMotore.\nLe unit\u00e0 motrici del Javelin erano due turbogetti Armstrong Siddeley Sapphire; la prima versione installata sul Javelin fu la ASSa.6 che sviluppava la spinta di 8\u00a0300 lbf (pari a circa 37 kN).\nSulle versioni FAW.8 e FAW.9 vennero impiegate unit\u00e0 dotate di postbruciatore (Sapphire ASS.a7), la cui spinta arrivava fino ad un massimo di 60 kN.\nArmamento.\nLe prime versioni del Javelin erano armate con quattro cannoni automatici ADEN calibro 30 mm alloggiati nello spessore alare.\nA partire dalla versione FAW.7 il numero dei cannoni venne ridotto a due mentre fu introdotto l'uso di quattro piloni subalari armati con missili aria-aria Firestreak dotati di guida radar e sensori di prossimit\u00e0 all'infrarosso.\nSistemi.\nNella prima versione del Javelin il radar di intercettazione era il modello AI.17 (\"Airborne Intercept Mark 17\"), di produzione britannica. Nella versione successiva venne introdotto l'impiego dello statunitense American Westinghouse AN/APQ-43 (indicato come AI.22 dagli inglesi). Entrambi i sistemi vennero usati anche nelle successive versioni del velivolo.\nImpiego operativo.\nNel corso della sua vita operativa il Javelin venne impiegato esclusivamente dalla Royal Air Force, della quale equipaggi\u00f2 complessivamente 19 unit\u00e0 basate sia in madrepatria che in territorio straniero.\nAl di fuori dei confini del Regno Unito i reparti equipaggiati con il caccia della Gloster operarono dalle basi situate in Germania Occidentale, a Cipro, Singapore e nello Zambia.\nI Javelin non ebbero mai occasione di impiego in combattimento, anche se nel periodo in cui rimasero in servizio le occasioni di tensione non mancarono: in particolare i reparti schierati nell'isola di Cipro furono impegnati con una certa frequenza nell'intercettazione di velivoli turchi che penetravano nei cieli ciprioti nel corso della crisi che, nel 1975, avrebbe portato alla divisione del territorio cipriota; cos\u00ec come non mancarono alcuni incontri con bombardieri e ricognitori sovietici nel Mediterraneo orientale.\nI velivoli basati a Singapore vennero rischierati in Malaysia nel 1963 in seguito allo sviluppo di tensioni ai confini con l'Indonesia. In quest'occasione si ha notizia di un Lockheed C-130 Hercules della aeronautica militare dell'Indonesia che precipit\u00f2 nel tentativo di eludere l'intercettazione da parte di un Javelin britannico.\nInfine dieci esemplari basati a Cipro vennero rischierati nello Zambia, sul finire del 1965, allorch\u00e9 la Rhodesia dichiar\u00f2 l'indipendenza dal Regno Unito.\nSostituito nei reparti dall'English Electric Lightning (gi\u00e0 a partire dal 1964 nei reparti basati nel Regno Unito), il Javelin rimase operativo in reparti basati in Germania Ovest fino al 1966, a Cipro fino al 1967 ed a Singapore fino al 1968.\nAlcuni esemplari, in prevalenza appartenenti alla serie FAW.1, vennero impiegati come banchi di prova volanti per motori da sperimentare: in questo ruolo ebbero occasione di testare i motori de Havilland Gyron Junior e Rolls-Royce Avon nella versione RA.24R dotata di postbruciatore. Altri velivoli vennero impiegati dall'Aeroplane &amp; Armament Experimental Establishment per impieghi sperimentali.\nVersioni.\nI dati sulle versioni sono tratti da \"www.airvectors.net\" e dall'enciclopedia \"L'Aviazione\"."}
{"id": "483088", "revid": "1081171", "url": "https://it.wikipedia.org/wiki?curid=483088", "title": "Campeonato Sudamericano de Football 1919", "text": "Il Campeonato Sudamericano de Football 1919 fu la terza edizione della Coppa America di calcio. Inizialmente fissata per il 1918, fu spostata all'anno seguente per l'epidemia di influenza spagnola che non risparmi\u00f2 nemmeno il Sudamerica. Il torneo fu organizzato dal Brasile e tutte le partite si disputarono all'Est\u00e1dio das Laranjeiras di Rio de Janeiro dall'11 al 29 maggio 1919.\nNazionali partecipanti.\nLe quattro partecipanti, allora unici quattro membri della CONMEBOL, furono semplicemente invitate, come nel 1916 e nel 1917.\nFormula.\nLa formula prevedeva che le quattro squadre partecipanti si affrontassero in un unico girone all'italiana, la cui prima classificata avrebbe vinto il torneo. Per ogni vittoria si attribuivano 2 punti, 1 per ogni pareggio e 0 per ogni sconfitta.\nRiassunto del torneo.\nIl Brasile padrone di casa esord\u00ec con un 6-0 sul Cile, ma i campioni uscenti dell'Uruguay seppero tener testa alla \"Sele\u00e7\u00e3o\", giungendo a pari punti e costringendola allo spareggio.\nQui tempi regolamentari si chiusero sullo 0-0. Con il medesimo punteggio terminarono anche i tempi supplementari. Poich\u00e9 all'epoca non si battevano i calci di rigore, n\u00e9 si poteva decidere la vincitrice tramite il sorteggio o ripetere la gara, l'arbitro argentino Juan Pedro Barbera ordin\u00f2 altri due tempi supplementari. Qui il Brasile la spunt\u00f2 con la rete del bomber di origini tedesche Arthur Friedenreich al secondo minuto del terzo tempo supplementare. La gara che incoron\u00f2 il Brasile per la prima volta regina del Sudamerica si chiuse dopo ben 150 minuti di gioco.\nNota dolente del torneo fu la morte del portiere uruguaiano Roberto Chery. Durante la partita Uruguay-Cile del 17 maggio, Chery sub\u00ec lo strozzamento di un'ernia. Ricoverato in un ospedale di Rio de Janeiro, mor\u00ec dopo 13 giorni di agonia, il 30 maggio, a soli 23 anni.\nClassifica marcatori.\n4 gol\n3 gol\n2 gol\n1 gol\nAutoreti"}
{"id": "483089", "revid": "729019", "url": "https://it.wikipedia.org/wiki?curid=483089", "title": "Kawanishi N1K", "text": "Il era un caccia ad ala bassa prodotto dall'azienda giapponese Kawanishi K\u014dk\u016bki KK nei primi anni quaranta ed impiegato dalla Dai-Nippon Teikoku Kaigun K\u014dk\u016b Hombu, la componente aerea della Marina imperiale giapponese.\nSviluppato dal precedente idrocaccia , l'N1K-J venne considerato, sia dai suoi piloti che da quelli avversari, uno dei migliori caccia basati a terra utilizzati dalle forze armate giapponesi durante la seconda guerra mondiale. Dotato di armamento pesante e di una cellula in grado di sopportare danni anche gravi, dote rara tra i caccia giapponesi, l'N1K-J fu uno dei pochi caccia in grado di affrontare ad armi pari i Grumman F6F Hellcat, gli F4U Corsair ed i North American P-51 Mustang.\nFu introdotto solo nel 1943, troppo tardi ed in un numero insufficiente per mutare le sorti del conflitto.\nStoria del progetto.\nDurante i primi anni quaranta, nell'ambito dell'offensiva pianificata contro le basi statunitensi situate nelle isole dell'Oceano Pacifico, la marina imperiale emise una specifica per la fornitura di un idrovolante da caccia a lungo raggio che fosse in grado di operare durante le operazioni di attacco, anche in assenza di portaerei e di indisponibilit\u00e0 di piste di atterraggio. Tra le varie proposte vi fu quella della Nakajima Hik\u014dki, che present\u00f2 il Nakajima A6M2-N \"Rufe\" basato sul caccia terrestre Mitsubishi A6M, e la Kawanishi, che svilupp\u00f2 l'N1K \"Ky\u014df\u016b\" portato in volo per la prima volta nei primi mesi del 1942. Il velivolo, al quale dopo i primi avvistamenti l'intelligence alleata aveva assegnato il nome in codice \"Rex\", era caratterizzato da una configurazione alare monoplana ad ala media, dall'adozione di un grande galleggiante centrale integrato due pi\u00f9 piccoli all'estremit\u00e0 delle ali come stabilizzatori. La propulsione era affidata ad un motore Mitsubishi MK4E Kasei, un radiale 14 cilindri doppia stella raffreddato ad aria capace di erogare, nelle varie versioni, una potenza da circa 1460 a 1530 CV. Era dotato di un armamento simile a quello dello \"Zero\", mentre alcune soluzioni tecniche, come le eliche controrotanti presenti nel prototipo ed i galleggianti alari retrattili, furono abbandonate nella produzione di serie perch\u00e9 troppo complesse.\nFurono prodotti solo 85-99 esemplari tra il 1942 e il 1944 a causa delle ridotte possibilit\u00e0 della Kawanishi, ma aveva ottime qualit\u00e0 di volo, robusto ed affidabile, e le sue prestazioni, in particolare la velocit\u00e0 massima, circa 490\u00a0km/h a poco meno di 6.000 m di quota, erano superiori a quelle dell'aereo che avrebbe sostituito, il Nakajima A6M2-N \"Rufe\", la versione idro del Mitsubishi A6M \"Reisen\" (Zero), la cui velocit\u00e0 massima non superava i 440\u00a0km/h a 5.000 m di quota. In realt\u00e0 contro i caccia \"convenzionali\", cio\u00e8 basati a terra, i suoi 490\u00a0km/h non erano sufficienti. La filosofia con la quale era stato sviluppato il \"Ky\u014df\u016b\", la medesima del \"Rufe\", rifletteva le necessit\u00e0 giapponesi di poter disporre di aerei da caccia che potessero arrivare anche nelle pi\u00f9 piccole isole del Pacifico, ove non sarebbe stato conveniente realizzare piste d'atterraggio. Quando il nuovo caccia idrovolante fu pronto per la distribuzione ai reparti, la strategia offensiva giapponese si era profondamente modificata, essendo divenuta principalmente difensiva perch\u00e9 ormai le cose volgevano al peggio. La conseguenza pi\u00f9 immediata fu che la necessit\u00e0 di disporre del \"Ky\u014df\u016b\" non fu pi\u00f9 prioritaria e di conseguenza la sua produzione fu interrotta dopo meno di 100 esemplari. Tuttavia l'esperienza acquisita fu utile nello sviluppo di una nuova importante variante.\nL'aereo era talmente valido che gi\u00e0 nel 1941 fu riprogettato come possibile caccia convenzionale con carrello retrattile. Fu equipaggiato da un nuovo motore, il Nakajima NK9H Homare da poco meno di 2.000 cavalli, e da un normale carrello d'atterraggio a triciclo posteriore. Quest'ultimo, come il motore, present\u00f2 innumerevoli problemi di messa a punto, e rimase sempre incline a malfunzionamenti: l'ala fu mantenuta in posizione media, e questo richiese un carrello di notevole altezza che, per funzionare, necessitava di una struttura assai complessa.\nL'innovazione principale del velivolo era costituita dagli ipersostentatori automatici, azionati da comandi elettroidraulici, che contribuivano in maniera determinante a migliorarne le caratteristiche di volo. La manovrabilit\u00e0 era quindi garantita, anche senza interventi da parte del pilota. Furono prodotti quattro prototipi, uno dei quali subito spedito in prima linea, nel luglio 1943, per verificare se fosse in grado di competere coi caccia statunitensi, il Grumman F6F Hellcat e lo Vought F4U Corsair.\nAl nuovo aereo della Kawanishi fu attribuita la sigla N1K1-J - che si trattasse di un aeroplano basato a terra era evidenziato dalla lettera J - ma fu chiamato Shiden (\"Lampo violetto\"). Rispetto al precedente Zero era pi\u00f9 veloce, aveva un maggior raggio d'azione ed una maneggevolezza comparabile con quella del coevo Mitsubishi J2M Raiden. Come quest'ultimo, non era una macchina sviluppata per l'impiego da portaerei, mancando del gancio di appontaggio. Il caccia fu inviato in azione con un primo gruppo completo nel tardo 1944, nelle Filippine, dimostrandosi una macchina eccellente, agile, robusta, ben armata. Tuttavia erano troppo pochi ed avevano problemi col motore e col carrello troppo leggero ed inaffidabile, esattamente come molti altri progetti giapponesi. Per la fine del 1944 ne furono prodotti circa 1.000 esemplari, impiegati prevalentemente per la difesa del Giappone a quote medio-basse .\nTecnica.\nL'aereo era un robusto monoplano, monoposto e con una struttura convenzionale, a parte l'ala in posizione media. Il caccia aveva struttura metallica, abitacolo in posizione elevata, con ottimo campo visivo. Il motore era un radiale a 18 cilindri Nakajima Homare 21, dotato di compressore volumetrico, abbinato ad un'elica quadripala. L'armamento consisteva in due mitragliatrici calibro 7,7 e quattro cannoncini Type 99 mod. 2, due nelle ali e due in pod semi-permanenti sub alari. Il carrello aveva un sistema a doppia azione per l'estrazione, con rotazione ed allungamento delle gambe di forza.\nImpiego operativo.\nLo Shiden fu costruito da diverse aziende, ma il tentativo di farne rapidamente un velivolo molto diffuso si scontr\u00f2 con vari problemi: la mancanza di materie prime, una componentistica non all'altezza della situazione, il caos generato dai troppi modelli di caccia in produzione.\nLa battaglia di Okinawa segn\u00f2 l'ingresso in scena dello Shiden in quantitativi apprezzabili, primariamente col \"Gruppo 343\" della Marina Imperiale. In uno scontro aereo, nell'ambito degli attacchi compiuti dai kamikaze giapponesi, quest'unit\u00e0 dichiar\u00f2 20 F6F Hellcat abbattuti, ma ne perse 12.\nAltre battaglie furono combattute per difendere il Giappone dalle incursioni aeree della Marina americana, ma contro i B-29 Superfortress lo Shiden era troppo lento in salita per essere efficace.\nLa versione migliorata N1K2-J era un velivolo ancora pi\u00f9 brillante e pi\u00f9 agile, ma fu costruito in appena 476 unit\u00e0, afflitte dai soliti problemi di affidabilit\u00e0 dell'Homare 21. Un N1K2-J, pilotato da Kensuke Muto, affront\u00f2 12 Hellcat e ne abbatt\u00e9 4, costringendo gli altri a ritirarsi. Tuttavia questo caso, uno dei pi\u00f9 emblematici dell'ultima fase della guerra aerea del Pacifico, in realt\u00e0 pare sia stato gonfiato dalla propaganda giapponese, o riportato erroneamente, come nel caso della battaglia aerea in cui i Ki-100 \"abbatterono\" 14 Hellcat. Muto prese parte, ma non da solo, ad una battaglia aerea in cui effettivamente quattro Hellcat furono distrutti, per\u00f2 non era solo e non necessariamente li abbatt\u00e9 tutti lui. In un'altra giornata di scontri violentissimi, il 19 marzo del 1945, gli Shiden N1K2 del 343\u00b0 dichiararono ben 48 Hellcat e 4 Curtiss SB2C Helldiver. Verosimilmente alcune vittorie furono veramente ottenute, perch\u00e9 molti aerei statunitensi furono perduti in quei giorni, durante gli attacchi contro i campi d'aviazione del Giappone meridionale per preparare l'invasione di Okinawa.\nLo Shiden continu\u00f2 dunque a battersi: paragonato all'Hellcat era meglio armato, con cannoni ad alta velocit\u00e0, con una migliore agilit\u00e0, ma era pi\u00f9 lento. Contro il Corsair era un valido opponente, ma essenzialmente sotto i 6.000 metri e soprattutto nei combattimenti manovrati a medio-bassa velocit\u00e0. Comunque, non c'era caccia alleato che potesse battersi in condizioni di netta superiorit\u00e0 contro il Kawanishi, a meno di farlo ad alta quota oppure sfruttando la maggiore velocit\u00e0, poich\u00e9 il compressore volumetrico del caccia giapponese non erogava sufficiente potenza per compensare il peso assai elevato della macchina.\nLo Shiden nell'insieme poteva essere un valido avversario per qualunque bombardiere e assaltatore alleato: agile, sufficientemente armato e potente, era per\u00f2 troppo lento, adatto pi\u00f9 al ruolo di intercettore che a quello di caccia \"puro\". Inoltre fu penalizzato dai numerosi incidenti durante le manovre di decollo ed atterraggio per la debolezza del carrello e per la scarsa visibilit\u00e0 verso il basso. Non molti di questi incidenti furono mortali ma contribuirono a non farlo amare troppo dai suoi equipaggi. Un altro problema era l'impossibilit\u00e0 di essere impiegato sulle portaerei: quando, finalmente, apparve un modello imbarcato, non esistevano praticamente pi\u00f9 portaerei su cui imbarcarlo, eccettuate piccole unit\u00e0 di scorta adatte per\u00f2 ad aerei pi\u00f9 piccoli e leggeri, cosicch\u00e9 non pot\u00e9 fare altro che difendere la madrepatria fino alla fine.\nVersioni.\nLo Shiden venne prodotto in diverse sottovarianti, comprendenti:"}
{"id": "483090", "revid": "6923", "url": "https://it.wikipedia.org/wiki?curid=483090", "title": "Campo finito", "text": "In matematica, in particolare in algebra, un campo finito (detto a volte anche campo di Galois) \u00e8 un campo che contiene un numero finito di elementi. I campi finiti sono importanti in teoria dei numeri, geometria algebrica, teoria di Galois, in crittografia e in teoria dei codici.\nI campi finiti sono completamente classificati.\nClassificazione.\nI campi finiti sono classificati nel modo seguente: \nQuindi, a meno di isomorfismi, esiste un solo campo con formula_1 elementi; questo viene solitamente indicato con formula_8 o con formula_9, da campo di Galois (\"Galois Field\").\nAd esempio, esiste un campo finito formula_10 con formula_11 elementi, mentre non ne esiste nessuno con formula_12 elementi, perch\u00e9 formula_12 non \u00e8 la potenza di un numero primo.\nIl campo finito presenta una struttura differente a seconda che formula_14 sia formula_15, e quindi il campo abbia precisamente formula_2 elementi, o che formula_14 sia maggiore di formula_15.\nF\"p\"\"n\", per \"n\"=1.\nQuando il campo finito ha esattamente formula_2 elementi (formula_20) le sue operazioni vengono definite tramite l'aritmetica modulare modulo formula_2.\nQuindi formula_22 \u00e8 il campo delle classi di resto modulo formula_2, ed \u00e8 anche indicato con formula_24.\nIl gruppo soggiacente in questo caso \u00e8 un gruppo ciclico di ordine formula_2.\nF\"p\"\"n\", per \"n\"&gt;1.\nQuando formula_26, invece, l'aritmetica modulare modulo formula_2 non produce un campo poich\u00e9 formula_8 non \u00e8 isomorfo all'anello delle classi di resto formula_29: quest'ultimo infatti \u00e8 solo un anello, e non un campo.\nIl gruppo additivo soggiacente formula_8 infatti non \u00e8 ciclico, bens\u00ec isomorfo a \nLe operazioni del campo sono quindi definite tramite aritmetica polinomiale e ogni elemento del campo viene visto come un polinomio i cui coefficienti appartengono a formula_24 e il cui grado massimo \u00e8 pari a formula_33. Le operazioni sono svolte seguendo due accorgimenti: l'aritmetica sui coefficienti \u00e8 un'aritmetica modulare modulo formula_2 e al termine di ogni operazione il polinomio risultante viene diviso per un polinomio irriducibile di grado formula_14 e ne viene preso il resto (assicurando cos\u00ec che questo abbia ancora grado al pi\u00f9 formula_33).\nCostruzione di F\"p\"\"n\".\nIl campo formula_37, con formula_38, \u00e8 costruito come il campo di spezzamento del polinomio\ndefinito sul campo formula_24.\nInfatti il campo di spezzamento \u00e8 generato da alcuni elementi formula_41 che spezzano il polinomio in\nLe radici formula_43 sono distinte perch\u00e9 il polinomio formula_44 non ha radici multiple, in virt\u00f9 del fatto che la sua derivata formale\nnon \u00e8 mai nulla. Infine, le radici formula_46 formano esse stesse un campo, della cardinalit\u00e0 desiderata, che quindi coincide con il campo di spezzamento.\nDimostrazione della classificazione.\nLa dimostrazione procede nel modo seguente. Sia formula_47 un campo finito.\nPropriet\u00e0.\nCaratteristica.\nIl campo formula_8, essendo un anello, possiede una caratteristica che vale formula_2.\nAutomorfismi.\nSe formula_60 \u00e8 un campo con formula_38 elementi, allora \nper ogni formula_63 in formula_60. Inoltre la mappa\n\u00e8 un isomorfismo (e quindi un automorfismo), chiamato \"automorfismo di Frobenius\", in nome del matematico Ferdinand Georg Frobenius. L'automorfismo ha ordine formula_14.\nSottocampi.\nIl campo formula_8 contiene una copia di formula_69 se e solo se formula_70 divide formula_14.\nI campi finiti pi\u00f9 piccoli.\nDescriviamo le operazioni di somma e prodotto nei campi finiti di ordine formula_72, formula_73 e formula_74.\nformula_75:\nformula_76:\nformula_77:\nNumero di polinomi irriducibili di un dato grado su un campo finito.\nIl numero formula_78 di polinomi monici irriducibili di grado formula_14 su formula_37 \u00e8 dato da\ndove formula_82 \u00e8 la funzione di M\u00f6bius.\nDalla precedente formula segue che il numero di polinomi irriducibili (non necessariamente monici) di grado formula_14 su formula_37 \u00e8 formula_85.\nI campi finiti nella crittografia.\nPer le loro propriet\u00e0 i campi finiti svolgono un importante ruolo in diversi algoritmi crittografici tra cui l'AES e la crittografia ellittica.\nParticolarmente utilizzati sono i campi della forma formula_86 poich\u00e9 presentano diversi vantaggi:"}
{"id": "483094", "revid": "3536803", "url": "https://it.wikipedia.org/wiki?curid=483094", "title": "Harold MacMillan", "text": ""}
{"id": "483095", "revid": "287204", "url": "https://it.wikipedia.org/wiki?curid=483095", "title": "Aed Brosc", "text": "Suo nonno, Eochaid Allmuir, aveva lasciato la sua terra quando le velelit\u00e0 indipendentiste del suo popolo erano state stroncate duramente dal re supremo. Sembra che le autorit\u00e0 romane abbiano chiesto il suo aiuto per tenere lontani i pirati irlandesi dalle coste del Dyfed. I discendenti di Urb, primogenito di Aed, alla fine fondarono il regno di Brycheiniog, mentre il figlio pi\u00f9 giovane, Triffyn Farfog, spos\u00f2 l'erede del Dyfed. Come la maggior parte delle casate reali irlandesi, Eochaid diceva di discendere da Beli Mawr, il dio-sole celtico, attraverso il figlio Miled, i cui figli erano i primi celti a giungere in Irlanda, scacciando le precedenti semi-divinit\u00e0 e fondando la dinastia irlandese dei re milesi."}
{"id": "483096", "revid": "307923", "url": "https://it.wikipedia.org/wiki?curid=483096", "title": "Luigi Fantappi\u00e8", "text": ""}
{"id": "483106", "revid": "1870987", "url": "https://it.wikipedia.org/wiki?curid=483106", "title": "Paola Drigo", "text": "Biografia.\nCompie buoni studi, frequentando il ginnasio inferiore dell'istituto \"Canova\" di Treviso. All'et\u00e0 di 22 anni sposa l'agronomo padovano Giulio Drigo, andando a vivere a Mussolente, nei dintorni di Bassano del Grappa (Vicenza). Nel 1937, dopo la morte del marito (1922), si trasferisce a Padova.\nPubblic\u00f2 novelle e elzeviri nei pi\u00f9 prestigiosi giornali dell'epoca: \"La Lettura\", \"Nuova Antologia\", \"L'Illustrazione italiana\", \"Corriere della Sera\" e altri, raccolti a costituire i tre volumi di racconti della sua bibliografia. \u00c8 autrice poi di due rilevanti romanzi, editi entrambi nel 1936: \"Fine d'anno\" e \"Maria Zef\". Quest'ultimo libro fu ripubblicato dall'editore Treves nel 1938, e in seguito nel 1939 da Garzanti, con successive ristampe del 1946 e del 1953. Parte della sua opera fu, ed \u00e8 ancor oggi, tradotta in varie lingue europee; dal romanzo \"Maria Zef\" sono state tratte due trasposizioni cinematografiche, una diretta nel 1953 da Luigi De Marchi e l'altra nel 1981 da Vittorio Cottafavi.\nPaola Drigo fu una voce importante e originale della narrativa italiana ed \u00e8 riconosciuta dalla critica come la scrittrice d'area veneta pi\u00f9 rilevante della prima met\u00e0 del Novecento. Quando fu dato alle stampe, il suo romanzo \"Maria Zef\" fece scalpore per come adombrava un tema scabroso quale l'incesto in situazioni di estremo disagio economico e sociale. Muore nel giorno del suo 62\u00ba compleanno.\nLe Autrici della Letteratura Italiana.\nPaola Drigo (1876-1938) \u00e8 tra le narratrici basilari nella storia della letteratura italiana del primo Novecento; \u00e8 quindi censita in Le Autrici della Letteratura Italiana progetto a cura di Patrizia Zambon che si \u00e8 ampiamente occupata anche della Drigo (edizione dei testi e critica).\nOpere.\nPrime edizioni\nRacconti\nRomanzi\nEdizioni contemporanee (con curatela)"}
{"id": "483111", "revid": "1305772", "url": "https://it.wikipedia.org/wiki?curid=483111", "title": "Jegunovce", "text": " \nJegunovce (in macedone \"\u0408\u0435\u0433\u0443\u043d\u043e\u0432\u0446\u0435\" e in albanese \"Jegunoc\") \u00e8 un comune rurale della Macedonia del Nord di abitanti (dati 2002).\nGeografia fisica.\nIl comune confina con il Kosovo a nord e a est, con Skopje a sud-est, con Tearce a ovest, con \u017delino a sud e con Tetovo a sud-ovest.\nSociet\u00e0.\nEvoluzione demografica.\nIn base al censimento del 2002 il comune ha abitanti.\nDal punto di vista etnico sono cos\u00ec suddivisi:\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "483113", "revid": "1865216", "url": "https://it.wikipedia.org/wiki?curid=483113", "title": "Maria Puteolana", "text": "Biografia.\nL'unico riferimento a questa figura \u00e8 fornito da Francesco Petrarca che nel 1341 con il re Roberto d'Angi\u00f2 avrebbe visitato Pozzuoli allo scopo di incontrare la \u00abfamosissima virago Maria, detta poi Maria Puteolana\u00bb..\nSecondo la tradizione Maria Puteolana era una coraggiosa guerriera vissuta a Pozzuoli nel XIV secolo, quando la citt\u00e0 era dominata dagli Angioini ed era costretta a difendersi dagli Aragonesi e dai pirati. Pare che Maria Puteolana perse la vita per difendere Pozzuoli da un attacco dei pirati.\n\u00c8 descritta come una donna di morigerati costumi, astemia e sobria nel cibo e nelle parole.\nMaria Puteolana venne in seguito anche chiamata \"Maria la pazza\". Oggi una strada di Pozzuoli \u00e8 intitolata alla sua figura."}
{"id": "483127", "revid": "2209308", "url": "https://it.wikipedia.org/wiki?curid=483127", "title": "Cochi e Renato", "text": "Cochi e Renato, nei primi anni nella grafia Cochi &amp; Renato, \u00e8 un duo comico formato negli anni sessanta da Cochi Ponzoni, pseudonimo di Aurelio Ponzoni, e Renato Pozzetto. Dopo aver esordito al Cab 64 di Milano, vengono scoperti da Enzo Jannacci con cui formano il Gruppo Motore, che si esibisce al Derby Club, con un genere di comicit\u00e0 poetico e surreale. Dal successo al Derby il duo giunse alla Rai, partecipando a trasmissioni con grande seguito di pubblico come \"Canzonissima\" (1974). Alcune loro canzoni sono entrate nella cultura popolare italiana, come \"La gallina\", \"Canzone intelligente\", \"E la vita, la vita\", e la loro personalissima interpretazione di \"Come porti i capelli bella bionda\".\nStoria.\nGli inizi.\nCochi e Renato praticamente si conoscono da sempre. Vicini di casa d'estate a Gemonio (VA) sul Lago Maggiore, dove le loro famiglie erano sfollate durante la guerra, cominciarono a costruirsi un piccolo repertorio giusto per distrarsi dalla scuola. Entrambi iscritti all'Istituto Cattaneo di Milano, seppur in indirizzi diversi (Renato geometra e Aurelio \u2013 Cochi \u2013 ragioniere), ebbero i loro primi inizi cabarettistici quando cominciarono a frequentare l'Osteria dell'Oca di Milano, una cosiddetta \"trattoria degli artisti\", dove un loro amico, Piero Manzoni, esponeva i propri quadri mentre Cochi e Renato intrattenevano i presenti con qualche canzone popolare.\nFurono infatti proprio i pittori che frequentavano, oltre a Manzoni, Lucio Fontana, Dino Buzzati e Marcello Marchesi, a spronarli a fare cabaret, mentre l'ispirazione per lo stile surreale venne loro dalla musica di Enzo Jannacci.\nSiamo nel 1962-1963. I proprietari di un locale accanto all'osteria, Velia e Tin\u00ecn Mantegazza, hanno l'idea di aprire in via Santa Sofia il Cab 64 invitando i due, giovanissimi, a esibirsi con le loro scenette improvvisate tra i tavoli dell'osteria. Il primo compenso, di 3.500 lire, era vincolato ad una condizione \"sine qua non\": la presenza di almeno dieci spettatori in sala. Tra i frequentatori del locale si annovera Enzo Jannacci, che stringe amicizia con loro aiutandoli nei testi e scrivendo le musiche delle loro canzoni.\nLa comicit\u00e0 di Cochi e Renato \u00e8 stata composta sin dall'inizio da un umorismo decisamente nuovo all'epoca, con idee stravaganti, quasi surreali, anticonformiste rispetto al tipo di comicit\u00e0 classica che era rappresentata in quegli anni. Le loro canzoni, spesso scritte a sei mani con Jannacci, sceneggiavano quelle popolari milanesi, a volte con risultati veramente folli. A quel tempo (1964), non si dedicavano completamente al cabaret: Cochi era impiegato interprete (francese, inglese, russo) all'aeroporto milanese di Linate, Pozzetto era contitolare di un'impresa di impianti di ascensori con un ingegnere siciliano.\nLa decisione di dedicarsi completamente allo spettacolo avvenne quando Jannacci con gli amici (Lino Toffolo, Felice Andreasi, Bruno Lauzi), arrivarono al Derby Club di Milano, creando un lavoro di squadra, definito il Gruppo Motore, diventato in breve tempo il punto di riferimento del cabaret in Italia. Cochi e Renato diventarono famosissimi, e il loro repertorio crebbe, con canzoni come \"Ho soffrito per te\", \"A me mi piace il mare\", \"Lisa Beat\", \"La gallina\", \"\u00c8 capitato anche a me\", \"Un pezzo di pane\", \"Gli indiani\", divertenti quanto originali, debitori di un certo umorismo \"a l\u00e0\" Achille Campanile e al teatro di Eug\u00e8ne Ionesco.\nLa televisione.\nVerso la fine del 1967 la Rai cercava nuovi talenti per il suo primo contenitore domenicale. Enrico Vaime port\u00f2 dal Derby Cochi e Renato e Paolo Villaggio, affiancandoli ai gi\u00e0 noti Ric e Gian. Questo gruppo esord\u00ec il 21 gennaio 1968 con la trasmissione \"Quelli della domenica\", di Marcello Marchesi, Italo Terzoli, Enrico Vaime e Maurizio Costanzo. Bisogna dire che il programma, ottenuto un discreto successo sin dalle prime puntate, non fu accolto benissimo n\u00e9 dai funzionari RAI - i quali ritenevano Villaggio troppo aggressivo e non capivano Cochi e Renato - n\u00e9 dal pubblico presente in trasmissione, avaro di risate quando Cochi e Renato, neanche trentenni, esordirono con lo sketch \"A me mi piace il mare\", uno dei loro cavalli di battaglia. Il programma rese invece popolare lo sketch che vedeva Renato nei panni del maestro squattrinato e Cochi in quelli dell'alunno agiato, tanto che la frase \"bene, bravo, sette pi\u00f9\" divenne un vero e proprio tormentone, e lo sketch venne riproposto sul lato B del 45 giri \"Il mare/7+\", pubblicato lo stesso anno dalla Bluebell Records. La loro fortuna furono infatti i giovani che, al contrario, si divertirono molto tanto da convincere la RAI stessa a provare un programma che praticamente aveva il Derby come contenitore: \"\u00c8 domenica, ma senza impegno\" (1969), con Cochi e Renato, Villaggio, Lino Toffolo e Jannacci.\nLe difficolt\u00e0 erano comunque molte e decisero quindi di portare in scena anche uno spettacolo di cabaret che ebbe poi un notevole successo - \"Saltimbanchi si muore\", con quasi tutti i colleghi del Derby, come Andreasi, Jannacci, Toffolo e gli stessi Cochi e Renato - grazie anche a una visione pi\u00f9 moderna e meno dialettica dei testi proposti . Il carattere nuovo e originale della proposta divenne trampolino di lancio per il cinema e la televisione. Enzo Jannacci, ad esempio, esord\u00ec in seguito come attore nell'episodio \"Il frigorifero\" del film \"Le coppie\" (1970), dopo che Mario Monicelli vide lo show nella capitale. Cochi e Renato appariranno nel 1971 in due trasmissioni, \"Non \u00e8 mai troppo presto\" e \"Riuscir\u00e0 il cav. pap\u00e0 Ubu?\", quest'ultimo un programma di prosa in costume in tre puntate. Furono protagonisti anche di tre caroselli: uno per Lebole (1968-69), uno per i televisori Philips nel 1971 e uno per i gelati Besana nel 1973.\nNel 1972, Cochi e Renato partecipano al Festival dei Due Mondi di Spoleto, protagonisti de \"La conversazione continuamente interrotta\" di Ennio Flaiano.\nIl vero successo arriv\u00f2 con due programmi tv dove furono liberi di improvvisare e di avere controllo sui loro testi: \"Il buono e il cattivo\" (1972) e \"Il poeta e il contadino\" (1973).\nIl cinema li divide.\nDurante lo stesso periodo de \"Il poeta e il contadino\", Renato era impegnato con le riprese del suo primo film, \"Per amare Ofelia\". Dei due, infatti, fu il primo a ricevere un'offerta cinematografica, accettata dopo aver consultato Cochi. In , i due hanno confermato di aver avuto a quel tempo proposte cinematografiche in coppia, che comunque non accettarono perch\u00e9 non convincenti (ad esempio \"I due frati\"). Quando il film usc\u00ec il 25 aprile 1974, riscosse un successo clamoroso, seguito a breve dalla seconda partecipazione di Renato in \"La poliziotta\" di Steno (sempre del 1974). Pozzetto divent\u00f2 improvvisamente un nuovo comico del cinema italiano.\nL'attivit\u00e0 di coppia tuttavia continu\u00f2: dopo aver partecipato a \"Milleluci\" (1974), Cochi e Renato furono chiamati per la loro sfida pi\u00f9 grande, \"Canzonissima\", che ottenne una media di 22 milioni di spettatori, nonostante il programma andasse in onda ormai la domenica pomeriggio, riscuotendo per\u00f2 anche pesanti critiche. Le tredici storiche puntate di \"Canzonissima\" andarono in onda sul Programma Nazionale la domenica, dal 6 ottobre 1974 fino al 6 gennaio 1975. A fare loro da spalla, un giovane Massimo Boldi. Cronache dell'epoca, forse pettegolezzi, parlarono di dissapori fra Raffaella Carr\u00e0, conduttrice, e Cochi e Renato, smentiti per\u00f2 dagli interessati. Ci\u00f2 nonostante, Pozzetto conferm\u00f2 in seguito che la Carr\u00e0 non potesse proprio vedere Boldi. A ogni modo, fu l'ultimo programma cui la coppia partecip\u00f2 ufficialmente. Nonostante la consacrazione in televisione e il grande successo con la sigla del programma, \"E la vita, la vita\", una \"hit\" del 1975, le offerte cinematografiche tardavano ad arrivare.\nCochi esord\u00ec, da solo, nel 1976 al cinema con \"Cuore di cane\" di Alberto Lattuada. Cochi e Renato, fino al 1978, girarono dei film insieme, come il fortunato \"Sturmtruppen\" di Salvatore Samperi, ispirato dalle strisce di Bonvi. Seguirono \"Tre tigri contro tre tigri\" di Sergio Corbucci (1977) e \"Io tigro, tu tigri, egli tigra\" di Giorgio Capitani (1978). A seguito dell'attivit\u00e0 cinematografica, incisero dischi singoli con alcune nuove canzoni, come \"Lo sputtanamento\", (dal film \"Io tigro tu tigri ecc\") e \"L\u00ecbe-l\u00ecbe-l\u00e0\", (da \"Sturmtruppen\"). Dopodich\u00e9 il successo cinematografico arrise a Pozzetto in film con Celentano, con Ornella Muti e altri.\nLa colonna sonora del film \"Gran bollito\" del 1977, diretto da Mauro Bolognini e nel quale Renato Pozzetto recita \"en travesti\" la parte di una cantante di origine germanica, \u00e8 composta da Enzo Jannacci e contiene alcuni brani cantati da Cochi e Renato, come una versione diversa da quelle precedentemente pubblicate, di \"Libe-libe-l\u00e0\". Non risultano tuttavia edizioni discografiche di questa colonna sonora, che risulta quindi inedita.\nNel 1978 Pozzetto realizz\u00f2 un suo film, \"Saxofone\", in cui recitarono tutti gli amici del Derby e Mariangela Melato, ma non ebbe un gran successo a causa del tipo di umorismo, prevalentemente verbale, difficilmente comprensibile. La decisione di prendere strade diverse avvenne in questo periodo. Cochi interpret\u00f2 alcuni altri film e prese parte al programma televisivo \"Saltimbanchi si muore\" del 1979, con protagonisti i nuovi astri nascenti della comicit\u00e0 italiana del Gruppo Repellente, tra cui Diego Abatantuono e Massimo Boldi. In seguito intraprese la strada del teatro che gli port\u00f2 successo e riconoscimenti.\nIl ritorno tra tv e teatro.\nDopo gli insuccessi del 1978, Renato ha una nuova stagione cinematografica di successi con \"La patata bollente\", di Steno. Da l\u00ec diventa un campione al box office per tutti gli anni ottanta. Gira pi\u00f9 di cinquanta film con svariati partner (Adriano Celentano, Enrico Montesano, Nino Manfredi, Ornella Muti, lo stesso Massimo Boldi, Carlo Verdone, Paolo Villaggio, Diego Abatantuono) ottenendo grandi soddisfazioni in termini di incasso, finch\u00e9 ha un brusco calo di popolarit\u00e0 nella prima met\u00e0 degli anni novanta. Da l\u00ec i giornali cominciano a girare voce di un loro possibile ritorno, spinte anche da due fugaci riunioni avvenute in due programmi nostalgici, \"...E compagnia bella..\" e in \"Serata d'onore\", entrambi nel 1991, ma l'unica conseguenza \u00e8 stata l'idea di Paolo Rossi nell'avere Cochi nel suo \"Su la testa!\" (1992).\n\u00c8 nel 1996, nonostante il mancato colpo di Paolo Rossi e Piero Chiambretti di riunire Cochi e Renato nel loro programma \"Il Laureato\", che le voci diventano realt\u00e0. Su iniziativa di Renato, la coppia si riunisce per una serie di sei telefilm per Raiuno dal titolo provvisorio \"Detective per caso\": la notizia viene data ai giornali il 3 agosto 1996. Il progetto parte per\u00f2 ufficialmente nella primavera del 1999 quando hanno inizio le riprese di \"Nebbia in Valpadana\", andato in onda nel gennaio del 2000 con discreto successo. Nello stesso anno i due ripropongono cos\u00ec alle nuove generazioni la loro comicit\u00e0 con lo spettacolo teatrale \"Nonostantelastagione\" e le loro canzoni con il nuovo album \"...Le canzoni intelligenti\", che vende centomila copie. L'album \u00e8 una raccolta che contiene brani inediti, nuove registrazioni di loro brani gi\u00e0 precedentemente registrati e altri titoli gi\u00e0 pubblicati precedentemente.\nInsieme partecipano a diversi programmi tv, come \"Uno di noi\", con Gianni Morandi, \"Novecento\" con Pippo Baudo. A loro sar\u00e0 dedicata una puntata di \"Nati a Milano\", programma di Giorgio Faletti, e \"Nati con la camicia\", di Catena Fiorello. Tornano come comici nel programma \"Zelig Circus\" (2005), per la quale firmano anche la sigla con la storica \"Libe-libe-l\u00e0\" (risalente al 1977), .\nNel 2007 la popolarit\u00e0 ottenuta convince Rai 2 ad affidare loro un programma, \"Stiamo lavorando per noi\", ritrovando come ospiti storici amici dei Derby (Boldi, Toffolo e Jannacci fra questi), in contemporanea dell'uscita del loro nuovo album, \"Finch\u00e9 c'\u00e8 la salute\". Era dal 1973 che non avevano un programma tutto per loro. Nello stesso anno tornano a teatro, con lo spettacolo \"Nuotando con le lacrime agli occhi\". Unico colpo sbagliato di questo ritorno, \u00e8 il flop clamoroso del film con cui Pozzetto torna al cinema e alla regia, \"Un amore su misura\" (2007), in cui compaiono anche dei duetti col ritrovato Cochi, insieme al cinema dopo trent'anni.\nDal 7 ottobre 2008, sono in cartellone per la nuova stagione teatrale con lo spettacolo \"Una coppia infedele\". Sono ospiti a sorpresa nella puntata di \"Zelig Circus\" del 16 marzo 2010, interpretando uno sketch inedito in tv ma proposto a teatro, con grande entusiasmo del pubblico. Nel novembre 2010 sono invece ospiti nel programma di Carlo Conti \"I migliori anni\" dove ripropongono le loro canzoni di successo. Da novembre 2010 sono di nuovo a teatro con uno spettacolo tutto nuovo dal titolo \"Fin che c'\u00e8 la salute\".\nIl 17 novembre 2016 sono ospiti a \"Rischiatutto\"."}
{"id": "483141", "revid": "1305772", "url": "https://it.wikipedia.org/wiki?curid=483141", "title": "Crateri di Europa", "text": "Segue una lista dei crateri d'impatto presenti sulla superficie di Europa. La nomenclatura di Europa \u00e8 regolata dall'Unione Astronomica Internazionale; la lista contiene solo formazioni esogeologiche ufficialmente riconosciute da tale istituzione.\nI crateri di Ganimede portano i nomi di divinit\u00e0 ed eroi della mitologia celtica. Fa eccezione il cratere Cilix dedicato al fratello di Europa, Cilice."}
{"id": "483143", "revid": "86599", "url": "https://it.wikipedia.org/wiki?curid=483143", "title": "Strutture superficiali di Europa", "text": "Segue un elenco delle liste delle strutture superficiali di Europa. La nomenclatura di Europa \u00e8 regolata dall'Unione Astronomica Internazionale; le liste contengono solo formazioni esogeologiche ufficialmente riconosciute da tale istituzione.\nEsistono inoltre due strutture di forma circolare che non hanno una precisa categorizzazione:"}
{"id": "483144", "revid": "458502", "url": "https://it.wikipedia.org/wiki?curid=483144", "title": "Cattedrale di Santa Maria Assunta (Asti)", "text": "Il duomo d\u2019Asti, che \u00e8 anche conosciuto come cattedrale di Santa Maria Assunta, \u00e8 il principale luogo di culto cattolico di Asti, cattedrale dell'omonima diocesi. Con ottantadue metri di lunghezza e ventiquattro di altezza e larghezza \u00e8 una delle pi\u00f9 grandi chiese del Piemonte, massima espressione dell'architettura gotica della regione e collocabile fra i maggiori esempi del gotico lombardo apprezzabili nel nord Italia.\nStoria.\nLa tradizione vuole che la costruzione della cattedrale di Santa Maria Assunta nasca dalla necessit\u00e0 di spostare all'interno del recinto murario di Asti la chiesa episcopale, sia per motivi di capienza che di origine protettiva, essendo la primitiva chiesa di San Secondo sorta sulla cripta del martire fuori le mura.\n\u00c8 probabile che la prima costruzione della cattedrale si aggiri intorno al V secolo - VI secolo, e potrebbe essere la conseguenza di un agglomerato di edifici abbattuti nella zona episcopale, i cui materiali furono riutilizzati per la nuova chiesa. Tra questi edifici \u00e8 ancora presente la chiesa di San Giovanni, utilizzata come edificio a funzione battesimale.Verso l'anno 1070 l'edificio croll\u00f2, anche a seguito di un incendio fatto appiccare da Adelaide di Susa, suocera di Enrico IV e vedova successivamente di Ermanno di Svezia, di Enrico Aleramo e di Oddone di Savoia (1023 \u2013 1060), figlio di Umberto I Biancamano, per diatribe con i vescovi di Asti.\nQuindi, nel 1095 la nuova cattedrale venne consacrata da papa Urbano II, di passaggio ad Asti e di ritorno da Clermont per predicare la prima crociata.\nSecondo gli eruditi ottocenteschi, lo stile di questa costruzione era quello romanico lombardo a tre navate, coperta da una spaziosa galleria o Solana, in cui, secondo l'uso del tempo, si tenevano le adunanze del consiglio comunale e le assemblee deliberative. In realt\u00e0 studi recenti hanno dimostrato che le \"Volte del Duomo\" citate in molti documenti pubblici del XIII secolo come una delle sedi assembleari del duomo costituivano un edificio a s\u00e9 stante, molto probabilmente lo stesso noto oggi come \"chiostro dei Canonici\"Il campanile fu il primo che diede segni di cedimento; venne ricostruito a partire dal 1266 ad opera del \"magister murator\" Jacopo Ghigo a sette piani, pi\u00f9 una guglia ottagonale, in stile romanico-lombardo, ed \u00e8 quello tuttora esistente, anche se abbassato di un piano (come si vede nel Theatrum Statuum Sabaudiae del 1671).Poco per volta venne ricostruita tutta la chiesa, con un progetto ardito ed imponente; secondo la tradizione locale fu iniziata sotto il vescovo Guido di Valperga in carica dal 1295 al 1327, continuata dal successore Arnaldo De Rosette che resse l'episcopato fino al 1348 e la condusse a termine, come dimostrato dai suoi stemmi che fregiano i pilastri del grande tiburio.\nLa cattedrale a tre navate \u00e8 in stile gotico lineare di asciutto sapore luigiano (ovvero lo stile sviluppatosi in Francia sotto Luigi IX), con predominio della linea verticale con archi a sesto acuto, fortemente influenzato dalle esperienze architettoniche angioine del sud della Francia. \nTra il primo ed il secondo decennio del Trecento, la cattedrale si arricch\u00ec di un magnifico e grandioso portale laterale, in gotico fiorito; l'opera, per il suo straordinario livello qualitativo, fu a lungo ritenuta del tardo XV secolo; in realt\u00e0 in tale epoca si ebbero solo moderate aggiunte decorative finanziate dal nobile Gerolamo Pelletta. Fra esse bisogna ricordare la volta interna del portico, decorata con lo stemma del committente, ed il bassorilievo dell'Assunzione della Vergine posto nel timpano frontale. \nLa fabbrica della cattedrale non ebbe solo migliorie nei secoli, ma sub\u00ec anche ritocchi lesivi della primitiva integrit\u00e0 artistica, molte volte dettate dalle mode stilistiche del periodo.\nSul lato settentrionale, ad esempio, furono aperte alcune cappelle barocche in contrasto con la linea solenne ed elegante del gotico. Per fornire uno spazio unitario al vastissimo ciclo di affreschi realizzati nel primo decennio del Settecento furono parzialmente scalpellati i costoloni ogivali delle volte a crociera; gli straordinari capitelli di primo Trecento furono risparmiati, ma quasi tutti furono privati del collarino, ridotte o murate alcune finestre, e tutte le pareti laterali intonacate ed affrescate.\nTutte le volte sono state affrescate dai milanesi Francesco Fabbrica, Pietro Antonio Pozzi, e dal bolognese Bocca con scene della Bibbia ed allegorie degli Ordini religiosi. \nLa grande fabbrica trecentesca aveva rispettato ed inglobato un'importante struttura preesistente, che secondo alcuni studiosi era il presbiterio della precedente cattedrale romanica, secondo altri una chiesa a s\u00e9 stante, facente parte del complesso episcopale; tale struttura fu utilizzata come abside della nuova chiesa. Dalle antiche relazioni e dalle visite pastorali, sappiamo che era notevolmente estesa, divisa in tre navate a volta e interamente coperta da insigni e devote pitture murarie. Era per\u00f2 molto pi\u00f9 bassa rispetto alla fabbrica gotica: non a caso il duca Vittorio Amedeo II di Savoia visitando il Duomo nel 1711 lo defin\u00ec \"un corpo superbo con una testa umile\".\nLa parte absidale della chiesa fu portata alle attuali proporzioni dall'architetto Bernardo Antonio Vittone, nel 1764, al tempo del vescovo Paolo Maurizio Caissotti, che riprese un progetto iniziato cinquant'anni prima dallo stesso vescovo Innocenzo Milliavacca. \nVenne allora arretrato ed ampliato il coro con le due absidi laterali con tre nuove arcate di volta; nel nuovo presbiterio fu collocato il nuovo, grandioso altare centrale. La decorazione a fresco fu assegnata nel 1767 a Carlo Innocenzo Carloni di Scaria che, in collaborazione con Rocco Comanedi di Cima, dipinse \"Storie di Cristo e della Vergine\", \"Storie dei Santi Marziano e Secondo\" e \"Allegorie Sacre\".\nNel 1641, incaricando un sacerdote del Capitolo, alla cura delle anime, sorse la necessit\u00e0 di proferirgli un reddito perpetuo per il suo sostentamento. Si dispose che da alcuni beni immobili (terreni e una casa di propriet\u00e0 del capitolo della Cattedrale) si ricavasse un reddito per la Vicaria perpetua legata alla cappella di San Gottardo che fu unita da allora al titolo di Santa Maria Assunta della Cattedrale. San Bruno (o Brunone) d'Asti, abate benedettino, teologo e vescovo di Segni, visse cinquant'anni dopo Gottardo (960-1038), e fu lui ad introdurre il culto del Santo in citt\u00e0.\nDescrizione.\nLa facciata presenta tre rosoni sormontati da due oculi e da una finestra a crociera.Lateralmente, il \"portale dei Pelletta\" presenta negli angolari statue di santi, tra cui Girolamo, Pietro, Paolo e Biagio, tutti databili al tardo Quattrocento.Il campanile di stile romanico, risale al 1266 ed \u00e8 stato ritoccato nel XVIII secolo; contiene un concerto di nove campane.\nSono presenti anche ruderi di un chiostro.\nNel 1470, a seguito della campagna di abbellimento finanziata dai Pelletta all'antiporta o protiro che prese in seguito il loro nome, fu collocata la statua marmorea di Maria Assunta, circondata da sei teste di angeli alati, a dominare la piazza della Cattedrale e a vigilare sulla citt\u00e0. Da sempre nelle cronache astesi le celebrazioni per la festa della Patrona sono state grandiose e molteplici. Venivano eretti palchi per ospitare cantori e musici provenienti da altre parrocchie e addirittura da altre citt\u00e0."}
{"id": "483156", "revid": "1543377", "url": "https://it.wikipedia.org/wiki?curid=483156", "title": "Mikoyan-Gurevich MiG-15", "text": "Il Mikoyan-Gurevich MiG-15 (, nome in codice NATO Fagot) era un aereo da caccia monomotore a getto ad ala a freccia progettato dall'OKB 155 diretto da Art\u00ebm Ivanovi\u010d Mikojan in collaborazione con Michail Iosifovi\u010d Gurevi\u010d e sviluppato in Unione Sovietica negli anni cinquanta.\nImpiegato inizialmente dalla Voenno-vozdu\u0161nye sily SSSR (V-VS), l'aeronautica militare dell'Unione Sovietica, trov\u00f2 successivamente ampio impiego in tutte le forze aeree delle nazioni appartenenti al Patto di Varsavia e in alcune altre appartenenti a paesi filosovietici.\nStoria del progetto.\nIl MiG-15 rappresent\u00f2 una tappa fondamentale nell'evoluzione dei velivoli da caccia sovietici, facendo segnare un sensibile passo in avanti rispetto al resto della produzione dell'epoca. Con questo aereo la V-VS fu dotata di una macchina di livello qualitativo paragonabile a quello statunitense, capace di prestazioni migliori rispetto alla maggior parte dei caccia utilizzati dalle forze aeree delle nazioni appartenenti al blocco occidentale fatta eccezione per il North American F-86 Sabre, unico rivale a possedere prestazioni paragonabili.\nIl MiG-15 fu il frutto del progressivo ma rapido sviluppo dell'industria aeronautica sovietica nel dopoguerra, capace di avvalersi degli studi e delle ricerche realizzate dagli scienziati tedeschi e di sfruttare le buone relazioni diplomatiche ancora esistenti con il governo britannico al fine di colmare il ritardo tecnologico accumulato durante gli anni di guerra contro la Germania, quando le industrie aeronautiche avevano dovuto lavorare secondo altre priorit\u00e0, prevalentemente legate ad esigenze di produzione in massa.\nNe risult\u00f2 un aviogetto caratterizzato dalla semplicit\u00e0 costruttiva e dalla razionalit\u00e0 nella manutenzione, costruito in oltre 13\u00a0000 esemplari dalle industrie nazionali, ai quali vanno aggiunti quelli realizzati in Cecoslovacchia, Cina e Polonia, che furono impiegati nei reparti di tutte le forze aeree dei paesi aderenti al Patto di Varsavia e di alcune altre nazioni nell'orbita sovietica.\nIzdelie 310.\nNel mese di marzo del 1946 il Consiglio dei commissari del popolo dell'Unione Sovietica eman\u00f2 una direttiva rivolta agli uffici di progettazione aeronautica (OKB) con la quale si chiedeva la realizzazione di un aereo da caccia capace di raggiungere la velocit\u00e0 massima di \u00a0km/h al livello del mare e \u00a0km/h a \u00a0m di quota, altitudine da raggiungere nel tempo di 3 minuti e 20 secondi; l'aereo doveva inoltre possedere l'autonomia di \u00a0km ed essere in grado di decollare con una corsa di 700\u00a0m ed atterrare nello spazio di 800\u00a0m.\nGli OKB coinvolti nell'iniziativa poterono contare sulle risultanze degli studi relativi all'impiego dell'ala a freccia svolti dallo TsAGI anche sulla base delle ricerche condotte in materia dagli scienziati tedeschi, rese disponibili grazie al materiale acquisito durante la seconda guerra mondiale nelle fabbriche ubicate nei territori occupati durante l'avanzata dell'Armata Rossa verso il cuore della Germania e grazie al coinvolgimento degli stessi scienziati tedeschi, analogamente a quanto realizzato nei territori occidentali della Germania da parte degli Stati Uniti d'America e del Regno Unito. In particolare risulta che al progetto realizzato dall'ufficio di progettazione Mikoyan-Gurevich abbia preso parte l'ingegnere Adolph Betz, specializzato in materia di ali a freccia.\nPer quanto concerne la propulsione del nuovo aviogetto, all'epoca dell'emissione della richiesta da parte delle autorit\u00e0 statali, le industrie sovietiche non disponevano di un motore a getto in grado di consentire ai futuri velivoli di raggiungere le prestazioni richieste: gli RD-10 e RD-20 erano considerati obsoleti mentre il motore Lyulka TR-1 non erogava la spinta necessaria e, in ogni caso, era ancora allo stadio di prototipo.\nArt\u00ebm Mikoyan diede per\u00f2 indicazione di realizzare il progetto del nuovo velivolo basandosi sugli ingombri del motore britannico Nene che gli era stato possibile visionare attentamente durante la mostra internazionale e esposizione di volo di Farnborough nel giugno del 1946. Vladimir Yakovlevich Klimov era gi\u00e0 stato incaricato dalle autorit\u00e0 statali di realizzare una copia del motore Nene (copia che avrebbe ricevuto la denominazione \"VK-1PO\"), contando di ottenerne misure e dettagli progettuali utilizzando canali di intelligence.\nL\u2019industria aeronautica sovietica pot\u00e9 per\u00f2 avvalersi della tecnologia britannica in modo pi\u00f9 semplice: nell'estate del 1946, in occasione di una visita di tecnici sovietici agli impianti della Rolls-Royce organizzata dal governo britannico (cui avevano preso parte gli stessi Mikoyan e Klimov insieme a S. Kishkin), le autorit\u00e0 sovietiche riuscirono ad acquistare trenta turbogetti Derwent e venticinque Nene.\nLe fonti disponibili non sono unanimi nell'indicare se oltre ai prodotti finiti i sovietici abbiano acquistato o meno, le rispettive licenze di produzione, accompagnate dalla \"solenne promessa\" che i motori sarebbero stati destinati all'impiego commerciale; comunque sia, all'atto pratico i motori furono studiati con estrema attenzione presso lo TsIAM e, sottoposti a modifiche che li rendessero prodotti originali (e quindi non pi\u00f9 soggetti alle restrizioni d'utilizzo previste dagli impegni presi), messi in produzione rispettivamente con la denominazione RD-500 e RD-45 per l'impiego su larga scala su velivoli di ogni tipo.\nIl progetto del velivolo che usc\u00ec dai tavoli da disegno dell'OKB 155 ricordava esteticamente quello del Focke-Wulf Ta 183, le cui cianografie erano state recuperate dalle truppe sovietiche nella sede del Ministero dell'Aeronautica tedesco, a Berlino, e sarebbe risultato esteriormente somigliante a quello dello statunitense F-86 Sabre.\nIdentificato con la denominazione di fabbrica \"Aereo S\" oppure \"Izdelie 310\", secondo il numero di progetto assegnato dalle autorit\u00e0, il nuovo velivolo fu definito nel giro di pochi mesi e venne configurato per l'utilizzo del motore Klimov RD-45 (la versione sovietica del Nene); il primo prototipo (\"S-01\") stacc\u00f2 le ruote da terra per la prima volta il 30 dicembre del 1947, in considerevole anticipo rispetto ai concorrenti Lavochkin La-168 e Yak-30.\nEquipaggiato con la versione RD-45F del nuovo motore a getto, il secondo prototipo (\"S-02\") fu preso in carico dal NII-VVS e portato in volo il 27 maggio del 1948; i due esemplari furono utilizzati per lo svolgimento di prove comparative con il progetto Lavochkin La-15, effettuate nella seconda met\u00e0 del 1948. Le autorit\u00e0 giunsero alla conclusione di ordinare la costruzione in serie di entrambi i velivoli ed il progetto dell'OKB 155 fu definitivamente designato MiG-15.\nIl terzo, ed ultimo, prototipo (\"S-03\") fu completato, e portato in volo il 17 giugno 1948, incorporando numerose modifiche dettate dalle prime risultanze di volo: ali, piani di coda e superfici di controllo furono modificati al fine di migliorarne l'efficienza e furono introdotti aerofreni per rendere l'aereo maggiormente manovrabile; quest'ultima modifica rese inoltre necessario l'irrobustimento della fusoliera per far fronte alle maggiori sollecitazioni strutturali generate dalle nuove appendici mobili. Al termine delle prove, svolte ancora una volta presso il NII-VVS, fu certificato che il MiG-15 poteva essere condotto da piloti di \"media abilit\u00e0\".\nProduzione in serie.\nIl primo MiG-15 di serie vol\u00f2 per la prima volta il 30 dicembre 1948, ad un anno esatto dal primo volo del prototipo; caratterizzati dall'ala a freccia di 35\u00b0 e diedro negativo di 2\u00b0, gli aerei della prima serie produttiva furono equipaggiati con il motore RD-45F e vennero identificati con la denominazione \"Izdelie SV\" (esistono tuttavia indicazioni che la sigla \"SV\" sia da riferire ad una versione \"caccia di scorta ad alta quota\").\nAll'aereo fu inizialmente assegnato il nome in codice NATO di \"Falcon\" (falcone, in lingua inglese) ma poich\u00e9 venne considerato eccessivamente lusinghiero, il suo identificativo venne presto mutato in \"Fagot\" (Fascina); il MiG-15 si present\u00f2 agli osservatori occidentali in occasione della parata tenutasi il 1\u00ba maggio del 1949 a Mosca quando quarantanove esemplari del nuovo caccia fecero mostra di s\u00e9 nei cieli della capitale sovietica.\nLo sviluppo progettuale del MiG-15 fu particolarmente influenzato dalla disponibilit\u00e0 del motore Klimov VK-1, derivato direttamente dall'RD-45, per la cui installazione il velivolo sub\u00ec alcune modifiche del tutto marginali e fu messo in produzione a partire dal 1950 designato \"Izdelie SD\" dal produttore, MiG-15bis dalla V-VS e \"Fagot-B\" secondo il codice NATO. L'incremento nella spinta disponibile fu considerevole con ricadute favorevoli sulle gi\u00e0 buone caratteristiche di volo dell'aereo, malgrado il contemporaneo aumento del peso.\nSempre nel corso del 1950 dalle catene di montaggio delle aziende statali sovietiche iniziarono ad uscire gli esemplari della variante \"UTI\" da addestramento, per la cui realizzazione, nella primavera del 1949, le autorit\u00e0 ministeriali sovietiche concessero un solo mese di tempo. Gli esemplari biposto furono identificati nel codice NATO con la designazione di \"Midget\" (Nano).\nLa produzione del MiG-15 in Unione Sovietica fu svolta in nove diversi complessi industriali e continu\u00f2 fino al 1959 quando, con gli ultimi 65 esemplari di UTI-MiG-15, fu raggiunta la cifra complessiva di esemplari (altri autori limitano per\u00f2 i numeri della produzione sovietica al totale di velivoli).\nProduzione su licenza.\nNel corso del 1950 le autorit\u00e0 sovietiche presero la decisione di consentire la costruzione di armamenti di progettazione nazionale anche presso le industrie dei paesi satellite, dietro il rilascio di un\u2019apposita licenza. Una delle prime esperienze in merito \u00e8 costituita dalla realizzazione del MiG-15 nelle aziende cecoslovacche, polacche e cinesi.\nIl primo accordo di produzione del MiG-15 contratto con un paese straniero fu stipulato con la Cecoslovacchia il 17 aprile del 1951. Inizialmente la produzione fu assegnata agli impianti della Letov di Let\u0148any (oggi sobborgo di Praga) e inizialmente consistette nell\u2019assemblaggio di componenti realizzate negli stabilimenti industriali sovietici. Allo stesso tempo la produzione dei motori RD-45 fu presa in carico dalla Motorlet (denominazione assegnata alla Walter dopo la nazionalizzazione); i motori furono denominati \"M-05\".\nIl primo degli esemplari costruiti dalla Letov, denominato S-102, fu portato in volo il 6 novembre dello stesso anno. Dopo il completamento del 160\u00ba esemplare la produzione fu trasferita presso la Aero Vodochody ed in questo caso riguard\u00f2 velivoli realizzati direttamente in loco, il cui primo prodotto ricevette il battesimo dell\u2019aria il 28 ottobre del 1953.\nLe industrie cecoslovacche completarono complessivamente la realizzazione di 853 velivoli nella variante S-102 per poi passare, a partire dal 1954, alla produzione dei MiG-15bis. In questo caso il velivolo fu identificato come S-103 mentre il motore VK-1 fu denominato \"M-06\"; il primo esemplare fu portato in volo il 4 gennaio 1954 e ne furono prodotte 620 unit\u00e0 (non \u00e8 chiaro se la produzione fu ultimata nel 1956 o si protrasse fino al luglio del 1957).\nLa Aero Vodochody fu incaricata anche della costruzione degli UTI MiG-15, cui venne assegnata la denominazione CS-102; le fonti non concordano sulla data di inizio della produzione (vengono indicati il mese di luglio 1954 o il 1956, dopo la fine della produzione degli S-102) mentre sono unanimi nell'indicare che ne furono realizzati complessivamente poco pi\u00f9 di unit\u00e0; su uno di questi aerei, per un incidente di volo occorso il 27 marzo 1968, trovarono la morte i piloti Vladimir Ser\u00ebgin e Jurij Gagarin.\nAlla met\u00e0 di maggio del 1951 anche le autorit\u00e0 militari della Polonia stipularono un contratto di produzione su licenza del MiG-15, velivolo con il quale intendevano procedere alla modernizzazione della Lotnictwo ludowego Wojska Polskiego.\nLa produzione fu avviata negli impianti della PZL-Mielec e, come gi\u00e0 nel caso dell\u2019esperienza cecoslovacca, i primi esemplari furono assemblati in loco utilizzando componenti prodotte ancora negli impianti industriali sovietici; equipaggiati, anche in questo caso da motori RD-45F anch\u2019essi prodotti su licenza (in questo caso nell\u2019impianto della WSK di Rzesz\u00f3w), gli aerei furono denominati Lim-1 (la sigla derivava dal polacco \u201cLicencyjny My\u015bliwiec\u201d, cio\u00e8 \u201ccaccia su licenza\u201d) ed i motori Lis-1 (\u201clicencyjny silnik\u201d, \u201cmotore su licenza\u201d); il primo esemplare fu portato in volo il 17 luglio del 1952 e la produzione termin\u00f2 il 1\u00ba settembre 1954 dopo che dalle catene di montaggio era uscito il 227\u00ba esemplare.\nSul finire del 1953 anche gli impianti polacchi passarono alla produzione del MiG-15bis che, nel caso polacco, fu denominato Lim-2 (ed il motore VK-1, Lis-2); ne furono prodotti 500 esemplari che uscirono dagli impianti di Mielec tra il 17 settembre 1954 ed il 24 febbraio del 1955.\nIn concomitanza con le avvisaglie del conflitto coreano, le autorit\u00e0 cinesi mostrarono un considerevole interesse verso il MiG-15 tanto da ospitare un reggimento da caccia della V-VS a Pechino nel febbraio del 1950.\nL\u2019iniziale interesse fu presto trasformato in fornitura industriale (i primi aerei furono consegnati nei primi mesi del 1951) e, dal mese di ottobre del 1951, in un contratto di produzione su licenza che comprendeva l\u2019invio di circa 850 tecnici sovietici presso gli impianti industriali di Shenyang.\nLa produzione in serie riguard\u00f2 solamente la variante UTI-MiG-15 perch\u00e9 le autorit\u00e0 cinesi preferirono mettere in produzione il MiG-17; gli impianti di Shenyang furono per\u00f2 utilizzati per le riparazioni di velivoli danneggiati nel corso delle operazioni nei cieli coreani.\nOccorre precisare che le fonti reperite non concordano circa le denominazioni assegnate dai cinesi al MiG-15: secondo alcuni venne impiegata esclusivamente la designazione Shenyang J-2, per identificare i MiG-15bis, mentre secondo altri i MiG-15 furono denominati Shenyang J-2 ed i MiG-15bis ebbero la sigla J-4. La versione biposto da addestramento viene unanimemente identificata con la sigla JJ-2 mentre per quanto concerne gli esemplari venduti a paesi terzi, i caccia monoposto (prodotti in URSS, quindi venduti dopo l\u2019impiego cinese) furono identificati con la sigla F-2 mentre gli addestratori biposto con la sigla TF-2.\nTecnica.\n\"Descrizione riferita al MiG-15bis ultime serie\"\n\"Dati tratti da \"Yefim Gordon, Mikoyan Gurevich MiG-15 The Soviet Union's Long-lived Korean War Fighter, 2001\"\"\nCellula.\nIl MiG-15 era un aereo da combattimento monoreattore, monoposto, subsonico, con presa d'aria frontale, carrello triciclo anteriore retrattile e impennaggi ed ala a freccia, di costruzione interamente metallica.\nL'ala, con un angolo di freccia di 35\u00b0 ad un quarto della corda (37\u00b0 se riferita al bordo d'attacco) e leggero diedro negativo di 2\u00b0, era disposta in posizione mediana e utilizzava profili \"TsAGI S-10S\" alla radice e \"TsAGI SR-3\" all'estremit\u00e0. Lo spessore percentuale dei profili era del 10,3% e si manteneva costante lungo tutta l'apertura.\nStrutturalmente l'ala era costituita da due semiali collegate al pianetto centrale, che attraversava la fusoliera, in quattro punti. I carichi aerodinamici per ogni semiala, erano assorbiti da una struttura trilongherone (frontale, principale ed ausiliario posteriore) collegati da venti centine, a formare un unico cassone resistente collegato alla fusoliera in corrispondenza della radice alare.\nIl longherone principale aveva pianta ad Y, biforcandosi all'incirca ad un terzo della semiapertura alare. Nei vani triangolari tra i due bracci della Y ed i fianchi della fusoliera, si ritraevano le gambe del carrello posteriore. I bracci posteriori della Y, perpendicolari all'asse del velivolo, si univano in corrispondenza della radice della semiala al longherone posteriore a cui erano articolati gli alettoni, contrappesati e bilanciati aerodinamicamente . Gli alettoni erano dotati di servoattuatori idraulici BU-1.\nGli ipersostentatori di tipo TsAGI (ipersostentatori a scorrimento \"Fowler\", modificati), erano attuati dal sistema idraulico (o pneumatico in emergenza) e potevano estendersi fino ad una angolazione massima di 55\u00b0, secondo tre posizioni: completamente retratti, decollo e atterraggio.\nOgni semiala era anche munita di due paretine antiscorrimento lunghe rispettivamente 1\u00a0590\u00a0mm e 2\u00a0590\u00a0mm estese su tutta la corda alare ed un trim regolabile a terra rivettato sul bordo d'uscita dell'ala; un tubo di Pitot era installato sull'ala destra.\nLa fusoliera a sezione circolare, del tipo a guscio irrigidito in duralluminio tipo \"D-16\", era costituita da due sezioni principali, anteriore e posteriore, collegate tra loro all'altezza della radice del longherone alare posteriore. Il tronco posteriore poteva essere rimosso per consentire la manutenzione e la rimozione del turboreattore. Leghe d'acciaio del tipo \"30KhGSA\" e \"20KhGSA\" erano utilizzate per la maggior parte delle giunture.\nIl tronco anteriore, che si sviluppava tra i diaframmi numero 1 e numero 13, incorporava, gli alloggiamenti per l'avionica, l'armamento, il vano del carrello anteriore, il posto di pilotaggio pressurizzato e il serbatoio numero 1.\nLa presa d'aria, a sezione circolare, era suddivisa da una paratia verticale che divideva in due le canalizzazioni per l'adduzione dell'aria, di sezione ellittica, che a loro volta si biforcavano all'altezza dell'abitacolo del pilota. Sempre nel tronco anteriore erano disposti gli attacchi per il propulsore.\nIl tronco posteriore della fusoliera alloggiava il propulsore, con gli accessori e il condotto di scarico, il secondo serbatoio di carburante, i leveraggi per il controllo dei piani di coda.\nNella sezione posteriore erano incorporati due freni aerodinamici, con un'area totale di 0,5 m\u00b2, poi incrementata nelle ultime serie prodotte a 0,8 m\u00b2. I freni aerodinamici erano attuati idraulicamente e potevano deflettere di 55\u00b0.\nLa deriva, aveva struttura trilongherone e sosteneva rigidamente lo stabilizzatore bilongherone, cui erano articolati i due semiequilibratori muniti di alette correttrici. Entrambi i piani di coda, orizzontali e verticali, utilizzavano profili \"NACA 0009\".\nIl timone, in due elementi disposti sopra e sotto l'impennaggio orizzontale, aveva una piccola aletta regolabile a terra. Tutte le superfici mobili dei piani di coda erano munite di contrappesi alle estremit\u00e0.\nIl carrello era studiato per consentire l'impiego del velivolo anche su piste semipreparate, con una soluzione del tipo a gambe di forza a braccio oscillante ed ammortizzatori oleopneumatici. Le ruote principali avevano dimensione di 600x1\u00a0600\u00a0mm, mentre la ruota anteriore di 480x200\u00a0mm.\nL'abitacolo, pressurizzato e condizionato, era coperto da tettuccio scorrevole e munito di seggiolino eiettabile ed era protetto anteriormente dal blindovetro del parabrezza corazzato di 64\u00a0mm di spessore e posteriormente da corazzature in acciaio da 10\u00a0mm di spessore.\nMotori.\nL'apparato propulsivo era costituito da un turboreattore Klimov VK-1 o VK-1A senza postcombustione, con compressore centrifugo palettato su ambo le facce, nove camere di combustione e turbina monostadio, direttamente derivato dall'inglese Rolls-Royce Nene. Con un peso a vuoto di 827\u00a0kg e un numero di giri/minuto massimo di 11\u00a0500, il VK-1 forniva una spinta massima di 26,47 kN a livello del mare.\nSistemi e impianti.\nL'impianto idraulico azionava gli attuatori del carrello, gli ipersostentatori, gli aerofreni e i servo-attuatori degli alettoni. Il fluido idraulico, costituito da una miscela di alcool e glicerina, era contenuto in un serbatoio di 18 litri alla pressione di 13,5 - 14 MPa. I servo-attuatori degli alettoni disponevano di un impianto ausiliario di riserva della capacit\u00e0 di 4,2 litri.\nL'impianto pneumatico era costituito da un sistema principale con due contenitori d'aria pressurizzata a 111 MPa e da un sistema di riserva da 5 MPa, attestati su linee differenti. Il sistema principale azionava l'impianto frenante, la pressurizzazione dell'abitacolo ed il caricamento dei cannoni. Il sistema di emergenza interveniva nel caso di malfunzionamento del sistema idraulico, sugli ipersostentatori e sul sistema frenante.\nL'impianto di condizionamento ottimizzava la temperatura nell'abitacolo mantenendo al suo interno una sovrapressione utilizzando aria spillata dal compressore. La pressione all'interno dell'abitacolo era la stessa dell'ambiente esterno fino ad una quota superiore a 2\u00a0000 metri. Per quote superiori a 8\u00a0000 metri, nell'interno dell'abitacolo era mantenuta una sovrapressione di 300 kPa. A bassa quota l'abitacolo era ventilato tramite un sistema ausiliario.\nL'impianto di ossigeno era tarato per funzionare a quote superiori ai 9\u00a0000 metri. L'ossigeno era immagazzinato in due contenitori cilindrici da 4 e 2 litri.\nL'impianto combustibile consisteva in due serbatoi installati in fusoliera con il relativo impianto costituito da valvole, condotti, pompe, filtri, sensori e sistemi di allarme. Il serbatoio principale aveva una capacit\u00e0 di 1\u00a0250 litri mentre quello situato nella parte posteriore della fusoliera aveva una capacit\u00e0 di 160 litri. Sotto le ali era possibile installare serbatoi ausiliari da 60, 300, 400 o 600 litri di capacit\u00e0.\nLa dotazione strumentale standard (indicatore di velocit\u00e0, altimetro, orizzonte artificiale, girobussola e radiobussola) era completata da un sistema di atterraggio strumentale (ILS) tipo OSP-48, un sistema IFF SRO-1 e radio UHF RSIU-3M.\nIl sistema di puntamento del MiG-15 era costituito da un collimatore giroscopico ASP-3N. Per il lancio di bombe o razzi era utilizzato un collimatore ottico PBP-1B. Il labbro situato sopra la presa d'aria alloggiava la cinefotomitragliatrice S-13, capace di 8 fotogrammi al minuto.\nNel diaframma che divideva la presa d'aria era stato inizialmente piazzato il faro d'atterraggio. Nelle versioni successive del velivolo, l'alloggiamento del faro d'atterraggio fu ricavato sotto la semiala sinistra. Gli esemplari prodotti dopo il 1952 disponevano di un paracadute frenante di 15 m2 di diametro.\nArmamento.\nL'armamento principale era costituito da un cannone automatico Nudelman N-37 calibro 37\u00a0mm, disposto sotto il fianco destro del muso e da due cannoni Nudelman-Suranov NS-23 calibro 23\u00a0mm sotto quello sinistro, rispettivamente con 40 e con 80 colpi per arma. Tale armamento era riunito in un vano estraibile per facilitare la manutenzione delle armi ed il rifornimento delle munizioni. L'N-37 aveva una cadenza di tiro di 400 colpi al minuto, mentre per l'N-23 il valore era leggermente pi\u00f9 alto (550 colpi al minuto).\nL'armamento di caduta o di lancio disposto su due piloni subalari tipo BD2-40 O BD3-58 poteva essere costituito da bombe o per gli esemplari della VV-S, razzi non guidati ARS-212 disposti su appositi lanciatori.\nSviluppi del progetto-base.\nMentre si producevano a pieno ritmo il MiG-15 e il suo sviluppo biposto MiG-15UTI, Mikojan e Gurevi\u010d (oltre a migliorare il tipo base, realizzando il MiG-15bis e numerose varianti per impieghi particolari) si dedicarono alla revisione del progetto, realizzando tre prototipi rispondenti ciascuno ad una particolare direttrice di sviluppo.\nIl primo di questi velivoli, indicato come SD, puntava a pi\u00f9 elevate prestazioni mediante ulteriore alleggerimento strutturale e l'adozione di un nuovo motore, un VK-1 (rielaborazione dello RD-45 dovuta a Vladimir Yakovlevich Klimov) da 2\u00a0700\u00a0kg di spinta.\nIl secondo, siglato SP, serv\u00ec allo studio dell'adattabilit\u00e0 del velivolo a compiti di intercettazione ognitempo ed era munito di un radar Izumrud (smeraldo). Il terzo, SI, fu il risultato della rielaborazione aerodinamica della cellula per eliminare i difetti del MiG-15.\nNel gennaio 1950 lo SI inizi\u00f2 i voli, affidato al collaudatore Ivan Timofeevi\u010d Iva\u0161\u010denko. Dimostr\u00f2 subito un comportamento decisamente migliore in regime transonico e alle basse velocit\u00e0, e port\u00f2 alla decisione di metterlo in produzione, come Mikoyan-Gurevich MiG-17, per succedere al MiG-15. L'esigenza di non rallentare il ritmo della produzione di quest'ultimo, indusse peraltro a non iniziare la costruzione in serie del MiG-17 prima della fine dell'anno successivo. Cosicch\u00e9 l'onere di trovarsi tra i protagonisti dei primi scontri tra aviogetti, nella guerra di Corea, tocc\u00f2 al MiG-15, con le sue limitazioni.\nIl modello iniziale (che venne prodotto anche in Cecoslovacchia ed in Polonia, rispettivamente con le sigle S-102 e Lim-1) cedette il passo in seguito al MiG-15bis, versione di serie del tipo sperimentale SD.\nEsso aveva iniziato i voli nell'autunno 1949, col motore VK 1 e numerose modifiche, sia nella dotazione radioelettronica, sia in altri particolari, come gli aerofreni pi\u00f9 grandi, gli ipersostentatori perforati e il faro d'atterraggio installato nella semiala sinistra anzich\u00e9 entro la presa d'aria. Queste modifiche erano gi\u00e0 presenti su alcuni MiG 15 delle ultime serie, che montavano le versioni A, F e FA del motore RD-45. La dotazione radioelettronica ora comprendeva un apparato IFF, radioaltimetro e radiobussola ARK 5.\nIl nuovo modello si distingueva esternamente per la nuova disposizione delle antenne, cui si aggiungevano quelle per il radioaltimetro (RV-2 o RV-10). Erano poste una sotto l'estremit\u00e0 della semiala sinistra e l'altra sotto la radice di quella destra. Sugli esemplari pi\u00f9 recenti, i cannoni da 23\u00a0mm (con 80 colpi ciascuno) passarono dal tipo NR (Nudelman e Rikhter) ai pi\u00f9 moderni e leggeri NS (Nudelman e Suranov), coi quali la cadenza di tiro saliva da 550 a 850 colpi al minuto.\nAlcuni aerei destinati alla fotoricognizione, con apposito pod ventrale, furono siglati MiG-15bisR, mentre altri vennero adattati al compito di cacciabombardieri, con due lunghi piloni subalari ciascuno con due bombe in tandem. L'aereo fu prodotto anche in Cecoslovacchia (con sigla S-103), dove ne fu elaborata una variante da attacco al suolo (MiG-15B) con 4 piloni per carichi esterni, paracadute freno e attacchi per razzi di decollo, e una da traino bersagli (MiG-15T). Fu prodotto pure in Polonia, con sigla Lim-2.\nDal tipo sperimentale SP che aveva fornito le prime esperienze in fatto di impiego ognitempo venne elaborato il primo intercettore notturno della V-VS, modificando un biposto MiG-15UTI armato con due cannoncini NS-23, che prese la sigla SP-5. Successivamente anche un certo numero di monoposto, risiglati MiG-15P, ricevettero il radar Izumrud.\nLa versione biposto (armata con un solo NS-23 od una mitragliatrice UBK-E con 150 colpi) fu prodotta in Cecoslovacchia come CS-102 ed in Polonia come SBLim-1. Fu anch'essa sottoposta a modifiche per impieghi particolari, come l'addestramento all'uso del radar Izumrud. In Polonia diversi aerei della prima serie vennero convertiti in SBLim-2 sostituendo impennaggi, parte posteriore di fusoliera e motore con quelli del MiG-15bis.\nImpiego operativo.\nGli esordi.\nI primi aerei a reazione sovietici (lo Yak-15, lo Yak-17 ed il MiG-9) non avevano soddisfatto appieno le esigenze dell'Aviazione militare sovietica e rimasero a livello di prototipi o furono oggetto di produzione in piccola serie.\nNei primissimi anni del dopoguerra, la spina dorsale dell\u2019aviazione militare sovietica era ancora costituita dalle ultime versioni degli aerei da combattimento della seconda guerra mondiale equipaggiati con motori a pistoni, come l\u2019ultimo modello degli Yak-3 e Yak-9, il La-7 e le sue versioni postbelliche, La-9 e La-11 e pochi Bell P-63 Kingcobra. L\u2019introduzione del MiG-15 nei reparti della VVS fu quindi una vera rivoluzione tecnologica.\nSi trattava ora di addestrare il personale navigante e tecnico alla nuova tecnologia dell'aviazione a reazione. Pertanto all\u2019OKB della Mikoyan Gurevich fu chiesto di accelerare lo sviluppo della versione biposto da addestramento, MiG-15 UTI, mentre la V-VS avvi\u00f2 tutta una serie di iniziative volte a diffondere le nuove tecniche di pilotaggio, inviando presso i reparti d\u2019impiego i piloti collaudatori del \"NII VVS\".\nIl MiG-15 apparve per la prima volta in pubblico in occasione della parata aerea sull\u2019Aeroporto di Mosca-Tu\u0161ino nel luglio 1948; il primo reparto operativo della V-VS destinato a ricevere i primi dieci esemplari dell'aereo fu, il 22 febbraio 1949, il \"324 Sveerskaya IAD\" del \"29 GvIAP\" dislocato nella base di Kubinka vicino a Mosca, sotto la guida del colonnello Ivan Nikitovi\u010d Ko\u017eedub, \"asso degli assi\" dell'aviazione militare sovietica nella seconda guerra mondiale.\nCon l\u2019aumento della produzione, il MiG-15 divenne operativo non solo presso i reparti della VVS ma inizi\u00f2 ad essere distribuito anche fuori dai confini dell\u2019Unione Sovietica, presso i paesi del Patto di Varsavia: Polonia e Germania dell\u2019Est. In quel periodo fu addirittura creata una pattuglia acrobatica sulla base di Kubinka dotata di cinque MiG-15bis (\"Fagot B\") che ricevette il nome non ufficiale di \"Krasnaya pyatyorka\" (\"I Cinque Rossi\").\nRepubblica Popolare Cinese.\nIl battesimo del fuoco del MiG-15 avvenne in Cina, al comando di piloti sovietici.\nDopo la proclamazione della Repubblica Popolare Cinese nel dicembre del 1949, l'URSS firm\u00f2, il 13 febbraio 1950, con la neonata repubblica un patto d'amicizia, alleanza e mutuo soccorso che comprendeva anche una cooperazione militare.\nIn particolare, l'URSS s'impegnava ad aiutare la Repubblica Popolare Cinese nella creazione di una moderna forza aerea, utilizzando istruttori e personale tecnico della VVS stanziato in territorio cinese. Inoltre, piloti sovietici avrebbero assicurato la difesa delle citt\u00e0 e degli insediamenti industriali cinesi, fino a quando l'aviazione cinese non fosse stata in grado di provvedere autonomamente.\nFu data priorit\u00e0 alla difesa di Shanghai, uno dei maggiori centri industriali ed economici, direttamente minacciata dalle incursioni dell'aviazione della Cina nazionalista Zhonghua Minguo Kongjun, o \"Republic of China Air Force (RoCAF)\", nel corso della cosiddetta guerra civile cinese.\nNella primavera del 1950, tre MiG-15 \"Fagot A\" del \"29 GvIAP\" furono dislocati sulla base di Dachang vicino a Shanghai. I velivoli erano dipinti con i colori del Zhongguo Renmin Jiefangjun Kongjun mentre i piloti indossavano le uniformi cinesi in quanto l'Unione Sovietica non era direttamente impegnata nel conflitto. Durante la permanenza dell'unit\u00e0 sovietica in Cina, i piloti del \"29 GvIAD\" si assicurarono due abbattimenti: il primo il 28 aprile 1950 con l'abbattimento da parte del maggiore Keleyinikov di un ricognitore Lockheed P-38 Lightning ed il secondo nella notte del 12 maggio quando il capitano Schinkarenko distrusse un bombardiere Consolidated B-24 Liberator\nGuerra di Corea (1950\u20131953).\nLe prime forniture di MiG-15 alle unit\u00e0 sovietiche e cino-coreane impegnate in Corea arrivarono nel novembre del 1950, ritardando la consegna di nuovi esemplari ai reparti delle aeronautiche dei paesi appartenenti al Patto di Varsavia.\nAi piloti di MiG-15 fu affidata la missione di proteggere dalle incursioni dei bombardieri B-29 della \"Far East Air Force\" e dei caccia-bombardieri della \"Fifth Air Force\" i ponti sul fiume Yalu, l'impianto idroelettrico di Supung e le basi aeree della forza aerea coreana (KPAF) dislocate tra lo Yalu e Pyongyang. Al fine di scongiurare un'escalation del conflitto, ai piloti sovietici e a quelli combattenti sotto l'egida dell'ONU furono imposte limitazioni operative. I piloti statunitensi e delle Nazioni Unite non dovevano oltrepassare il fiume Yalu, mentre ai piloti sovietici fu proibito di oltrepassare un'immaginaria linea tracciata tra Pyongyang e W\u014fnsan. L'area compresa tra questa linea e il fiume Yalu fu ben presto nota come \"Mig Alley\" (Viale dei MiG).\nLa partecipazione dei piloti sovietici di MiG-15 alla guerra di Corea pu\u00f2 essere suddivisa in tre fasi. La prima, dal novembre 1950 all'aprile 1951, la seconda dall'aprile 1951 al gennaio 1952, la terza e ultima fase dal gennaio 1952 alla fine delle ostilit\u00e0, il 27 giugno del 1953.\nIl primo scontro tra i MiG-15 e i caccia statunitensi nei cieli coreani avvenne il 1\u00ba novembre 1950, quando un gruppo di MiG-15 \"Fagot A\" del \"151 GvIAD\" e del \"72 GvIAP\" intercett\u00f2 un \"flight\" (sezione) di P-51D nei pressi del fiume Yalu. I piloti sovietici rivendicarono l'abbattimento di un P-51D.\nQualche giorno pi\u00f9 tardi, l'8 novembre, si registr\u00f2 il primo scontro tra velivoli a reazione che vide coinvolti sei MiG-15 e una sezione di Lockeed F-80 Shooting Star in volo di copertura a 9\u00a0000 m ad una formazione di settanta B-29 della FEAF mandati a distruggere i ponti nei pressi di Sin\u016diju.\nDurante il combattimento, il Lt. Russel J. Brown sfruttando la maggior velocit\u00e0 in picchiata dell'F-80 riusc\u00ec a colpire un MiG-15 che fu visto scendere in picchiata, lasciando dietro di s\u00e9 un'ampia scia di fumo. Il MiG-15 fu rivendicato come abbattuto, ma negli archivi sovietici non risultano perdite per il giorno dello scontro.\nIl 10 novembre, sette MiG-15 \"Fagot A\" del \"139 GvIAP\" e sei del \"72 GvIAP\" intercettarono una formazione di venti Vought F4U-4 Corsair e Douglas AD-1 Skyraider dell'U.S. Navy, impegnati in una ennesima azione di bombardamento contro i ponti sullo Yalu. I MiG-15 furono subito ingaggiati dalla scorta assicurata da due sezioni di Grumman F9F-2 Panther. Secondo gli archivi sovietici, i piloti dei MiG si accreditarono l'abbattimento di tre Panther e uno Skyraider. I sovietici per\u00f2 dovettero subire la morte del comandante della prima squadriglia, capitano Mikhail Grachyov, abbattuto dal Panther del \"VF-111\" imbarcato sulla , pilotato dal Lt. William T. Amen.\nNei due giorni seguenti, i MiG-15 rivelarono tutta la loro efficacia come \"bomber destroyer\" (distruttori di bombardieri). La prima vittima fu un ricognitore RB-29A inviato a controllare il risultato dei precedenti bombardamenti. Il ricognitore gravemente danneggiato, riusc\u00ec a rientrare ma nell'impatto al suolo durante il tentativo di atterraggio di fortuna sulla Johnson AB, in Giappone and\u00f2 distrutto con la morte dei cinque membri dell'equipaggio. Il giorno successivo, i MiG-15 abbatterono un B-29 Superfortress nel corso del bombardamento della citt\u00e0 di \u016ciju, mentre altri cinque rimasero danneggiati nelle settimane successive.\nAlla sua apparizione, il MiG-15 aveva dimostrato la sua superiorit\u00e0 nei confronti dei velivoli che in quel momento erano a disposizione delle forze ONU, la cui prima linea era costituita da caccia-bombardieri ad elica risalenti alla seconda guerra mondiale e da caccia a reazione con ala diritta; fu inoltre evidente come l'era dei bombardieri strategici con motori a pistoni era oramai al tramonto, senza la possibilit\u00e0 di reggere il confronto con moderni caccia reazione pesantemente armati.\nAlla fine di novembre del 1950, in vista di un maggiore impegno nel conflitto, Stalin ordin\u00f2 la costituzione di un'apposita unit\u00e0 il \"64 IAK\" costituito da personale proveniente dai reparti della V-VS, della \"PVO\" e della \"Flotta del Pacifico della Aviacija voenno-morskogo flota\" . Il \"64 IAK\" fu costituito inizialmente dal \"303 IAD\" alla guida del tenente generale Georgy Lobov e dal \"324 IAD\", la prima unit\u00e0 della V-VS a ricevere i MiG-15. Alla guida di quest'ultima unit\u00e0 di \"elite\", formata dal \"176 GvIAP\" e dal \"196 GvIAP\", fu posto il colonnello Ivan Nikitovi\u010d Ko\u017eedub.\nMentre il nuovo reparto iniziava un'intensa attivit\u00e0 addestrativa, il \"50 IAD\" sostitu\u00ec il \"151st GvIAD\" come unit\u00e0 di prima linea.\nFurono proprio i MiG-15 del \"50 IAD\" ad impegnare per primi gli North American F-86 Sabre cui gli occidentali avevano affidato le proprie speranze di riacquistare la superiorit\u00e0 aerea sullo Yalu.\nIl primo scontro ebbe luogo il 17 dicembre 1950 con l'abbattimento del MiG-15 del maggiore Yakov Yefromeyenko del \"50 IAD\", rimasto ucciso nel combattimento, ad opera dell'F-86A pilotato dal Lt.Col. Bruce Hinton del \"4th FIG 336th FIS\". Quattro giorni dopo, il 21 dicembre, il capitano Ivan Yourkevich, appartenente alla stessa unit\u00e0, divenne il primo pilota di MiG-15 ad abbattere un F-86A.\nLe fonti sovietiche e statunitensi divergono ampiamente sugli esiti dello scontro. I sovietici rivendicarono tre Sabre abbattuti con la perdita di due MiG, mentre secondo le fonti statunitensi quel giorno i MiG abbattuti sarebbero stati sei contro la perdita di un solo F-86. Sempre secondo tali fonti, l'abbattimento del primo F-86 Sabre, appartenente al \"4 FIG\" e pilotato dal Lt. Lawrence V. Bach, avvenne il 22 dicembre per opera del capitano Nikolay Yeo Vorob'yov del \"177 IAP\".\nTra il 4 dicembre 1950 e il febbraio del 1951, il \"50 IAD\" perse un totale di sette MiG-15 e cinque piloti. Da parte sua l'USAF conferm\u00f2 oltre la perdita dell'F-86A, quella di un RB-45C, di un F-80C, di un RF-80A e di un F-84E.\nAll'inizio di aprile 1951, il \"324 IAD\" di Kozhedub , dalla sua base di Andong, era oramai pienamente operativo, seguito un mese dopo dal \"303 IAD\" di Lobov. Il \"151 IAD\" fu ritirato dalla prima linea, rientrando nella base di Anshan con compiti addestrativi.\nIl 3 aprile 1951, nel corso di una delle sue prime uscite, una formazione di MiG-15 del \"324 IAD\" fu attaccata da una formazione di F-86A del \"4th FIG\", sotto la guida del comandante del \"335th FIS Chiefs\", Lt. Col. Benjamin H. Emmert. Al termine dello scontro i piloti americani abbatterono un MiG-15, con la perdita del pilota, mentre altri due furono pesantemente danneggiati e costretti ad atterraggi fuori campo. Un Sabre and\u00f2 perduto per esaurimento del carburante ed il pilota fatto prigioniero.\nI piloti sovietici avevano ora di fronte un temibile avversario che richiedeva per poter essere affrontato con successo un aggiornamento delle tecniche d'ingaggio. Kozhedub concentr\u00f2 quindi l'azione del proprio reparto contro i B-29 della \"FEAF\" che continuavano nell'azione di demolizione dei ponti sullo Yalu, la cui integrit\u00e0 era essenziale per le truppe cino-coreane.\nLa pi\u00f9 grande battaglia aerea sui cieli di Sin\u016diju avvenne il 12 aprile quando i MiG intercettarono una formazione di trentanove B-29. La scorta ravvicinata era assicurata da cinquantaquattro F-84G del \"27th FEW\", mentre per la copertura in quota erano presenti ventiquattro Sabre del \"334th\" e del \"336th FIS\".\nQuando le tracce dei bombardieri apparvero sugli schermi radar dei centri di controllo sovietici, il col. Kozhedub ordin\u00f2 il decollo in successione di tre formazioni di MiG, le prime due, distanziate di cinque minuti, di quattordici aerei, la terza decollata dopo ventitr\u00e9 minuti di dodici velivoli. Le prime due ondate di MiG, saliti rapidamente di quota, impegnarono i bombardieri, picchiando ad alta velocit\u00e0. Nella mischia che ne segu\u00ec, ai piloti del Sabre fu accreditato l'abbattimento di quattro MiG. Le perdite tra i B29 della \"Far East Air\" Force furono pesanti. I colpi dei cannoni da 37 mm e 23 mm furono devastanti per i bombardieri americani, tre dei quali furono abbattuti, un altro si schiant\u00f2 in fase di atterraggio e altri quattro risultarono danneggiati in misura minore.\nEfficace come distruttore di bombardieri, la prima versione del MiG-15 si stava rivelando meno efficace come caccia negli scontri diretti con l'F-86, i cui piloti si aggiudicarono nel periodo, sei abbattimenti con la perdita dei due piloti e altri due feriti seriamente contro la perdita di un solo F-86, peraltro perso non in uno scontro diretto ma per esaurimento del carburante.\nPertanto dalla fine di aprile iniziarono ad affluire ai reparti sovietici impegnati nelle operazioni in Corea, i primi esemplari della nuova versione MiG-15bis, nei quali il motore Klimov RD-45 era stato sostituito dalla sua versione successiva denominata Klimov VK-1. I primi quarantasette MiG-15bis arrivarono alla fine di aprile del 1951. Il mese successivo giunsero altri sedici esemplari prelevati direttamente dalla fabbrica di Novosibirsk. Alla fine del mese di maggio, con l'arrivo in area operazioni dei reparti del \"303 IAD\" del maggiore generale Lobov, erano presenti nell'area dello Yalu centocinquantatr\u00e9 MiG-15bis a fronteggiare i quarantaquattro F-86A di base a Suwon.\nNel corso del mese di giugno, con la richiesta da parte cinese di una maggiore copertura aerea in concomitanza con la nuova offensiva cino-coreana, aumentarono anche le occasioni di scontro con gli F-86 del \"4th FIG\". Pur riuscendo a mantenere la superiorit\u00e0 aerea sullo Yalu, l'USAF dovette lamentare maggiori perdite. L'accresciuta esperienza ed aggressivit\u00e0 dei piloti sovietici e l'adozione di apposite tattiche di copertura da parte dei piloti pi\u00f9 anziani fecero supporre ai servizi d\"'intelligence\" dell'USAF, la presenza in zona operazioni, di esperti istruttori sovietici, veterani della seconda guerra mondiale che in quota proteggevano i piloti cinesi e coreani meno esperti. In questo periodo, le forze comuniste persero sette MiG-15 e quattro piloti, mentre il \"4th FIG\" perse quattro F-86 con tre piloti deceduti.\nCon l'arrivo dei monsoni estivi l'attivit\u00e0 aerea fu sensibilmente ridotta, anche se si verificarono sporadici combattimenti con l'abbattimento di dieci MiG a fronte della perdita di due F-86\nCon la fine della stagione dei monsoni gli scontri ripresero con rinnovato vigore ed i MiG-15 si rivelarono ancora temibili contro le Superfortezze. Il 23 ottobre 1951, nove B-29 del \"307th BG\" furono inviati a bombardare la base aerea di Namsi tra lo Yalu e Pyongyang. Nonostante la scorta diretta di cinquantacinque F-84 del \"49th FBW\" e del \"135th FBG\" e la copertura in quota di trentaquattro Sabre, i B-29 furono intercettati da cinquantotto MiG-15bis del \"303 IAD\" seguiti a breve distanza da altri ventisei MiG del \"324 IAD\".\nMentre alcuni MiG attaccavano i bombardieri, altri ingaggiavano i Sabre in quota. Alla fine dello scontro, tre B-29 furono abbattuti, altri cinque malamente danneggiati, due dei quali costretti ad un atterraggio di emergenza su Gimpo e dichiarati fuori uso . Dopo le perdite di quella giornata, subito ribattezzata \"Black Tuesday\", il quartier generale del \"FEAF\" ordin\u00f2 la fine dei bombardamenti diurni delle Superfortezze a partire dal 28 ottobre.\nI MiG-15 furono attivi anche come intercettori notturni: rivendicarono anche un abbattimento, verso la fine di maggio del 1952, quando il velivolo del maggiore Kalin riusc\u00ec ad intercettare e colpire un B-29 illuminato dalla luce delle fotoelettriche. Anche se nessun MiG fu abbattuto in quella giornata, negli scontri successivi le forze comuniste persero otto MiG-15bis, con la morte di tre piloti\nCon lo stabilizzarsi del fronte, a partire da gennaio 1952, i piloti sovietici che avevano preso parte ai combattimenti dall'inizio della guerra, iniziarono il rientro in patria. Si trattava di piloti con grande esperienza, spesso veterani di guerra, che furono avvicendati dal personale proveniente da due nuovi reparti, il \"97 IAD\" e il \"190 IAD\". Si trattava di piloti con minore addestramento sul MIG-15, di cui solo il 20 per cento aveva partecipato alla seconda guerra mondiale mentre nessuno di loro aveva preso parte fino a quel momento alla guerra di Corea.\nCon il progressivo ritiro dei piloti sovietici tra il luglio e la fine delle ostilit\u00e0, la partecipazione dei sovietici alla guerra divenne gradualmente sempre pi\u00f9 sporadica e a pilotare i MiG-15 furono principalmente i piloti cinesi della PLAAF e i nordcoreani.\nNonostante il vantaggio numerico, lo scarso addestramento dei piloti cinesi e nordcoreani, la presenza tra i reparti operativi di MiG-15 ancora delle prime versioni, la maggior aggressivit\u00e0 dei piloti americani che ora erano autorizzati ad inseguire i MiG in territorio cinese fin sui loro aeroporti oltre lo Yalu e l'introduzione in servizio delle nuove versioni di F-86, si rivelarono fattori determinanti per assicurare alle forze ONU la superiorit\u00e0 aerea nella zona delle operazioni.\nI numeri relativi agli abbattimenti complessivamente registrati sono contrastanti, come spesso capita, a seconda della parte in causa che pubblica il dato. I dati di provenienza statunitense, che indicano circa 800 MiG-15 abbattuti a fronte della perdita di circa 80 F-86, sono sovrastimati. La tendenza a sovrastimare le vittorie (e parallelamente a sottostimare le perdite) \u00e8 dovuta a tutta una serie di fattori, anche di tipo propagandistico e politico. Altri elementi che possono portare ad una sovrastima delle vittorie dei propri piloti, possono essere rappresentati dal diverso modo di valutare l'accreditamento di un abbattimento tra le varie forze aeree; la tensione psicologica che si manifesta durante le fasi del combattimento aereo che porta facilmente ad errori di valutazione e all'impossibilit\u00e0 di verificare se l'aereo colpito sia effettivamente precipitato al suolo oppure sia riuscito a riprendere il volo e tornare alla base, seppur danneggiato; infine la scarsa efficienza delle fotomitragliatrici, soprattutto di quelle in uso sulle prime versioni di MiG-15, non consentiva sempre di verificare le dichiarazioni dei piloti.\nRecenti studi statunitensi sulle perdite di F-86 nella guerra di Corea , hanno determinato in duecentoventiquattro le perdite di F-86 durante il conflitto coreano, con la morte di quarantasette piloti, sessantacinque dispersi e ventisei catturati. Dei duecentoventiquattro F-86 perduti, ne risultano centoquattro abbattuti nel corso di combattimenti aereo. Escludendo da questi i casi di perdita per mancanza di carburante o altre cause, si arriva a novantadue F-86 perduti in combattimento aereo con i MiG-15.\nNegli ultimi anni la possibilit\u00e0 da parte degli studiosi di accedere agli archivi sovietici ha permesso studi comparativi con le fonti statunitensi, determinando in trecentodiciannove MiG-15 e centodieci piloti le perdite subite da parte sovietica in duelli aerei durante la guerra di Corea. Da parte cinese risulta confermata la perdita in combattimento aereo con gli F-86 di duecentoventiquattro MiG e di settantasette piloti. Stimando, per mancanza di dati certi, in un centinaio le perdite da parte coreana, si arriva ad un totale di cinquecentosessantasei MiG distrutti dagli F-86 . Di questi solo quarantanove erano pilotati dai veterani della V-VS che parteciparono ai combattimenti aerei sopra lo Yalu nel 1951. I restanti cinquecentodiciassette MiG erano pilotati da cinesi, coreani o piloti sovietici non veterani. Accettando le perdite confermate dall'USAF si arriva ad un \"kill ratio\" di 5,8 MiG distrutti per ogni F-86 abbattuto.\nRestringendo l'analisi all'attivit\u00e0 operativa del \"64 IAK\", tra i piloti che volarono con questo reparto trentanove raggiunsero la qualifica di assi e diciotto divennero \"Eroe dell'Unione Sovietica\". In accordo con le fonti sovietiche, le perdite dei due reparti componenti (324 e 303), ammontarono a cinquantasei MiG (quarantanove a spese di F-86) e trentadue piloti deceduti; nello stesso periodo, le vittorie accreditate furono di trentacinque Sabre. Si arriva ad un \"kill ratio\" di 1,4 a 1, sostanzialmente una situazione di parit\u00e0. Tale rapporto scende ancora ad un valore di 1,2 a 1 se si restringe la valutazione ai combattimenti della versione MiG-15bis.\nGuerra Fredda.\nNegli anni cinquanta i MiG-15 dell'Unione Sovietica e dei paesi firmatari del Patto di Varsavia furono coinvolti in numerosi \"incidenti\" con velivoli del mondo occidentale, intercettati per violazioni dello spazio aereo sovietico interdetto ai voli civili e militari, in una sorta di \"guerra segreta\" mai dichiarata.\nLa maggior parte degli incidenti in cui fu coinvolto il MiG-15 avvenne sopra la Russia orientale, densa di installazioni militari, oppure in prossimit\u00e0 del Mar Baltico, entrambe aree geografiche mantenute sotto particolare osservazione dai ricognitori occidentali.\nIl primo di questi incidenti avvenne il 26 dicembre 1950 sui cieli di Tjumen' nella Russia orientale e port\u00f2 all'abbattimento, ad opera di due MiG-15 \"Fagot A\" del \"523 IAP\", pilotati dal capitano S.A. Bakhayev e del tenente N. Kotov, di un ricognitore RB-29 Superfortress.\nIl 1952 vide l'intensificarsi delle missioni di ricognizione oltre la cortina di ferro con pi\u00f9 trentaquattro incursioni all'interno dello spazio aereo sovietico. L'11 maggio 1952 due MiG-15 intercettarono un Martin PBM-5 Mariner della U.S. Navy sopra il Mar del Giappone. L'idrovolante nonostante i ripetuti attacchi riport\u00f2 solo lievi danni.\nIl 16 giugno 1952 due MiG-15 appartenenti alla Flotta del Baltico attaccarono due Consolidated PBY Catalina della aeronautica svedese in missione di ricerca e soccorso di un C-47 scomparso il giorno 13. Uno dei due Catalina fu seriamente danneggiato e costretto ad un ammaraggio di fortuna vicino al cargo tedesco M\u00fcnsterland che provvide a recuperare l'equipaggio .\nIl 15 luglio 1952 un Martin RB-26 dell'USAF fu attaccato sopra il Mar Giallo. Sedici giorni dopo, sempre nella stessa zona, MiG-15 della Flotta del Pacifico attaccarono un PBM-5 statunitense.\nIl 15 aprile del 1953 due MiG-15 della Flotta del Pacifico intercettarono un Boeing RB50 in missione di ricognizione nei pressi di Petropavlovsk-Kam\u010datskij, nella penisola della Kam\u010datka. Dopo il rifiuto dell'equipaggio statunitense di atterrare in territorio sovietico, il ricognitore fu abbattuto in prossimit\u00e0 del villaggio di Zhoopanovo, con la morte di tutti i membri dell'equipaggio, che fu considerato MIA (\"Missing in Action\").\nIl 7 novembre 1954 un RB-29 penetrato nello spazio aereo sovietico sopra il Mar del Giappone fu intercettato da due MiG-15 in corrispondenza dell'isola di Tanfil'eva. Dopo aver risposto al fuoco con le armi di bordo, l'RB-29 concluse la missione con un atterraggio di fortuna nell'isola di Hokkaid\u014d.\nIl 18 aprile 1955 il MiG-15 pilotato dal capitano Korotkov abbatt\u00e9 un ricognitore RB-47 Stratojet dell'USAF al largo dell'Isola di Bering.\nIl 22 giugno del 1955 un Lockheed P2V Neptune fu attaccato e danneggiato da MiG-15 sopra lo Stretto di Bering, costringendo l'equipaggio, seriamente ferito, ad un atterraggio di fortuna sull'Isola di San Lorenzo, nel Mare di Bering.\nUn altro episodio che coinvolse velivoli della marina statunitense accadde nel luglio del 1956, quando una formazione di MiG-15 del 7\u00b0 IAD, unit\u00e0 appartenente alla Flotta del Pacifico, attacc\u00f2 un Lockheed P2V Neptune in prossimit\u00e0 di Nachodka poco distante da Vladivostok uccidendo un membro dell'equipaggio. Costretti ad un ammaraggio di fortuna nel Mar del Giappone, i membri dell'equipaggio superstiti furono tratti in salvo da unit\u00e0 di soccorso della U.S. Navy.\nEpisodi analoghi si verificarono anche in Europa. Il 29 aprile 1952 un MiG-15 appartenente al \"73 GvIAP\" di base a K\u00f6then nella Germania dell'Est, attacc\u00f2 un Douglas DC-4 dell'Air France (codice F-BELI) lungo il corridoio aereo per Berlino. L'aereo atterr\u00f2 all'aeroporto di Berlino-Tempelhof con ottantanove fori nella parte posteriore della fusoliera e tre feriti. L'avvenimento caus\u00f2 la chiusura temporanea dei voli verso Berlino Ovest.\nIl 12 marzo 1953, un Avro 694 Lincoln (RF531 \u201cC\u201d) del \"Central Gunnery School\" della RAF in volo di addestramento verso Berlino, fu abbattuto 32 km a NE di L\u00fcneburg, in Germania da un MiG-15 sovietico, con la morte dei sette membri dell'equipaggio.\nIl 10 marzo 1953, sopra il villaggio di Merkl\u00edn, si svolse un combattimento aereo tra due MiG-15 cecoslovacchi del \"5.SLP\" (5\u00ba reggimento caccia) pilotati da Jaroslav \u0160r\u00e1mek e Milan Forst e due F-84E del \"53rd Fighter Bomber Squadron\" decollati dalla base aerea di Bitburg nella Germania occidentale e penetrati per 35 km all'interno dello spazio aereo cecoslovacco. Durante l'azione, \u0160r\u00e1mek abbatt\u00e9 il velivolo pilotato dal tenente Warren G.Brown che riusc\u00ec a eiettarsi prima che l'F-84 si schiantasse al suolo.\nUn MiG-15 bulgaro fu protagonista di un tragico incidente nella notte del 27 luglio 1955 quando due caccia della sezione di pronto intervento dell'aeronautica militare bulgara intercettarono un velivolo che si rivel\u00f2 essere un Lockheed L-049 Constellation, (marche 4X-AKC) operato dalla El Al la compagnia di bandiera israeliana, in volo di linea. Il velivolo, il cui volo (Vienna - Tel Aviv via Istanbul) era stato regolarmente schedulato (Volo El Al 402) ma che forse a causa del maltempo aveva deviato dal corridoio prestabilito, fu abbattuto nei pressi della cittadina di Petri\u010d, in Bulgaria, causando la morte di tutti cinquantotto passeggeri a bordo.\nNon mancarono episodi che videro lo svolgersi di brevi scontri tra caccia sovietici e statunitensi, come quello che avvenne il 18 novembre del 1952 al largo di Vladivostok tra quattro MiG-15 del \"781 IAP\" e un egual numero di Grumman F9F Panther del \"VF-781 The Peacemaker\" imbarcato sulla portaerei . Nel breve combattimento aereo, due MiG furono abbattuti . Il pilota del terzo MiG-15, maggiore Pakhomkin, anche se mortalmente ferito, riusc\u00ec ad effettuare un atterraggio di fortuna sulla costa. Gli abbattimenti furono attribuiti ai tenenti D. Middleton e E.R. Williams. Uno dei Panther rimase danneggiato. L'incidente, avvenuto a sole dal porto russo di Vladivostok fu sempre ufficialmente negato sia da parte statunitense che sovietica e fu rivelato solo nel 1961.\nCrisi dello stretto di Taiwan.\nLe operazioni pi\u00f9 importanti che videro i MiG-15 della PLAAF in azione dopo la guerra di Corea, furono gli scontri conseguenti la cosiddetta \"Crisi dello stretto di Formosa\" del 1958, in particolare nel corso della contesa per l'isola di Quemoy (Kinmen) e le isole Matsu.\nNel corso del conflitto i MiG-15 abbatterono o danneggiarono quarantadue aerei della RoCAF con la perdita di quindici velivoli da parte della Cina continentale. Nel corso dei combattimenti aerei furono utilizzati per la prima volta dagli F-86F della RoCAF, i missili aria-aria a guida infrarossa Sidewinder. Fu un F-86F della Cina Nazionalista a ottenere in combattimento il primo abbattimento assoluto con il nuovo missile.\nIn seguito i MiG-15 della PLAAF furono utilizzati per voli di ricognizione su Taiwan oppure come caccia bombardieri, come per esempio durante l'insurrezione tibetana del 1959-1960 o nel corso dell'occupazione delle isole Paracelso nel 1974.\nMedio Oriente.\nI MiG-15 forniti all'aeronautica militare egiziana El Q\u016bw\u0101t El Gaw\u012by\u00e4 El Ma\u1e63r\u012bya furono impegnati per la prima volta in azione durante la crisi di Suez tra il 26 ottobre e il 7 novembre del 1956, nel corso del conflitto conseguente al tentativo anglo-francese, con il supporto israeliano, d'invasione della zona del canale di Suez, conosciuta come \"Operation Musketeer\".\nAll'epoca l'aeronautica militare egiziana disponeva di circa 160 velivoli di vario tipo, principalmente di produzione anglosassone (de Havilland DH.100 Vampire e Gloster Meteor), di cui solo sessantanove operativi. A questi si aggiungevano circa centoventi MiG-15 \"Fagot B\" di costruzione cecoslovacca sbarcati nel porto di Alessandria nel 1955. Di questi solo sessanta erano operativi nel marzo del 1956 .\nIl primo scontro che vide impegnati i MiG-15 egiziani avvenne il 30 ottobre, con l'intercettazione ed il danneggiamento di un English Electric Canberra PR.7 della RAF.\nLo stesso giorno, due MiG-15 assicurarono la copertura a quattro caccia-bombardieri De Havilland Vampire della EAF che bombardavano le posizioni della 202\u00aa divisione Aerotrasportata israeliana, attestata vicino al passo di Mitla, nel Sinai. Nel pomeriggio l'attacco fu ripetuto, stavolta da due caccia-bombardieri Gloster Meteor con la scorta di sei MiG-15. La formazione egiziana fu intercettata da sei Dassault Myst\u00e8re IV delle forze aeree israeliane (Heyl Ha'Avir, Israeli Air Force, IAF). Nello scontro che ne segu\u00ec, gli egiziani persero due MiG, mentre gli israeliani lamentarono la perdita di un Mystere.\nNella notte del primo novembre 1956, Francia e Gran Bretagna lanciarono l'Operazione Moschettiere facendola precedere da un bombardamento ad opera di unit\u00e0 della RAF e della Royal Navy contro le basi dell'aeronautica egiziana nell'area del canale di Suez; in previsione dell'attacco, la maggior parte delle basi erano state liberate e i velivoli dispersi su basi in Siria e in Arabia Saudita.\nNei successivi cinque giorni, con la perdita della superiorit\u00e0 aerea da parte egiziana, i MiG-15 furono impegnati sporadicamente, in azioni d'intercettazione dei bombardieri Canberra della RAF o di supporto a terra.\nCon la fine delle operazioni, le perdite per l'aviazione egiziana ammontavano a quattro (otto secondo altre fonti) MiG-15 distrutti in combattimento con l'aviazione israeliana pi\u00f9 altri otto distrutti a terra. Da parte egiziana furono accreditati ai MiG l'abbattimento di due caccia israeliani, il danneggiamento di altri due e la distruzione di un ulteriore velivolo al suolo.\nSei anni dopo nel 1962, i MiG-15 egiziani furono impiegati per attacchi al suolo durante la guerra civile yemenita, mentre nel corso della guerra dei sei giorni (5-11 giugno 1967) i MiG-15 furono gli unici caccia bombardieri impiegati dalle aviazioni egiziana e siriana, anche se la maggior parte di essi furono distrutti al suolo dall'aviazione israeliana.\nVietnam.\nIn Vietnam furono utilizzati MiG-15 e MiG-15UTI per l'addestramento dei piloti. Non ci sono tracce di utilizzi del MiG-15 contro aerei americani nelle fasi iniziali della Guerra del Vietnam.\nAltri eventi.\nYuri Gagarin, il primo uomo nello spazio, mor\u00ec in un incidente il 27 marzo del 1968, all'et\u00e0 di trentaquattro anni, mentre volava, in compagnia del pilota istruttore Vladimir Seryogin, a bordo di un MiG-15UTI schiantatosi al suolo nelle vicinanze della citt\u00e0 di Kir\u017ea\u010d.\nNella versione ufficiale fu dichiarato che Yuri Gagarin avesse cercato di evitare un oggetto estraneo, forse un pallone sonda, effettuando una manovra sbagliata che l'aveva portato a descrivere una spirale profonda nel cielo fino all'inevitabile impatto al suolo.\nRecentemente, il cosmonauta russo Aleksej Archipovi\u010d Leonov ha diffuso una diversa versione, rivelando, che in un rapporto dell'epoca, ora declassificato, si fa riferimento al fatto che proprio quel giorno, caratterizzato da tempo pessimo e scarsa visibilit\u00e0, un caccia Sukhoi Su-15 si trovava in volo supersonico ad una quota non autorizzata, molto vicino al MiG-15 di Gagarin e possa aver causato con la turbolenza creata dal bang supersonico, il capovolgimento e la successiva spirale incontrollata del MiG.\nVersioni.\nRadar d\u2019intercettazione.\nA partire dal mese di dicembre del 1948 le autorit\u00e0 sovietiche disposero lo sviluppo di un sistema radar da impiegare sugli aerei da caccia al fine di contrastare i nuovi bombardieri che all\u2019epoca erano in fase di studio o stavano per entrare in servizio nelle forze aeree dei paesi aderenti alla NATO.\nAddestratore biposto.\nLe autorit\u00e0 sovietiche compresero fin dai primi momenti che un velivolo tanto d\u2019avanguardia quanto si prospettava essere il MiG-15 avrebbe creato la necessit\u00e0 di un\u2019apposita versione da addestramento. Per questa ragione gi\u00e0 il 6 aprile del 1949 (due mesi prima che i primi aerei di serie uscissero dalle catene di montaggio) fu emessa una direttiva che impegnava l\u2019OKB Mikoyan-Gurevich a realizzare una variante che mantenesse, quanto pi\u00f9 possibile, inalterate le performance di volo della versione monoposto.\nIdentificato come Izdelie 312 dalle autorit\u00e0 e ST dal progettista, il nuovo velivolo fu approntato con rapidit\u00e0 estrema tanto che il prototipo usc\u00ec dalla fabbrica prima della fine del seguente mese di maggio. Strutturalmente il prototipo differiva dal caccia MiG-15 esclusivamente per il doppio abitacolo che ospitava nella postazione anteriore l\u2019allievo pilota. La cabina era sormontata da un lungo tettuccio vetrato la cui parte anteriore era incernierata sul lato destro mentre la parte posteriore era scorrevole verso la coda dell\u2019aereo\nProgetto \"Burlaki\".\nIn concomitanza con la realizzazione del bombardiere strategico Tupolev Tu-4, l'aviazione sovietica valut\u00f2 le possibilit\u00e0 di fornirgli una scorta adeguata, ruolo che non poteva essere affidato al MiG-15 a causa della sua autonomia insufficiente. I sovietici affrontarono il problema ricorrendo alla soluzione del caccia parassita, tema gi\u00e0 affrontato una decina d'anni prima con il progetto Zveno.\nIn questo caso i lavori di progettazione furono affidati all'OKB 115 guidato da Aleksandr Sergeevi\u010d Jakovlev e la soluzione proposta prevedeva l'utilizzo di un sistema di traino grazie al quale un MiG-15bis si agganciava in volo al bombardiere mediante un cavo di traino (di lunghezza fino a 100 metri); una volta completata la manovra, il pilota del caccia poteva spegnere il motore e proseguire la missione come se fosse alla guida di un aliante. In caso di contatto con aerei nemici il pilota del caccia doveva riaccendere il motore ed ingaggiare il combattimento per poi riprendere il proprio volo trainato fino al ritorno alla base.\nIl sistema, definito Burlaki, fu inizialmente sperimentato utilizzando il primo prototipo del primo Yakovlev Yak-25 agganciato ad un North American B-25 Mitchell modificato; in un secondo momento, a partire dal febbraio del 1951, furono utilizzati un Tu-4 ed un MiG-15bis. I risultati dei voli di prova furono incoraggianti e dimostrarono che le operazioni potevano essere condotte efficacemente ed in sicurezza sia in volo diurno che notturno e che le prestazioni del bombardiere erano condizionate in modo marginale dalla presenza del caccia parassita.\nAnche le prove di accettazione, svolte tra il 28 luglio ed il 24 agosto del 1951, fornirono riscontri positivi e dimostrarono che la combinazione tra i due velivoli poteva raggiungere la velocit\u00e0 massima di 490\u00a0km/h e la massima autonomia operativa di 3\u00a0920\u00a0km a 6\u00a0000\u00a0m di quota. Tuttavia in quest'occasione emerse un problema considerevole: con il motore spento l'impianto di condizionamento dell'abitacolo del MiG-15 non era in grado di funzionare e trascorrere lunghe ore a quote elevate in una cabina sempre pi\u00f9 calda e con in volto la maschera dell'ossigeno richiedeva al pilota una notevole dose di sopportazione.\nLa relazione finale relativa alle prove mise comunque in luce la ridotta velocit\u00e0 operativa, rispetto allo standard del Tu-4, e le scarse possibilit\u00e0 del caccia di raggiungere autonomamente la base una volta sganciatosi per sostenere un combattimento; si suggeriva pertanto di cambiare radicalmente l'idea alla base del progetto dando indicazioni di utilizzare il cavo di collegamento per effettuare rifornimenti in volo anzich\u00e9 per il traino.\nMalgrado queste conclusioni, fu decisa la prosecuzione del programma con la realizzazione di cinque Tu-4 ed altrettanti MiG-15 modificati e dotati dei sistemi di aggancio e di traino. Furono svolte complessivamente 142 operazioni di aggancio, di cui 17 notturne, senza che si riscontrassero problemi. Simulazioni di missioni operative dimostrarono che per consentire ragionevoli possibilit\u00e0 di successo ai caccia di scorta il tempo minimo di reazione era di quattro minuti, garantito solo dalla presenza di un radar di ricerca, con un raggio di scoperta di almeno 60\u00a0 km, installato a bordo del velivolo da bombardamento.\nIn breve tempo per\u00f2 il progetto Burlaki fu abbandonato, reso obsoleto dalle innovazioni tecnologiche: il Tu-4 lasci\u00f2 spazio al Tu-16, dotato di maggiore velocit\u00e0 ed equipaggiato con strumenti ECM, mentre nuovi esperimenti aprivano definitivamente la porta alle operazioni di rifornimento in volo da aerei appositamente modificati.\nRifornimento in volo.\nIn epoca contemporanea al progetto Burlaki le autorit\u00e0 sovietiche, sempre al fine di incrementare l\u2019autonomia operativa dei velivoli in servizio, valutarono anche sistemi di rifornimento in volo, i cui primi esperimenti, svolti utilizzando esemplari di TB-1 e TB-3, risalivano agli anni trenta.\nIl MiG-15 entr\u00f2 tra i velivoli interessati da queste prove quando fu sperimentata una variante del progetto Burlaki che prevedeva l\u2019impiego di un Tu-4 non pi\u00f9 in funzione di \u201ctrainatore\u201d bens\u00ec nel ruolo di aerocisterna dal quale veniva srotolato, anzich\u00e9 un cavo di traino, un tubo di rifornimento destinato ad agganciarsi all\u2019asta disposta sul muso del caccia nella quale era presente una valvola per l\u2019acquisizione del carburante; sperimentato, con risultati alterni, tra il mese di settembre del 1954 ed il marzo del 1955, questo sistema vide all'opera gli stessi aerei che gi\u00e0 erano stati utilizzati per il progetto Burlaki.\nUn secondo sistema, pi\u00f9 semplice nei dettagli e pi\u00f9 efficiente (vista la possibilit\u00e0 di rifornire due distinti velivoli), fu sperimentato utilizzando aerei specificamente modificati; a partire dal 1953 furono utilizzati diversi tipi di tubo ma vari inconvenienti, in particolare legati alle turbolenze aerodinamiche che investivano le sonde di rifornimento, fecero fallire i test di volo per l'accettazione in servizio ed il sistema di rifornimento fu accantonato, per rimanere inattuato per impieghi tattici fino ai primi anni ottanta.\nUtilizzatori.\nOltre a restare per molti anni in servizio nell'URSS (anche con la componente aerea della marina, il che diede origine alla errata convinzione che ne esistesse una variante da portaerei), il MiG-15 venne fornito a tutte le aviazioni comuniste e a molte del terzo mondo, anche nella variante biposto. La sola Cina ne ricevette circa mille.\nEsemplari attualmente esistenti.\nMolti sono gli esemplari conservati presso le strutture museali di tutto il mondo, tra questi:"}
{"id": "483188", "revid": "729019", "url": "https://it.wikipedia.org/wiki?curid=483188", "title": "Capitale sociale (economia)", "text": " \nIl capitale sociale (o capitale di rischio), in economia aziendale, \u00e8 il capitale contribuito alla societ\u00e0 da parte dei soci e che viene impiegato nelle attivit\u00e0 di business (a meno che si creino delle riserve in base a quanto pattuito e dichiarato nello statuto societario). Essendo \"di rischio\", il capitale pu\u00f2 essere anche perso interamente o aumentato se le attivit\u00e0 generano profitti/utili dai ricavi. Il capitale \u00e8 indicativo delle risorse su cui l'azienda pu\u00f2 contare da parte dei propri azionisti. Viene anche detto \"di rischio\" poich\u00e9, in caso di cessazione della attivit\u00e0, una volta liquidato l'attivo vengono prima rimborsate tutte le passivit\u00e0 secondo il loro grado di privilegio, ed infine per ultimo il capitale sociale - che \u00e8 quindi maggiormente a rischio.\nIl capitale sociale pu\u00f2 essere formato da beni tangibili (denaro, edifici, terreni, veicoli, macchinari...) e intangibili (e.g. brevetti), tutti beni liquidabili tramite per esempio la vendita a compratori o in un'asta e hanno un valore in denaro (in inglese, si dicono \"asset\"). Per convenzione contabile, \u00e8 una voce del passivo dello stato patrimoniale di ammontare pari ai conferimenti in denaro, di beni in natura o di crediti da parte dei titolari di una societ\u00e0 di capitali. La cifra del capitale sociale \u00e8 una quota ideale del patrimonio netto che \u00e8 rappresentato dalla differenza positiva tra le attivit\u00e0 e le passivit\u00e0 reali della societ\u00e0. Simili dati si trovano indicati nei vari report finanziari (e.g. il foglio di bilancio) e sono resi pubblici per motivi di information disclosure/trasparenza informativa.\nDisciplina normativa.\nItalia.\nModalit\u00e0 di conferimento e capitale sociale minimo.\nI beni conferiti e i crediti devono essere stimati da un perito e conferiti obbligatoriamente al 100% al momento della sottoscrizione del capitale (art. 2343 del codice civile). L'obbligo di versamento integrale dei conferimenti resta solamente in capo alla societ\u00e0 per azioni unipersonale.\nPer i conferimenti in denaro deve essere fatto un versamento pari al 25% dell'ammontare al momento della sottoscrizione, mentre i conferimenti in natura non possono che essere liberati in unica soluzione.\nUnica eccezione il caso di societ\u00e0 di capitali uni-personale, dove anche il conferimento di denaro deve essere fatto al 100% al momento della sottoscrizione.\nNella societ\u00e0 per azioni non possono essere fatti i conferimenti di prestazione d'opera, possibili nelle societ\u00e0 di persone e, dal 2003, nella S.r.l. (art. 2345 c.c.)\nPertanto, il capitale sociale si distingue in capitale sottoscritto, conferito e versato.\nIn Italia, il capitale sociale minimo per fondare una S.r.l. deve essere pari o superiore a 10.000\u20ac, mentre per fondare una S.p.A. deve essere pari o superiore a 50.000\u20ac. Il capitale sociale minimo \u00e8 una forma di garanzia blanda siccome sicuramente nel lungo tempo pu\u00f2 variare vistosamente (pu\u00f2 anche finire versato in una societ\u00e0 figlia e controllata/sussidiaria in contesto di scissione societaria) e, nell'ordinamento italiano, questo requisito potrebbe essere interpretato come paternalistico se messo a confronto con altri ordinamenti pi\u00f9 spiccatamente neoliberisti (negli USA e UK il requisito di capitale minimo \u00e8 assente).\nRelazione giurata.\nI beni conferiti, diversi da conferimenti in denaro, devono essere accompagnati da una relazione giurata. Il tribunale nomina un esperto che ha il compito di sottoscrivere tale relazione.\nLa relazione giurata contiene la descrizione del bene, dei criteri seguiti per la perizia, l'attestazione che il valore del bene \u00e8 almeno pari a quello attribuito ai fini della determinazione del capitale sociale e del sopraprezzo.\nLa perizia serve a tutela di tutti portatori di interesse nei confronti dell'impresa, a garantire l'attendibilit\u00e0 dei bilanci societari, vale a dire che il valore nominale iscritto come capitale sociale non sia superiore al valore reale dei conferimenti.\nRiforma del D/Lgs 142/2008.\nIl Decreto Lgs. n. 142 del 4 agosto 2008 riforma la disciplina dei conferimenti per le societ\u00e0 per azioni. Se il conferimento riguarda valori mobiliari o strumenti del mercato monetario, non serve la perizia se il valore stimato non \u00e8 superiore al valore ponderato negli ultimi sei mesi dello stesso strumento, rilevato in mercato regolamentato a piacere.\nSe il conferimento riguarda beni o crediti diversi dai precedenti, non \u00e8 pi\u00f9 obbligatoria la perizia quando il valore dei beni non supera:\nIl decreto introduce una certa discrezionalit\u00e0. Per i valori mobiliari o gli strumenti monetari, l'azienda pu\u00f2 scegliere il mercato regolamentato che presenti una quotazione, presumibilmente la pi\u00f9 alta, per i beni oggetto della stima; per gli altri beni o crediti, pu\u00f2 scegliere una persona esperta a piacere, con il vincolo della \"comprovata professionalit\u00e0\" e dell'indipendenza dal conferente e dalla societ\u00e0 conferitaria.\nModalit\u00e0 di sottoscrizione delle quote.\nLa sottoscrizione pu\u00f2 essere limitata a un numero predeterminato di soci, ovvero, pi\u00f9 raramente, una sottoscrizione pubblica.\nSi ricorre a una sottoscrizione pubblica ad esempio per creare una \"public company\" ad azionariato diffuso, o per il salvataggio di una societ\u00e0 da un'azione fallimentare, in mancanza di un unico soggetto disposto a rilevarla e investire per il suo risanamento.\nAumento di capitale.\nIl capitale sociale, durante la vita della societ\u00e0, pu\u00f2 essere modificato nel suo ammontare mediante un'apposita delibera dell'assemblea straordinaria, implicando una modificazione dello statuto. La scelta di aumentare la cifra del capitale \u00e8 rimessa agli organi di amministrazione della societ\u00e0, quindi libera, mentre l'opposta operazione di riduzione, oltre che liberamente, \u00e8 imposta per legge quando vi siano state perdite che abbiano intaccato il capitale sociale di oltre un terzo e se nel caso si sia ridotto sotto il limite legale, l'assemblea oltre a deliberare la riduzione deve contemporaneamente aumentarlo a una cifra non inferiore al minimo (cosiddetta \"ricapitalizzazione\") oppure trasformare il tipo sociale.\nPossono essere conferiti gli stessi beni conferibili in sede di costituzione della societ\u00e0, inoltre possono essere utilizzate le quote del patrimonio netto disponibili (cosiddetto \"passaggio di riserve a capitale\").\nNelle societ\u00e0 per azioni, l'aumento si ha mediante l'emissione di nuove azioni, quindi prevendendo diritti di opzione per gli azionisti e per gli obbligazionisti convertendo, oppure aumentando il valore nominale delle azioni in circolazione. L'emissione di azioni pu\u00f2 esser fatto alla pari, con riferimento al valore nominale, o sopra la pari, cio\u00e8 prevedendo il cosiddetto \"sovrapprezzo azioni\".\nLe procedure per la stima e accertamento del valore dei beni conferiti sono le stesse previste all'atto della costituzione della societ\u00e0 di capitali.\nDiritto di voto.\nIl D.L. n.66/2014 (cosiddetto \"Decreto Competitivit\u00e0\") introduce per la prima volta nell'ordinamento italiano le azioni con voto plurimo, che consentono ai relativi detentori di esprimere da uno ad un massimo di tre voti in Consiglio di Amministrazione, per ogni singola quota azionaria posseduta.\nViene in questo modo superato lo storico principio \"\"un'azione=un solo voto\" \" che in Italia vigeva ininterrottamente dal lontano 1942, dopo aver attraversato indenne tutte le modifiche al diritto societario. La norma prevedeva che il potere di direzione e controllo dell'azionista fosse strettamente collegato e proporzionale al rischio da questi assunto nell'impresa col capitale proprio investito in quote azionarie.\nPatrimoni destinati ad uno specifico affare.\nLa riforma del diritto societario del D.Lgs. 6/2003 ha introdotto per le societ\u00e0 per azioni la possibilit\u00e0 di costituire uno o pi\u00f9 patrimoni destinati ad uno specifico affare (ex art. 2447 c.c.). la delibera istitutiva di tali patrimoni \u00e8 soggetta ad un obbligo di pubblicit\u00e0 simile a quello previsto per le societ\u00e0 di nuova costituzione.\nPer ogni patrimonio dedicato ad uno specifico affare \u00e8 previsto un rendiconto separato e l'obbligo di indicare nello stato patrimoniale i singoli beni ad esso destinati. Il loro uso \u00e8 vincolato all'affare per il quale il patrimonio \u00e8 destinato: a fronte di tale limitazione dei diritti di propriet\u00e0, il patrimonio pu\u00f2 essere aggredito solamente dai creditori che abbiano contratto obbligazioni relativamente ad esso. Tale deroga al principio generale della \"par condicio creditorum\" consente agli imprenditore di creare fondi vincolati e maggiormente protetti dal rischio di pignoramento."}
{"id": "483193", "revid": "3537844", "url": "https://it.wikipedia.org/wiki?curid=483193", "title": "Bettan", "text": ""}
{"id": "483194", "revid": "3537846", "url": "https://it.wikipedia.org/wiki?curid=483194", "title": "Elisabeth Andreasson", "text": ""}
{"id": "483197", "revid": "524126", "url": "https://it.wikipedia.org/wiki?curid=483197", "title": "Coerenza della cache", "text": ""}
{"id": "483198", "revid": "196390", "url": "https://it.wikipedia.org/wiki?curid=483198", "title": "Cache coherency", "text": ""}
{"id": "483205", "revid": "198277", "url": "https://it.wikipedia.org/wiki?curid=483205", "title": "Rose McGowan", "text": "Come attrice \u00e8 conosciuta principalmente per il ruolo di Paige Matthews nella serie televisiva \"Streghe\" (2001-2006) e per le interpretazioni nei film della saga \"Grindhouse\".\nBiografia.\nSecondogenita (di sei figli) di Daniel McGowan, un artista statunitense di origini irlandesi, e di Terri, una scrittrice statunitense di origini francesi, Rose \u00e8 nata e ha trascorso l'infanzia a Certaldo, in Italia, in quanto la sua famiglia faceva parte della locale sezione del movimento religioso Bambini di Dio. L'attrice successivamente dichiar\u00f2: \u00abla mia famiglia \u00e8 fuggita quando hanno iniziato a predicare le relazioni sessuali tra adulti e bambini. Sono cresciuta in un ambiente pastorale ma il resto non mi piaceva per niente. Le donne della setta erano trattate da inferiori\u00bb; fu il padre che decise una notte di fuggire, con tutta la famiglia (all'epoca era bigamo, quindi port\u00f2 con s\u00e9 entrambe le mogli).\nFino ai nove anni ha vissuto in Toscana e ha viaggiato in Europa coi genitori, che divorziarono pochi mesi dopo; quindi si trasfer\u00ec dapprima in Canada, a Montr\u00e9al, e poi negli Stati Uniti, inizialmente a Springfield e in seguito a Gig Harbor. L'attrice parlava ma non era solita usare la lingua inglese, finch\u00e9 non arriv\u00f2 oltreoceano. Rose ha vissuto i primi anni dell'adolescenza tra casa della madre e del padre per poi trasferirsi a Seattle da una parente e poi, assieme alla madre, a Los Angeles, decidendo poi di emanciparsi all'et\u00e0 di quindici anni per vivere indipendentemente.\nRose ha avuto il suo debutto come attrice all'et\u00e0 di diciannove anni, nel 1992, con un piccolo ruolo nel film \"Il mio amico scongelato\". Il suo ruolo in una commedia nera del 1995, \"Doom Generation\", attir\u00f2 su di lei l'attenzione dei critici cinematografici e ricevette una candidatura per il miglior debutto all'edizione 1996 degli Independent Spirit Awards. Nello stesso anno fu inoltre scelta per il ruolo di Tatum Riley, \"migliore amica\" di Sidney Prescott, nel cult movie horror \"Scream\".\nDurante la seconda parte degli anni 1990, Rose ha partecipato a film indipendenti come \"Southie\" (2000), \"Vivere fino in fondo\" e \"Lewis and Clark and George\" (1997) nonch\u00e9 l'adattamento del 1998 di \"Phantoms\", dal romanzo di Dean Koontz. Nel 1999 ha invece preso parte a un'altra commedia nera, \"Amiche cattive\", in cui interpretava una studentessa delle superiori che cercava di nascondere il suo coinvolgimento nell'omicidio di un'amica.\nNel 2001, dopo alcune piccole parti (come un ruolo nel film a tema wrestling, \"Pronti alla rissa\", dove ha interpretato un'addetta al box-office), e la sua partecipazione a \"Monkeybone\", Rose entra nel cast fisso della popolare serie TV \"Streghe\", dove dalla quarta stagione subentra a Shannen Doherty. Per questa sua interpretazione riceve un Family Television Award. Nel maggio del 2005 ha poi interpretato la cantante/attrice Ann-Margret nella miniserie della CBS sulla vita di Elvis Presley.\nNel 2007 viene scelta come protagonista del doppio capitolo cinematografico \"Grindhouse\", di Quentin Tarantino e Robert Rodriguez: in \"Grindhouse - A prova di morte\" ricopre il ruolo dell'ingenua Pam, e in \"Grindhouse - Planet Terror\" della spogliarellista Cherry Darling. Nel 2007 \u00e8 rimasta ferita sotto a un occhio da un bisturi durante un intervento chirurgico per la sinusite; in seguito a ci\u00f2, ha subito due interventi di chirurgia plastica al viso che ne hanno parzialmente modificato i tratti.\nIn qualit\u00e0 di attrice, nel 2008 presenta \"The Essentials\", vetrina cinematografica settimanale del canale televisivo TMC. Successivamente \u00e8 stata scelta per alcuni film \"fantasma\", ovvero non pi\u00f9 girati a causa della crisi finanziaria che ha colpito l'industria cinematografica. Ha poi recitato in \"Fifty Dead Men Walking\" e nella sesta stagione del medical \"Nip/Tuck\", accanto a Julian McMahon, gi\u00e0 suo collega in \"Streghe\".\nNel 2010 inizia le riprese di \"Dead Awake\", dove la McGowan interpreta la protagonista Charlie. Sempre nello stesso anno inizia le riprese di \"Machete\", il film splatter di Robert Rodriguez, dove impersona la serial-killer Ginger in una sola scena; nel montaggio definitivo tale sequenza \u00e8 stata, per\u00f2 eliminata, ma \u00e8 possibile visionarla tra i contenuti speciali dell'edizione DVD.\nL'anno seguente interpreta Marique, un personaggio met\u00e0 umano e met\u00e0 strega, nel film \"Conan the Barbarian\" di Marcus Nispel. Ancora nel 2011 inizia le riprese di \"Rosewood Lane\", thriller di cui la McGowan \u00e8 protagonista interpretando il ruolo di Sonny Blake, una psicologa perseguitata da un inquietante ragazzo; e in \"The Pastor's Wife\", film TV ispirato a una storia vera, in cui la McGowan interpreta la protagonista, Mary Winkler, una casalinga che uccide il proprio marito. Partecipa poi alla serie \"C'era una volta\" della ABC dove recita per la terza volta nei panni di una strega, Cora, ovvero la regina di cuori.\nNel settembre 2015 debutta come cantante con il singolo \"RM486\" accompagnato da un video diretto da Jonas \u00c5kerlund; in un'intervista ha dichiarato: \u00abmi sono svegliata un giorno e mi sono resa conto che odiavo e avevo sempre odiato recitare. Sono per la maggior parte uomini a scrivere le sceneggiature, perci\u00f2 per quindici anni ho dato voce a pensieri maschili\u00bb. Nel luglio 2016 dirige il video musicale del remix di \"Catman (The Rosies Are Coming)\", canzone di Y\u014dko Ono.\nNell'ottobre 2017, insieme alla collega Ashley Judd, \u00e8 stata tra le prime a denunciare pubblicamente le molestie sessuali sub\u00ecte anni prima dal produttore Harvey Weinstein: il gesto ha portato altre e famose attrici a uscire allo scoperto, contribuendo a svelare uno scandalo che ha destato grande scalpore nell'ambiente \"hollywoodiano\".\nVita privata.\nRose si \u00e8 sposata nel 2013 a Los Angeles con l'artista visivo Davey Detail, da cui ha poi divorziato nel 2016. Precedentemente aveva avuto una relazione di tre anni e mezzo con il musicista Marilyn Manson, conclusasi nel 2001, mentre dal 2007 al 2009 era stata legata al regista Robert Rodriguez.\nDoppiatrici italiane.\nNelle versioni in italiano dei suoi film, Rose McGowan \u00e8 stata doppiata da:"}
{"id": "483206", "revid": "1480390", "url": "https://it.wikipedia.org/wiki?curid=483206", "title": "Berg (fiume)", "text": "Il fiume Berg (\"Berg River\" in inglese, \"Bergrivier\" in afrikaans) si trova in Sudafrica a nord di Citt\u00e0 del Capo e scorre nella provincia del Capo Occidentale. \n\u00c8 lungo circa 294\u00a0km con un bacino di circa 7.715\u00a0km\u00b2, nasce nelle montagne di Stellenbosch e sfocia nell'oceano Atlantico nei pressi di Velddrif. Il 65% circa del territorio compreso nel bacino \u00e8 dedicato all'agricoltura. \nLe citt\u00e0 principali che vi si trovano sono Velddrift e Laaiplek nei pressi della costa, Piketberg che \u00e8 la citt\u00e0 principale dell'area, Hopefield, Moorreesburg e Darling nell'interno, Wellington e Paarl nella parte superiore del suo corso.\nNella stagione delle piogge (luglio) \u00e8 sede della Berg River Marathon, una competizione di canoa."}
{"id": "483210", "revid": "767487", "url": "https://it.wikipedia.org/wiki?curid=483210", "title": "Megaclite (astronomia)", "text": "Megaclite \u00e8 un satellite naturale minore del pianeta Giove.\nIl corpo \u00e8 stato scoperto nel novembre 2000 da una squadra di astronomi dell'Universit\u00e0 delle Hawaii guidata da Scott Sheppard e composta, fra gli altri, da David Jewitt, Yanga Fern\u00e1ndez ed Eugene Magnier.\nL'Unione Astronomica Internazionale ha attribuito al satellite il nome di Megaclite, una delle numerose amanti di Zeus secondo la mitologia greca. Il corpo era in precedenza noto con la designazione provvisoria S/2000 J 8.\nParametri orbitali.\nIn virt\u00f9 dei suoi parametri orbitali Megaclite \u00e8 comunemente considerato un membro del gruppo di Pasife, che si compone dei satelliti gioviani con semiassi maggiori compresi fra 22,8 e 24,1 milioni di chilometri, e con inclinazioni orbitali comprese fra 144,5\u00b0 e 158,3\u00b0."}
{"id": "483211", "revid": "22475", "url": "https://it.wikipedia.org/wiki?curid=483211", "title": "Giardino Corsini", "text": "Il giardino Corsini al Prato fa parte del complesso del palazzo Corsini al Prato (via il Prato, 58), da distinguere dal palazzo Corsini sul Lungarno, appartenuto alla ricca famiglia dei Corsini a Firenze.\nIl Prato.\nLa zona del Prato \u00e8 un grande slargo nella zona ovest del centro storico di Firenze, un tempo non lastricata in quanto destinata al mercato settimanale del bestiame. La zona era ed \u00e8 tuttora incuneata fra l'area di influenza del convento domenicano di Santa Maria Novella e quello degli umiliati di Ognissanti ed ospitava anche alcuni ospedali per lebbrosi che la rendevano piuttosto malsana.\nDalla met\u00e0 del Cinquecento la zona sub\u00ec una vera rinascita divenendo luogo di rappresentanza e passeggio, una riqualificazione suggellata dalle nozze fra il Granduca Ferdinando I e Cristina di Lorena nel 1589, che si svolsero proprio in questa area, magnificamente arredata da scenografie creata dai grandi artisti di corte come il Giambologna, Bartolomeo Ammannati e Bernardo Buontalenti.\nIl casino Cinquecentesco.\nProprio a quegli anni, esattamente al 1590, risale la posa della prima pietra del palazzo su una zona rialzata del Prato, progettato dal Buontalenti per Alessandro Acciaiuoli, un aristocratico con la passione della botanica, che desiderava possedere un \"casino\", una di quelle costruzioni cio\u00e8 allora di gran moda, che consistevano in una sorta di villa in citt\u00e0 circondata da un ampio parco.\nPer questo il palazzo si sviluppa essenzialmente al pian terreno, dove la famiglia viveva vicino al giardino, con i soffitti alti e le decorazioni che normalmente erano riservate ai piani nobili dei palazzi cittadini. Al progetto originale appartengono le \"finestre inginocchiate\", cio\u00e8 con i mensoloni appoggiati su sostegni sporgenti, con timpani spezzati che ancora si vedono. Pochi anni dopo per\u00f2, il fallimento del Banco dei Ricci, famiglia legata amichevolmente e finanziariamente agli Acciaioli, port\u00f2 ad un effettivo blocco dei lavori.\nI Corsini.\nNel 1620 la propriet\u00e0 venne ceduta ai Corsini e l'atto di vendita parla di un \"casamento non finito\", di un \"semplicista\", cio\u00e8 di un orto di piante medicinali come si coltivavano al giardino dei Semplici, e di una \"ragnaia\", cio\u00e8 un boschetto di lecci, dove erano installate anche le reti per la cattura dei volatili.\nFilippo Corsini affid\u00f2 la realizzazione di un giardino all'italiana a Gherardo Silvani, che cre\u00f2 il bel viale adornato da statue che ancora esiste sul retro della villa, con le sculture che poggiano su piedistalli di altezza digradante per creare un effetto prospettico di maggiore ampiezza.\nImmancabili decorazioni geometriche con siepi di bosso decorarono il parco, assieme a due \"selvatici\", cio\u00e8 due zone boscose in una delle quali fu realizzato un labirinto di alloro, e ben tre limonaie, a testimonianza della sfrenata passione dell'epoca per gli agrumi, piante belle ed esotiche per i rigidi inverni toscani.\nNel Settecento la famiglia raggiunge il suo apogeo con l'elezione al soglio pontificio del Cardinale Lorenzo Corsini come papa Clemente XII, il cui nipote Neri fu un grande collezionista di antichit\u00e0, come testimonia la collezione di lapidi e iscrizioni varie antiche (greche, latine ed etrusche) inserite sotto la loggia della facciata del palazzo in cornici decorative, analogamente a quanto fatto dai Riccardi nel palazzo Medici Riccardi.\nL'Ottocento.\nNell'Ottocento, quella che era una residenza temporanea estiva (rispetto al palazzo Corsini sul Lungarno) divent\u00f2 residenza stabile del Marchese Neri Corsini di Lajatico, e sub\u00ec importanti lavori di ingrandimento ad opera dell'architetto Ulisse Faldi, con la creazione di due ali laterali in stile neorinascimentale. Successivamente, verso il 1860, Vincenzo Micheli realizz\u00f2 un nuovo edificio affacciato sul Prato, sul sito dell'antico convento dei Santi Maria e Giuseppe sul Prato, sul quale trov\u00f2 spazio una balconata per poter assistere al palio dei Berberi, una gara ippica, versione fiorentina del palio di Siena, che si disput\u00f2 fino al 1870 circa, da via Ponte alle Mosse (che deve il suo nome proprio al fatto che la corsa prendesse \"le mosse\", cio\u00e8 partisse da qua) fino a porta alla Croce (l'attuale piazza Beccaria).\nIl giardino sub\u00ec una nuova trasformazione su impulso della pittrice Antonietta Wald Stratten secondo la moda allora dominante del giardino all'inglese in stile romantico, con le ragnaie trasformate in boschetti di alberi a crescita rapida, percorsi da sentieri, e con l'apertura di un laghetto davanti alla limonaia, che per\u00f2 fu presto interrato per il ristagnare delle acque che portava insane colonie di zanzare. Resta comunque la graziosa statua di bambino sulla tartaruga eseguita per il centro dello specchio d'acqua.\nIl Novecento.\nL'ultima sistemazione fu progettata da Oliva di Collobiano su incarico di Giorgiana Corsini (1939-2020), che negli anni '80 rifece le aiuole del giardino all'italiana con le peonie di varie tonalit\u00e0 rosa, una scelta piacevole, ma non filologica rispetto al giardino antico.\nUna volta all'anno, a met\u00e0 maggio, ospita la rassegna dedicata alle eccellenze artigiane e agli antichi mestieri \"Artigianato e Palazzo\"."}
{"id": "483212", "revid": "36426", "url": "https://it.wikipedia.org/wiki?curid=483212", "title": "Granduca Ferdinando I", "text": ""}
{"id": "483215", "revid": "1782831", "url": "https://it.wikipedia.org/wiki?curid=483215", "title": "Luca Goldoni", "text": "Biografia.\nDurante la sua carriera di giornalista ha fatto dapprima il cronista di nera, poi l'inviato di guerra, infine l'osservatore di costume . Attualmente collabora con \"Il Corriere della Sera\" e ha una rubrica fissa settimanale su QN (Resto del Carlino, il Giorno, la Nazione). Ha altres\u00ec una sua rubrica sul settimanale \"Oggi\".\nFra i molti suoi libri: \"Lei m'insegna\", \"\u00c8 gradito l'abito scuro\" e \"Cio\u00e8\" (Arnoldo Mondadori Editore), \"Maria Luigia donna in carriera\", \"Italia al guinzaglio\", \"Il sopravvissuto\" (premio Fenice Europa), \"Garibaldi, l'amante dei due mondi\", \"Vita da bestie\" (Premio Cimitile 1999), \"Una bestia per amico\", tutti editi da Rizzoli; inoltre ha scritto \"Se torno a nascere\" pubblicato nel 1981 per Arnoldo Mondadori Editore.\nHa ricevuto diversi premi tra i quali si segnala il \"Libro d'oro\", per aver superato i tre milioni di copie vendute con i suoi titoli e la \"Palma d'Oro al salone dell'umorismo\" per \"Non ho parole\".\nTra i suoi ultimi titoli ricordiamo: \"Il mare nell'anima\", \"Tranelli d'Italia\" e \"Francesco Baracca\" scritto con il figlio Alessandro.\nNegli anni si \u00e8 creato una sorta di aneddoto secondo il quale egli avrebbe personalmente attribuito a Nilla Pizzi il titolo di \"Regina della canzone italiana e del Festival di Sanremo\" in riferimento alle multiple vittorie conseguite dalla cantante ai primi festival. Lo stesso Luca Goldoni ha per\u00f2 smentito tale voce dichiarando a riguardo: \u00abPerdurando il curioso equivoco, preciso di non aver mai definito la signora Nilla Pizzi \"regina della canzone italiana\": se mai l'avessi fatto avrei usato un'espressione meno ovvia\u00bb."}
{"id": "483217", "revid": "339392", "url": "https://it.wikipedia.org/wiki?curid=483217", "title": "Mig-15", "text": ""}
{"id": "483220", "revid": "1904508", "url": "https://it.wikipedia.org/wiki?curid=483220", "title": "Corsini", "text": "La casata Corsini \u00e8 una nobile famiglia originaria di Firenze. Il pi\u00f9 famoso esponente fu papa Clemente XII.\nStoria.\nOrigini.\nLe origini della famiglia vengono in genere indicate con l'arrivo di Neri Corsini a Firenze nella seconda met\u00e0 del XII secolo, proveniente dal contado di Poggibonsi.\nFamiglia di mercanti, si inizi\u00f2 ad arricchire, come molte altre famiglie cittadine, con la lavorazione e il commercio della lana e della seta nel Trecento, ai quali si aggiunse un Banco finanziario. Numerose furono le cariche politiche ricoperte nella Firenze repubblicana.\nXIV secolo.\nTommaso di Duccio Corsini (morto nel 1366) fu un primo esponente di rilievo che si prodig\u00f2 per procurare ai figli e a quelli di suo fratello Niccol\u00f2, cariche pubbliche, ecclesiastiche e di avviarli all'attivit\u00e0 economica. Fra la nuova generazione spiccarono Filippo, figlio di Tommaso, che ricopr\u00ec importanti cariche politiche, suo fratello Pietro, fu vescovo di Firenze e cardinale beatificato, che fu molto vicino a papa Urbano V ad Avignone e fu tra gli artefici del rientro del papa a Roma, infine Andrea, figlio di Niccol\u00f2, che divent\u00f2 vescovo di Fiesole e fu in seguito santificato nel 1624 come Sant'Andrea Corsini da papa Urbano VIII. \nIl Trecento vide anche dei momenti difficili, come il gravoso fallimento del banco attorno al 1370, che come altri numerosi istituti fiorentini, and\u00f2 in crisi a seguito dei prestiti concessi a Re Edoardo III d'Inghilterra e mai rimborsati.\nIn quell'occasione Matteo di Niccol\u00f2 (1322-1402) si trasfer\u00ec in Inghilterra dove accumul\u00f2 una discreta fortuna con il commercio della lana, della seta e delle aringhe. Tornato a Firenze, acquist\u00f2 molte terre, ma non abbandon\u00f2 l'attivit\u00e0 mercantile che fu sempre la base della ricchezza familiare. Nel 1371 ricevette il titolo di conte palatino dall'Imperatore Carlo IV per i servizi resi. Tuttavia la sua fortuna economica fu duramente colpita da confische e i debiti contratti dal nipote la ridussero ulteriormente.\nXV secolo.\nIl nuovo secolo si apr\u00ec cos\u00ec all'insegna di alti e bassi, con alterni rapporti nei confronti dell'emergente famiglia dei Medici: sebbene i rapporti con Cosimo il Vecchio fossero buoni (a un Corsini affid\u00f2 per esempio la gestione del Banco Medici a Roma), la famiglia si arrese poi di malavoglia alla loro invadente supremazia politica. Amerigo Corsini fu il primo arcivescovo di Firenze, dal 1411 al 1434.\nLuca Corsini fu tra i primi a schierarsi apertamente contro Piero il Fatuo, figlio di Lorenzo il Magnifico.\nXVI e XVII secolo.\nLa solida ricchezza familiare si deve all'attivit\u00e0 dei fratelli Filippo (1538-1601) e Bartolomeo Corsini (1545-1613), figli di Bernardo. Quest'ultimo nel 1597 si trasfer\u00ec a Londra e vi fond\u00f2 una filiale di banca, in stretta collaborazione con il fratello Filippo a Firenze, che presto divenne il pi\u00f9 importante istituto finanziario italiano della citt\u00e0 inglese. Intanto i rapporti con i Medici si erano distesi, fin dall'epoca dell'assedio di Firenze (1530) e non vi furono altri momenti di conflitto con i Granduchi. \nBartolomeo mor\u00ec senza eredi ed alla sua scomparsa il suo enorme patrimonio pass\u00f2 nelle mani del figlio del fratello con il legato di essere interamente reinvestito in beni immobili. Fu cos\u00ec che i Corsini si ritrovarono padroni di un'enorme ricchezza che fu spesa nelle tre generazioni successive acquistando e restaurando palazzi, soprattutto, investendo in fattorie e terreni in Toscana e negli Stati Pontifici, fino ad attirare l'attenzione e la magnanimit\u00e0 dei pontefici che concessero il titolo di marchese alla casata, prima della marca di Sismano (da Papa Paolo V, 1620), poi di Casigliano e (da Papa Urbano VIII 1629), di Lajatico e Orciatico (1644) e infine di Giovagallo e Tresana (1652). Nel 1629 Urbano VIII canonizz\u00f2 sant'Andrea Corsini.\nFilippo Corsini, figlio di Bartolomeo di Filippo, \u00e8 in larga parte il promotore degli investimenti immobiliari a Firenze, che nella Firenze un po' in ristagno dei Seicento, stup\u00ec con la sua magnificenza e modernit\u00e0, comprando e restaurando nel nuovo stile barocco il Palazzo Corsini al Prato, con il giardino all'italiana creato da Gherardo Silvani (dal 1621), il palazzo sul Lungarno per opera di Antonio Maria Ferri (dal 1690 al 1698) e la Villa Corsini a Castello da Giovan Battista Foggini (dal 1697). \nNel 1675, sempre su incarico del Foggini, veniva edificata la Cappella Corsini in Santa Maria del Carmine, tributo a Sant'Andrea Corsini, canonizzato da 50 anni, per la cui decorazione fu chiamato a Firenze Luca Giordano, che in seguito ricevette numerosi incarichi anche da altre famiglie, come il capolavoro che realizz\u00f2 nella galleria di Palazzo Medici Riccardi.\nClemente XII papa.\nNel Settecento il teatro dei successi familiari si spost\u00f2 a Roma, dove nel 1730 il cardinale Lorenzo Corsini sal\u00ec ottantenne al soglio pontificio con il nome di Clemente XII. Uomo ben avvezzo all'economia (era stato tesoriere del precedente pontefice), dotato di notevole cultura e di spirito da mecenate, nel suo papato decennale fond\u00f2 i musei Capitolini e commission\u00f2 a Roma importanti opere monumentali; tra queste abbelliscono ancora la capitale la Fontana di Trevi e la facciata della basilica di San Giovanni in Laterano, all'interno della quale fece realizzare una cappella di famiglia dedicata proprio a Sant'Andrea Corsini. Commission\u00f2 inoltre il Palazzo della Consulta, e i porti di Anzio, di Ravenna (Porto Corsini) e di Ancona, allora su suolo di propriet\u00e0 del pontefice. \nSuo nipote Neri Corsini (1685-1770) divenne cardinale e si arricch\u00ec molto dalla posizione privilegiata dello zio pontefice. Acquist\u00f2 e fece ampliare a Roma il palazzo alla Lungara, dove sistem\u00f2 la collezione di stampe e disegni, la ricca biblioteca e l'importante raccolta di dipinti. Il palazzo romano fu venduto al Regno d'Italia nel 1883 e Tommaso Corsini (1835-1919), che vi aveva fondato l'Accademia dei Lincei, cedette allo Stato anche le raccolte d'arte (oggi Galleria Corsini d'arte antica) e la Biblioteca Corsiniana.\nPapa Clemente XII concesse anche il titolo di \"Principe di Sismano\" al suo nipote preferito Bartolomeo Corsini (1683-1752), figlio di quel Filippo che aveva fatto costruire il palazzo sul lungarno fiorentino. Il titolo viene ancora portato dalla famiglia, anche se ormai privo di un riconoscimento giuridico. Il padre di Filippo, Bartolomeo I (+1685), acquist\u00f2 i marchesati sovrani di Tresana (1672) e Castagnetoli in Lunigiana fino all'abolizione dei feudi imperiali in Italia (1797).\nSuccessivamente (1759) papa Clemente XIII nomin\u00f2 cardinale anche il ventiquattrenne Andrea Corsini (1735-1795), ancora privo dell'ordinazione. Divenne prete dieci anni dopo, quindi nel 1771 anche camerlengo di Santa Romana Chiesa e Prefetto del Supremo Tribunale della Segnatura Apostolica. Consacrato vescovo nel 1776, tenne la sede suburbicaria di Sabina fino al 1793, quando divenne Vicario Generale di Sua Santit\u00e0 per la citt\u00e0 di Roma e distretto.\nXIX secolo.\nNel XIX secolo la famiglia si pu\u00f2 dire che torn\u00f2 a Firenze. Figlio del principe Bartolomeo fu Neri Corsini (1771-1845), che ricopr\u00ec importanti cariche politiche sia durante il periodo Napoleonico che in quello successivo della restaurazione lorenese, battendosi per l'indipendenza del Granducato di Toscana dalla corona austriaca (infatti dopo la scomparsa dell'ultimo esponente dei Medici, con l'arrivo degli Asburgo Lorena il Granducato rischi\u00f2 di venire assoggettato a provincia dell'Impero Asburgico), partecipando come ministro plenipotenziario al Congresso di Vienna. Infaticabile, si batt\u00e9 anche per la restituzione di moltissime opere d'arte confiscate durante l'occupazione francese della Toscana. \nAltri esponenti della famiglia ebbero importanti cariche sia sotto i granduchi toscani, sia nella Repubblica Romana. \nFigura importante fu Tommaso Corsini VI Principe di Sismano (1835-1919), che cedette il Palazzo Corsini di Roma allo Stato. Oltre ad essere figura politica di grande rilievo (deputato del regno dal 1865 al 1882, senatore a vita e sindaco di Firenze), fu anche un abile investitore: fu tra i fondatori de La Fondiaria Assicurazioni, presiedette alla Cassa di Risparmio di Firenze (oggi Banca CR Firenze), fu presidente della Societ\u00e0 Italiana per le Strade Ferrate Meridionali, ed ebbe un ruolo importante nel successo delle societ\u00e0 elettriche del centro Italia. La sua vera passione fu l'archeologia: intraprese molte campagne di scavi che arricchirono il Museo Archeologico di Firenze.\nAnche Don Filippo Corsini Marchese di Laiatico fu sindaco di Firenze.\nEpoca recente.\nTommaso Corsini VIII Principe di Sismano (1903-1980) fu pure un attivo uomo politico italiano, deputato della Costituente che cre\u00f2 la carta costituzionale nel secondo dopoguerra. Fu appassionato ed esperto nel campo dell'agricoltura e dell'allevamento, contribuendo non poco all'ammodernamento del settore in Toscana ed in Umbria; sua moglie Donna Elena riusc\u00ec a salvare la Galleria Corsini e molti altri tesori d'arte dai bombardamenti e dal passaggio del fronte durante la II guerra mondiale. Loro figlio Filippo (1937) \u00e8 il IX e attuale Principe, ha avuto 4 figli e numerosi nipoti.\nI Corsini sono oggi proprietari del palazzo sul Prato mentre il palazzo Corsini sul Lungarno \u00e8 di propriet\u00e0 della sorella del principe Filippo, la contessa Lucrezia Miari Fulcis Corsini, e dei figli di un'altra sorella, la contessa Annal\u00f9 Sanminiatelli Corsini, scomparsa nel novembre del 2000.\nCorsini, marchesi di Sismano, marchesi sovrani di Tresana (1660-1797) poi principi di Sismano.\nI Corsini acquistarono il marchesato sovrano di Tresana per 123.000 lire dal re Filippo IV di Spagna che nel 1660 lo aveva messo all'asta per conto della Camera imperiale, dopo l'estinzione dell'omonima linea dei Malaspina (1652). Lo staterello, che comprendeva anche il marchesato di Giovagallo, i borghi di Novegigola, Bola, Corneda e Ricc\u00f2 e successivamente il marchesato di Castagnetoli, rimase indipendente fino al 1797 e fu amministrato da vicari feudali della famiglia principesca."}
{"id": "483226", "revid": "125638162", "url": "https://it.wikipedia.org/wiki?curid=483226", "title": "Giulio Giorello", "text": "Biografia.\nGiulio Giorello consegu\u00ec due lauree: la prima in Filosofia presso l'Universit\u00e0 degli Studi di Milano nel 1968 (sotto la guida di Ludovico Geymonat), la seconda in Matematica all'Universit\u00e0 degli Studi di Pavia nel 1971. Insegn\u00f2 quindi Meccanica razionale presso la Facolt\u00e0 di Ingegneria dell'Universit\u00e0 degli Studi di Pavia, per poi passare alla Facolt\u00e0 di Scienze fisiche e matematiche dell'Universit\u00e0 degli Studi di Catania, di Scienze fisiche presso l'Universit\u00e0 degli Studi dell'Insubria, sede di Como, e al Politecnico di Milano. \nRicopr\u00ec dal 1978 al 2015 la cattedra (gi\u00e0 di Ludovico Geymonat) di Filosofia della scienza presso l'Universit\u00e0 degli Studi di Milano; fu inoltre Presidente della SILFS (Societ\u00e0 Italiana di Logica e Filosofia della Scienza) dal 2004 al 2008. \nDiresse la collana \"Scienza e idee\" di Raffaello Cortina Editore e collabor\u00f2, come elzevirista, alle pagine culturali del quotidiano milanese \"Corriere della Sera\".\nVinse la IV edizione del Premio Nazionale Frascati Filosofia 2012. Fu attivo in rassegne culturali insieme allo scrittore Luca Gallesi. \n\u00c8 morto a Milano il 15 giugno 2020, presumibilmente per complicanze dovute al COVID-19. Tre giorni prima del decesso aveva sposato la compagna Roberta Pelachin. Il corpo \u00e8 stato cremato al cimitero di Lambrate, ove le ceneri sono state poi portate nel Giardino del Ricordo, un luogo dove vengono sparse per essere assorbite dalla natura.\nPensiero.\nGiorello divise i suoi interessi tra lo studio di critica e crescita della conoscenza con particolare riferimento alle discipline fisico-matematiche e l'analisi dei vari modelli di convivenza politica; dalle sue prime ricerche in filosofia e storia della matematica, i suoi interessi si erano poi ampliati verso le tematiche del cambiamento scientifico e delle relazioni tra scienza, etica e politica. La sua visione politica era di stampo liberal democratico e si ispirava, tra gli altri, al filosofo inglese John Stuart Mill.\nSi occup\u00f2 anche di storia della scienza - in particolare le dispute novecentesche sul \"metodo\" - e di storia delle matematiche (\"Lo spettro e il libertino\"). Nel 1981 cur\u00f2 con Marco Mondadori l'edizione italiana di \"Sulla libert\u00e0\" di John Stuart Mill. Giulio Giorello era ateo e scrisse al riguardo il libro \"Senza Dio. Del buon uso dell'ateismo\".\nNel 2012 diede alle stampe il volume \"Il fuoco fatuo di Hobbes e il chiaro labirinto di Spinoza\" nel quale descrive l'influsso delle opere di Euclide sul pensiero dei due filosofi. Thomas Hobbes, precettore di matematica del re inglese, diede una rilettura degli \"Elementi di Euclide\" che lo port\u00f2 a scontrarsi con i colleghi di Oxford prima di essere a sua volta sopraffatto dal pensiero di John Wallis. Spinoza traspose il trattato nell\"Etica\" affermando che \u00abse il triangolo avesse la facolt\u00e0 di parlare, direbbe parimenti che Dio \u00e8 triangolo in modo eminente\u00bb.\nRiconoscimenti.\nIl 2 novembre 2020 il Comune di Milano ha iscritto il suo nome nel Famedio, all'interno del Cimitero Monumentale."}
{"id": "483228", "revid": "124992330", "url": "https://it.wikipedia.org/wiki?curid=483228", "title": "Michele Serveto", "text": "Oltre che allo studio della Bibbia, si interess\u00f2 a scienze come astronomia, meteorologia, geografia, giurisprudenza, anatomia e matematica; fu messo al rogo dai calvinisti. La sua esecuzione provoc\u00f2 un trauma nel mondo riformato, incrinandone il mito di terra della libert\u00e0, diversa dalla tirannia di Roma. Duraturi furono per\u00f2 gli esiti, poich\u00e9 inaugur\u00f2 il dibattito moderno sulla tolleranza e sulla libert\u00e0 religiosa, che lo assunse a simbolo.\nBiografia.\nLa formazione.\nGli antenati di Miguel erano ebrei, originari del villaggio pirenaico di Serveto, nella Valle de Gista\u00edn, i quali, dopo la \u00abReconquista\u00bb, erano venuti a stabilirsi nella provincia aragonese di Huesca, a Villanueva de Sigena; qui, in una casa che ancora si conserva, nacque il 19 settembre 1511 Miguel Servet (anche Serveto e Serbeto) Conesa, essendo nato da Ant\u00f3n Serveto Meler, notaio del Real Monasterio di Villanueva, e da Catalina Conesa. I suoi genitori ebbero altri due figli, Juan, che sar\u00e0 prete, e Pedro, che seguir\u00e0 la professione del padre.\nComp\u00ec i primi studi in casa e successivamente nella scuola del convento di Montearag\u00f3n; quattordicenne, fu a servizio come paggio del monaco Juan de Quintana, teologo dell'Universit\u00e0 di Parigi e nel 1527, per studiare legge, s'iscrisse all'Universit\u00e0 di Tolosa, in Francia, dove gi\u00e0 circolavano clandestinamente gli opuscoli dei riformatori protestanti. L'approfondimento dello studio della Bibbia lo convinse che in essa non si fa alcun accenno alla Trinit\u00e0 di Dio, una proposizione dogmatica della Chiesa che \u00e8, in particolare, ostacolo all'evangelizzazione di islamici ed ebrei, molto numerosi in Spagna, ai quali ripugna il concetto di un Dio uno e trino. Cominci\u00f2 a formarsi una vasta cultura, studiando greco, latino, ebraico, filosofia, matematica, teologia.\nDue anni dopo, nel 1529, lasci\u00f2 l'universit\u00e0 per seguire Juan de Quintana, divenuto confessore personale di Carlo V, accompagnandolo in Italia dove, nella basilica di San Petronio, nel 1530, assistette all'incoronazione dell'imperatore per mano di papa Clemente VII. Proprio in Italia fu colpito dallo sfarzo e dalla degradazione morale del clero, che gli apparivano in contrasto con gli insegnamenti evangelici di povert\u00e0 di vita e di semplicit\u00e0 di costumi.\nAncora al seguito dell'imperatore, fu presente nella Dieta di Augusta, durante la quale fu tentato un accordo fra cattolici e protestanti, e conobbe Melantone e altri riformatori. Lasciato improvvisamente il Quintana, si rec\u00f2 a Basilea, dove fu ospite in casa di Ecolampadio, pastore della citt\u00e0, uno dei pi\u00f9 influenti capi della Riforma. Ma le sue idee antitrinitarie non si conciliavano con la grande maggioranza delle opinioni espresse dai riformatori e nemmeno con quelle di Erasmo da Rotterdam che, del resto, sempre pi\u00f9 prudente nel manifestare le proprie opinioni sulle pi\u00f9 \u00abscottanti\u00bb questioni teologiche, prefer\u00ec non riceverlo.\nLasciata Basilea, Serveto and\u00f2 a Strasburgo, dove nel 1531 scrisse (pubblicandolo a Haguenau, in Alsazia) il \"De Trinitatis erroribus\" (Gli errori della Trinit\u00e0), nel quale, oltre a negare la Trinit\u00e0, rifiutava l'idea della duplice natura di Ges\u00f9 e la prassi del battesimo dei bambini, affermando che solo gli adulti sono in grado di comprendere il significato del sacramento, e concepiva la cena del Signore, l'eucaristia, come una cerimonia spirituale nella quale il pane e il vino mantengono la loro sostanza, non mutandosi, come invece viene sostenuto dalla Chiesa cattolico-romana, nella carne e nel sangue di Cristo.\nIl libro fu condannato da Lutero, Melantone, Ecolampadio, Bucero, oltre che dai cattolici, e fu proibito a Strasburgo, in Svizzera e in tutto l'impero: la stessa sorte sub\u00ec il suo secondo libro, \"Dialogorum de Trinitate\" (Dialoghi sulla Trinit\u00e0), pubblicato nel 1532, che sembrava voler essere una parziale ritrattazione del precedente, ma che in sostanza ribadiva gli stessi concetti. Il 24 maggio, il Consiglio dell'Inquisizione spagnola di Medina del Campo sped\u00ec un ordine di comparizione e il fratello prete di Serveto, Juan, fu invitato a condurlo con s\u00e9 in Spagna.\nAnaloga fu la presa di posizione dell'Inquisizione di Tolosa, che il 17 giugno emise un ordine di cattura per quaranta sospetti di eresia antitrinitaria, fra i quali era indicato Serveto: questi fu costretto a cambiare nome, adottando quello, abbastanza trasparente, per la verit\u00e0, di \"Michel de Villeneuve\", nativo di Tudela, in Navarra, trasferendosi a Parigi.\nIl \u00abDe Trinitatis erroribus\u00bb.\nServeto ribadisce che \u00abnon una sola parola si trova in tutta la Scrittura n\u00e9 riguardo alla Trinit\u00e0, n\u00e9 sulle persone, n\u00e9 sull'essenza, n\u00e9 sull'unit\u00e0 della sostanza e della natura dei vari esseri divini\u00bb.\nQuali sono allora i reali rapporti fra quelle che la teologia definisce le tre persone della Trinit\u00e0? Per Serveto, Cristo \u00e8 vero Dio, non gi\u00e0 perch\u00e9 sia una delle tre persone che, secondo la tradizione dei Padri della Chiesa consolidata dalla filosofia scolastica, costituiscono l'unica essenza di Dio, ma perch\u00e9 egli, vero uomo, \u00e8 \u00abtotum divinitate plenum\u00bb, ossia un uomo divinizzato da Dio, \u00abDeum non natura, sed specie, non per naturam, sed per gratiam\u00bb.\n\u00abIo non separo Cristo e Dio pi\u00f9 che una voce \u00e8 separata da chi parla e un raggio di luce dal sole. Cristo \u00e8 il Padre come la voce \u00e8 chi parla. Egli e il Padre sono una stessa cosa, come il raggio e il sole sono la stessa luce. Vi \u00e8 un tremendo mistero nel fatto che Dio possa unirsi con l'uomo e l'uomo con Dio. Una sorprendente meraviglia, nel fatto che Dio abbia preso per s\u00e9 il corpo di Cristo al fine di fare di lui la sua dimora speciale. E poich\u00e9 il suo Spirito era totalmente Dio, \u00e8 chiamato uomo. Non meravigliatevi del fatto che quel che voi chiamate umanit\u00e0 io lo adoro come Dio, poich\u00e9 voi parlate dell'umanit\u00e0 come se essa fosse vuota di spirito e pensate alla carne secondo la carne. Non siete capaci di riconoscere la qualit\u00e0 dello Spirito di Cristo, che conferisce l'essere alla materia: \u00e8 lui che d\u00e0 vita mentre la carne non prende niente\u00bb.\nServeto prende per\u00f2 le distanze da Ario che, a sua avviso, \u00abnovam creaturam homine excellentiorem introduxit\u00bb, considerava Cristo soltanto un uomo, per quanto il pi\u00f9 eccellente degli uomini. Il Verbo di Dio, che non \u00e8 \"persona\" ma \u00e8 \u00aboraculum, vox, sermo, eloquium Dei\u00bb, per misteriosa decisione divina si \u00e8 incarnato, divenendo Ges\u00f9 Cristo, \u00abverus realis et naturalis filius Dei\u00bb.\n\u00abSe dici di non vedere differenza tra Cristo e gli altri esseri umani, giacch\u00e9 siamo tutti chiamati figli di Dio, allora rispondo che se noi siamo chiamati figli di Dio semplicemente per dono e grazia sua, essendo egli l'autore della nostra filiazione, e cos\u00ec egli \u00e8 chiamato figlio in un modo pi\u00f9 eccellente. Per questo si impiega l'articolo e Cristo \u00e8 chiamato Il figlio di Dio, per mostrare che non \u00e8 figlio nel nostro stesso modo, ma uno molto speciale e peculiare. Egli \u00e8 figlio naturale, gli altri no, ma sono fatti figli di Dio, e per questo siamo chiamati figli per adozione\u00bb.\nFiglio naturale ma, come ogni figlio, non pu\u00f2 essere contemporaneo al padre: Ges\u00f9 non \u00e8 coeterno con Dio, essendo stato generato. E poich\u00e9 gli esseri umani possono conoscere e raggiungere Dio per mezzo di Cristo, la chiesa, ogni chiesa, \u00e8 inutile ai fini della loro salvezza.\nNemmeno lo Spirito Santo \u00e8 una \"persona\" divina, ma \u00e8 l'ispirazione di Dio - \u00abnon rem aliquam separatam, sed Dei agitationem, energiam quandam seu inspirationem virtutis Dei\u00bb - che opera negli uomini, e solo in questo modo pu\u00f2 essere avvertito e ricevere realt\u00e0 di \"cosa\", di \"res\": \u00abExtra hominem non dicitur proprie, nihil est, spiritus sanctus\u00bb, lo Spirito di Dio non \u00e8 niente fuori dell'uomo.\nServeto si trova cos\u00ec a polemizzare contro gli aristotelici, portatori di sofismi intellettualistici che resero confusa la dottrina e fuorviarono il pensiero cristiano dal retto intendimento della figura di Cristo, cos\u00ec chiaro nelle Scritture: \u00abDuae pestes gravissimae, Aristotelis fermentum et hebraicae linguae ignorantia cristianos Christo privarunt\u00bb.\nI \u00abDialogorum de Trinitate\u00bb e la \u00abDe Iustitia regni Christi\u00bb.\nNei \"Dialoghi\", che si fingono intrattenuti tra lo stesso autore e un certo Petruccio, Serveto corregge in parte la tesi della divinit\u00e0 per grazia, sostenendo che Ges\u00f9 sia divino in quanto partecipe dell'essenza del Padre. Ma intende lasciare libero il campo alla discussione e al confronto: \u00abNon sto n\u00e9 con gli uni n\u00e9 con gli altri: mi sembra che ognuno esprima una parte di verit\u00e0 e una di errore, ma veda gli errori altrui e non i propri\u00bb, mentre ritiene che sarebbe \u00abfacile decidere ogni questione se a tutti fosse permesso di parlare pacificamente\u00bb, augurandosi che il Signore \u00abperda tutti i tiranni della chiesa\u00bb.\nIl rapporto tra fede e carit\u00e0 \u00e8 introdotto tanto nei \"Dialoghi\" che nel breve trattato sulla \"giustificazione\", aggiunto a quelli: \u00abFides est ostium, charitas est perfectio\u00bb, la fede \u00e8 l'atto che porta alla rigenerazione del cristiano che produce come suo effetto la virt\u00f9 della carit\u00e0 che sola rimarr\u00e0 \u00abnel regno futuro, ove non vi sar\u00e0 che carit\u00e0\u00bb. L'ispirazione di questa concezione \u00e8 tipica dell'evangelismo valdesiano: la fede illuminante deriva \u00abpatre trahente et illuminante, et ex mera gratia, quos vult, vocante et iustificante, quia non est currentis nec volentis, sed Dei miserentis\u00bb dalla misericordia divina, senza concorso della volont\u00e0 umana, ammettendo tuttavia il libero arbitrio.\nSull'eucaristia esprime l'opinione che il corpo di Cristo sia presente solo in forma mistica, in accordo con la maggior parte dei riformatori, (Zwingli, ma non Lutero fedele al dogma della consustanziazione): \u00abSolo in modo figurato parliamo del pane come corpo di Cristo\u00bb.\nGli studi di medicina.\nAll'Universit\u00e0 parigina studi\u00f2 matematica e medicina, proprio quando erano in atto fermenti religiosi che culminarono nello scandalo dei \"placards\": dopo una prolusione nella quale aveva fatto professione di evangelismo, lo stesso rettore, Nicolas Cop, fu costretto a fuggire, imitato da Calvino che, conosciuto Serveto, cerc\u00f2 invano di incontrare nuovamente. Da parte sua, Serveto si era allontanato da Parigi, raggiungendo Lione, dove collabor\u00f2 con gli editori Melchior e Caspar Trechsel\u00a0\u2013 e poi con Jean Frellon\u00a0\u2013 scrivendo un'introduzione all'opera di Tolomeo, la \"Claudii Ptolomei Alexandrini geographicae enarrationis libri octo\", che fu pubblicata nel 1535, e un'edizione della Bibbia che apparve nel 1545.\nLa Geografia di Tolomeo era gi\u00e0 stata tradotta in latino numerose volte, l'ultima nel 1524, dall'umanista tedesco Willibald Pirckheimer. Serveto tenne presente le precedenti traduzioni, cercando di ottenere un'edizione che le superasse in precisione e completezza, correggendo gradi di latitudine, identificando citt\u00e0 e regioni citate da Tolomeo con il loro nome moderno e aggiungendo commenti di attualit\u00e0, come la descrizione dell'aspetto e dei costumi delle popolazioni. Sugli italiani scrive, tra l'altro, che:\nEssendosi apparentemente tranquillizzata la situazione a Parigi, Serveto vi fece ritorno nel 1536 per continuare gli studi universitari di medicina con Hans Guinter, Jacques Dubois e Jean Fernel, e avendo compagno di studi Andrea Vesalio; Serveto fece originali osservazioni sulla circolazione sanguigna nei polmoni, elaborando, come il Vesalio, l'idea della circolazione sanguigna polmonare. Osserv\u00f2 infatti la circolazione del sangue dal fegato al ventricolo destro attraverso la vena cava inferiore, ma continu\u00f2 a ritenere erroneamente, secondo la consolidata tradizione medica, che il sangue si consumasse nei tessuti e che fosse riprodotto dal fegato, senza raggiungere la nozione del complesso della circolazione sanguigna.\nAccusato poi di praticare l'astrologia e minacciato, lasci\u00f2 Parigi per fare ritorno a Lione, dove esercit\u00f2 la professione medica. Invitato da Pierre Palmier, arcivescovo di Vienne, da lui conosciuto a Parigi, lo raggiunse nel 1540 divenendo il suo medico personale.\nQui inizi\u00f2 a scrivere la sua opera pi\u00f9 importante, la \"Christianismi Restitutio\" (Restaurazione del cristianesimo) la cui redazione dovette essere conclusa almeno nel 1546, poich\u00e9 in quell'anno cominci\u00f2 a circolare in forma di manoscritto. Nel 1552 l'opera venne stampata e nel 1553 suoi esemplari furono inviati alla pi\u00f9 importante manifestazione libraria del tempo, la Fiera di Francoforte sul Meno, altri a Lione e a Ginevra.\nAvendo letto l'opera di Calvino, pubblicata in una prima e ancora breve edizione, nel 1536, la \"Institutio christianae religionis\", Serveto aveva creduto di scorgervi una svalutazione del dogma trinitario e, conosciuti anche i contrasti di natura teologica che Calvino aveva avuto con un altro riformatore, Pierre Caroli, che lo aveva accusato di arianesimo, nel 1546 si era messo in contatto epistolare con il riformatore francese, ora influente pastore a Ginevra, mandandogli anche parte del suo lavoro.\nLe concezioni di Serveto erano in realt\u00e0 estranee alla dottrina calviniana, sicch\u00e9 la corrispondenza - che ebbe toni molto accesi - fin\u00ec con l'interrompersi. In una lettera all'amico pastore di Neuch\u00e2tel, Guglielmo Farel, Calvino scrive di augurarsi che Serveto non giunga mai a Ginevra perch\u00e9, dipendesse da lui, \u00abnon tollererei di vederlo uscire vivo\u00bb. Anche nelle successive, accresciute edizioni della sua \"Institutio\", Calvino introdusse espressioni violentemente ingiuriose contro Serveto e i negatori della trinit\u00e0.\nLa \u00abChristianismi Restitutio\u00bb.\nL'opera, il cui titolo completo \u00e8 \"Christianismi Restitutio Totius ecclesiae apostolicae est ad sua limina vocatio, in integrum restituta cognitione Dei, fidei Christi, iustificationis nostrae, regenerationis baptismi, et coenae domini manducationis. Restitutio denique nobis regno coelesti, Babylonis impiae captivitate soluta, et Antichristo cum suis penitus destructo\", si compone di sei parti. Nella prima, tratta della Trinit\u00e0, riprendendo i temi della \"De Trinitatis erroribus\"; nella seconda, espone in forma di dialogo i temi del Regno di Cristo, della fede e dell'amore, gi\u00e0 trattati nei \"Dialogorum de Trinitate\"; nella terza, tratta della Legge ebraica, del Vangelo e della carit\u00e0, come in parte aveva fatto nel \"De iustitia regni Christi\". Le altre parti contengono le proprie difese contro le critiche subite dalle sue tesi della Trinit\u00e0 e trenta lettere indirizzate a Calvino.\nNon vi sono novit\u00e0 rispetto agli scritti precedenti: Serveto ribadisce l'unit\u00e0 di Dio, essendo lo Spirito e il Verbo non persone ma sue manifestazioni, e poich\u00e9 l'incarnazione del Verbo \u00e8 avvenuta storicamente, Cristo non pu\u00f2 essere coeterno con Dio. Il battesimo pu\u00f2 essere impartito solo agli adulti, poich\u00e9 esso deve essere consapevole accettazione del messaggio salvifico di Cristo. Impartito ai bambini, diviene una cerimonia satanica, riflesso di antichi riti pagani che prevedevano il sacrificio dei bambini. Del resto, Dio e Satana sono perennemente in conflitto - \u00e8 stato il diavolo a istituire la figura del papa - e la stessa chiesa \u00e8 istituzione satanica che si oppone alla figura di Cristo. La chiesa \u00e8 del resto un'istituzione inutile poich\u00e9 tutti gli uomini, anche i non cristiani, possono raggiungere la salvezza attraverso la grazia elargita da Dio, del quale tutte le cose fanno parte, cos\u00ec che la natura di ogni cosa \u00e8 costituita dello spirito stesso di Dio.\nNella \"Restitutio\" \u00e8 anche descritta \u00abla piccola circolazione\u00bb, il fenomeno della circolazione polmonare del sangue che Serveto aveva studiato a Parigi.\nL'arresto e il processo a Ginevra.\nCalvino fece denunciare Serveto da un suo amico di Lione, un certo Guillaume Trye, alle autorit\u00e0 cattoliche di Vienne. Arrestato il 4 aprile 1553, riusc\u00ec a fuggire dalla prigione tre giorni dopo e l'Inquisizione dovette accontentarsi di bruciarlo, come eretico, in \"effigie\". Per quattro mesi non si ebbero pi\u00f9 notizie di lui: egli sarebbe stato qualche tempo in Spagna e di qui avrebbe deciso di raggiungere Napoli per via di terra. Dopo aver pernottato in Savoia, arriv\u00f2 a Ginevra il 13 agosto, prendendo una stanza nell'albergo della \"Rose d'Or\".\nSembra che, essendo domenica, abbia giudicato pi\u00f9 prudente, per non farsi notare, assistere - come tutti facevano - alle cerimonie religiose, entrando cos\u00ec nella chiesa della Maddalena. Durante il sermone fu per\u00f2 riconosciuto e la sua presenza venne segnalata a Calvino, che lo fece denunciare da un suo amico, Nicolas de la Fontaine. Questi, secondo il diritto allora vigente a Ginevra, fu arrestato come Serveto e detenuto affinch\u00e9 non si potesse sottrarre alla pena prevista qualora le sue accuse si fossero dimostrate infondate.\nFu tuttavia rilasciato pochi giorni dopo, quando gli indizi di colpevolezza del Serveto, basate sulle proposizioni contenute nella \"Christianismi Restitutio\" - certamente quella stessa copia che Serveto aveva mandato a Calvino durante la loro corrispondenza - furono giudicati convincenti. Serveto scrisse il 22 agosto ai Sindaci e al Piccolo Consiglio di Ginevra, le massime autorit\u00e0 della citt\u00e0, una prima lettera di difesa, con la quale neg\u00f2 che le divergenze in materia di dottrina religiosa potessero costituire materia di giudizio criminale:\nL'avvocato non gli fu concesso e dovette difendersi da s\u00e9. Quello stesso giorno il riformato Consiglio di Ginevra inviava ai cattolici \u00abnobili, saggi, spettabili e magnifici Signori, balivi, giudici e altre persone del Re nella corte di Vienne, nostri buoni vicini e carissimi amici\u00bb una lettera molto rispettosa e cordiale nella quale, sapendo della passata carcerazione e fuga di Serveto da Vienne, si chiedevano informazioni sul suo conto. Il balivo e il procuratore del re di Vienne risposero il 26 agosto, informando il Consiglio ginevrino che \u00abi delitti per i quali Serveto era stato condannato\u00bb erano stati commessi nel territorio di loro giurisdizione ed egli, \u00abevaso di prigione, era da considerarsi tuttora nostro prigioniero\u00bb richiedevano \u00abil piacere\u00bb che il Serveto fosse loro consegnato per poter eseguire la sentenza \u00abla cui esecuzione render\u00e0 superflua la ricerca di ulteriori imputazioni contro di lui\u00bb.\nQuanto alla richiesta di Ginevra di ottenere copia degli atti processuali, i magistrati di Vienne si scusavano di non potervi aderire, \u00abvisto che sui nostri atti e procedure non possiamo permettere o consentire che se ne faccia un altro giudizio, poich\u00e9, se lo consentissimo, saremmo ripresi dal Re al quale, \u00e8 certo, farebbe molto piacere che il detto Villeneuve fosse estradato, affinch\u00e9 voi sappiate che la sentenza sia stata eseguita\u00bb. Se ci\u00f2 fosse avvenuto, non sarebbe mancata l'occasione di ricambiare il favore \u00abcon molto buon cuore, cos\u00ec come presentiamo le nostre umili raccomandazioni alle vostre buone grazie e preghiamo il Creatore di tenervi nella sua santa protezione\u00bb.\nAnche il luogotenente del re Enrico II nel Delfinato, il signor de Maugiron, il 29 agosto informava il Consiglio di Ginevra di aver sequestrato, a favore del proprio figlio, i beni e il denaro che Serveto custodiva in una banca di Vienne, ammontanti a \u00abtre, quattro o cinquemila scudi\u00bb, e chiedeva pertanto se si conoscessero altri creditori di Serveto. Il Consiglio rispondeva al Maugiron il 1\u00ba settembre che non avrebbe mancato d'interrogare Serveto anche su tali questioni, \u00abpregando il Creatore Iddio di aumentarlo nelle sue grazie\u00bb.\nI magistrati di Ginevra chiesero a Serveto se intendesse essere consegnato a Vienne e naturalmente egli rifiut\u00f2. Calvino fu allora incaricato dal \"Piccolo Consiglio\" di Ginevra di contestare all'accusato le proposizioni, considerate eretiche, della \"Christianismi Restitutio\". Il 15 settembre Serveto indirizz\u00f2 una nuova lettera ai magistrati in cui, oltre a lamentarsi per la pessime condizioni in cui era tenuto nel carcere (scrisse tra le altre cose \u00abi pidocchi mi mangiano vivo. I miei abiti sono laceri e non ho di che cambiarmi, non una giubba o una camicia\u00bb), attacc\u00f2 duramente il suo accusatore:\nServeto protestava anche per la mancata concessione di un avvocato e per il fatto che il suo denunciante, il rifugiato protestante Nicolas de la Fontaine, fosse stato rilasciato come se le sue insinuazioni fossero gi\u00e0 state provate; contro di lui e contro Calvino, che si era assunto l'onere dell'accusa, chiedeva il risarcimento dei danni subiti e l'applicazione della vigente \"legge del taglione\" nei confronti dei suoi delatori. Non ottenne alcuna risposta e per replicare alle accuse present\u00f2 una nuova lettera il 22 settembre:\nCalvino estrasse dalla \"Christianismi Restitutio\" 28 proposizioni eretiche, che furono trasmesse a Serveto, il quale, pur lamentando che molte di loro fossero estratte fuori contesto, riport\u00f2 nel foglio stesso di Calvino le proprie controdeduzioni. Rispose ancora in calce a una nuova lettera di Calvino, che era controfirmata da altri tredici pastori, che i suoi accusatori, \u00abper provare che, nella Trinit\u00e0, Dio Figlio \u00e8 realmente distinto da Dio Padre\u00bb avevano presentato solo \u00abvane parole. Conveniva questo a tanti ministri della Parola divina, che si vantano ovunque e ad alta voce di voler insegnare solo quel che \u00e8 nella Sacra Scrittura? Essi non possono allegare alcun passo. La mia dottrina \u00e8 giudicata falsa solo in base a vane chiacchiere e contro di essa non si riesce a fornire nessuna reale autorit\u00e0 e ragione\u00bb.\nI magistrati di Ginevra chiesero ai pastori delle Chiese riformate di Basilea, Berna, Sciaffusa e Zurigo di esprimersi sulla questione, ottenendo un giudizio di condanna delle tesi di Serveto. Contro Serveto si schierarono anche personaggi che avevano avuto scontri teologici con Calvino: Martin Lutero aveva condannato la sua scrittura con termini forti ed anche con Filippo Melantone i rapporti non erano buoni. Il partito dei \"libertini\", generalmente ostile al calvinismo, in questo caso era decisamente a favore dell'esecuzione di Serveto sul rogo (mentre Calvino sollecitava la sua decapitazione sul posto). Il 26 ottobre 1553 fu emessa la sentenza.\nLa condanna a morte.\nI Sindaci di Ginevra sottoscrissero la seguente sentenza:\nIl giorno dopo Serveto - dopo che la richiesta di Calvino relativa all'opportunit\u00e0 di tagliargli la testa era stata rifiutata - fu condotto sul luogo dell'esecuzione in compagnia del pastore di Neuchatel, Guglielmo Farel, che invano cerc\u00f2 di ottenere da lui la ritrattazione delle sue opinioni. Dopo esser stato incatenato al palo, il suo libro gli fu legato a una gamba e sulla testa gli venne posta una corona di foglie bagnate nello zolfo. Alla prima vampata del fuoco, non riusc\u00ec a trattenere un urlo di orrore e secondo le testimonianze degli storici grid\u00f2: \u00abGes\u00f9, figlio del Dio eterno, abbi piet\u00e0 di me!\u00bb; mezz'ora dopo spir\u00f2.\nL'ispirazione e l'\u00abespiazione\u00bb.\nSebastian Castellio trasse ispirazione dal rogo di Serveto per la prima opera - dall'inizio delle guerre di religione - avente ad oggetto la tolleranza religiosa, il \"De haereticis an sint persequendi\". Nel settembre del 1902 il \"Congresso internazionale dei Liberi pensatori\", tenuto a Ginevra, chiese l'erezione di un monumento dedicato a Serveto, nello stesso luogo in cui si tenne il rogo, che valesse come riparazione dell'ingiusta condanna. Le autorit\u00e0 svizzere, nel 1903, eressero un cippo in memoria di Serveto recante la seguente scritta:\nNon soddisfatti della targa, che sembrava attenuare, se non annullare, le responsabilit\u00e0 di Calvino nell'esecuzione del medico spagnolo, un comitato franco-svizzero si fece promotore, nel 1908, dell'erezione ad Annemasse, nella Savoia francese, a pochi chilometri da Ginevra, di un altro monumento, opera della scultrice svizzera Clotilde Roch, dedicato alla memoria di Serveto."}
{"id": "483233", "revid": "79968", "url": "https://it.wikipedia.org/wiki?curid=483233", "title": "Peter Orlovsky", "text": "Biografia.\nNacque nel Lower East Side, un quartiere di Manhattan (New York), l'8 luglio 1933 da padre russo, Oleg Orlovsky, e da madre statunitense, Katherine Schwarten. Dopo avere abbandonato la scuola superiore, Orlovsky fu arruolato come paramedico durante la Guerra di Corea.\nNel dicembre del 1954 il pittore Robert La Vigne, a San Francisco, gli present\u00f2 Allen Ginsberg. Orlovsky ne divenne il segretario, viaggi\u00f2 per il mondo assieme a lui, e ne fu il partner in una relazione apertamente omosessuale che sarebbe durata per quattro decenni, fino alla morte di Ginsberg.\nLa coppia formata da Ginsberg ed Orlovsky, una delle poche ad essere apertamente tali nel periodo pre-moti di Stonewall, \u00e8 stata ritratta molte volte anche da fotografi celebri, tra cui Richard Avedon.\nOrlovsky era anche lui poeta: tra le sue opere, si ricorda la raccolta \"Clean Asshole Poems &amp; Smiling Vegetable Songs\".\nPur non essendovi accreditato ufficialmente, nel 1978 fu tra i protagonisti del film \"Renaldo and Clara\", scritto e diretto da Bob Dylan, che documenta la \"tourn\u00e9e\" del 1975 della \"Rolling Thunder Revue\".\nPeter Orlovsky \u00e8 deceduto domenica 30 maggio 2010 per un tumore ai polmoni. Era ricoverato da tempo nel Karm\u00ea Ch\u00f6ling Meditation Center di Barnet, nello stato del Vermont."}
{"id": "483235", "revid": "2207266", "url": "https://it.wikipedia.org/wiki?curid=483235", "title": "Agim \u00c7eku", "text": "Dal 10 marzo 2006 al 9 gennaio 2008 \u00e8 stato il Primo Ministro del Kosovo.\n\u00c7eku \u00e8 etnicamente albanese. Serv\u00ec nell'esercito croato come ufficiale contro la Repubblica serba di Krajina, divenne comandante dell'U\u00c7K durante la guerra del Kosovo del 1999 e comandante dei Corpi di Protezione del Kosovo sotto l'amministrazione delle Nazioni Unite del Kosovo. Primo Ministro del Kosovo fino al 2008 \u00e8 molto amato dai kosovari mentre non \u00e8 apprezzato dai serbi (ma dai)!\nCarriera militare e paramilitare.\nAgim \u00c7eku dopo aver finito la seconda scuola militare a Belgrado \u00e8 entrato alla Accademia Militare di Zara. Poco tempo dopo si \u00e8 arruolato nell'Armata Popolare Jugoslava (API) come capitano di artiglieria. Nel 1991 quando scoppiarono le guerre jugoslave ha disertato dalla API ed \u00e8 entrato nella Guardia Nazionale Croata quando la Repubblica di Croazia si trov\u00f2 in guerra per uscire dalla Iugoslavia.\nVenne direttamente coinvolto nella guerra croata contro la Repubblica Serba di Krajina che si autoproclam\u00f2 indipendente. Durante il suo servizio ha partecipato a diverse operazioni, la prima fu l'Operazione Maslenica quando era alla testa della artiglieria nelle Alpi Bebie, da gennaio a febbraio 1993, Operazione Medak Pocket vicino Gospi\u0107 dove venne ferito e nell'Operazione Tempesta nell'agosto del 1995 dove conquist\u00f2 buona parte del territorio di Krajina. Successivamente \u00e8 stato alla testa delle forze croate nell'avanzata dentro la Repubblica di Bosnia-Erzegovina combattendo nella Bosnia dell'ovest contro la Republika Srpska nell'Operazione Mestral.\nDopo la guerra, l'esercito croato venne riformato e il presidente Franjo Tu\u0111man nomin\u00f2 \u00c7eku comandante nel Quinto Distretto Regionale a Fiume. Nel 1998 ha depositato la domanda di pensionamento per entrare nell'Esercito di Liberazione del Kosovo con il quale ha mantenuto i legami fino al 1999.\n\u00c7eku svilupp\u00f2 i contatti con l'UCK a met\u00e0 degli anni '90. Egli rassegn\u00f2 le dimissioni dall'esercito croato nel febbraio del 1999. Quando la guerra del Kosovo scoppi\u00f2 nel marzo 1999, l'UCK fu colpito duramente dalle forze serbe, questo probabilmente dovuto ad una scarsa leadership del suo inesperto comandante Suleiman Selimi, a cui era stato dato il posto per la sua influenza nella regione di Drenica (nel cuore dell'UCK).\nNel maggio del 1999 Ceku venne nominato direttore generale dell'UCK sostituendo Selimi. Egli ha immediatamente riorganizzato l'UCK fornendola di un'adeguata struttura militare. Negli ultimi giorni della Guerra del Kosovo, l'UCK inizi\u00f2 a fornirsi di sistemi di intelligence dalla NATO per attirare le forze serbe all'aperto consentendo alla NATO di colpirli. Secondo i resoconti dell'epoca, \u00c7eku era il principale collegamento tra la NATO e l'UCK.\nDopo la fine della guerra nel giugno 1999, \u00c7eku ha controllato la smilitarizzazione dell'UCK e la sua trasformazione nel Corpo di Protezione del Kosovo, all'apparenza un'organizzazione deputata a rispondere alle catastrofi, allo sminamento e a portare avanti progetti umanitari. Nonostante la comunit\u00e0 internazionale insistesse, dicendo che il Corpo di Protezione del Kosovo fosse un'organizzazione civile, \u00c7eku e i suoi membri hanno affermato che il CPK potrebbe evolversi nell'esercito di un Kosovo indipendente. \u00c7eku ha sostenuto molte difficolt\u00e0 dell'UCK, inclusa quella di legami tra alcuni suoi membri che sostenevano la ribellione albanese in Macedonia.\nIl governo serbo afferma che Agim \u00c7eku \u00e8 un criminale di guerra sebbene la giurisdizione serba non sia riconosciuta in materia dalle Nazioni Unite. Il Tribunale Internazionale per i Crimini per l'ex Iugoslavia (TICI) ha dichiarato che tutte le accuse per crimini di guerra nella ex Iugoslavia sono cadute e che non sono previste ulteriori incriminazioni. Sebbene \u00c7eku non sia soggetto ad alcuna accusa del TICI, \u00e8 stato detenuto per un breve periodo in Slovenia nell'ottobre 2003 e in Ungheria nel marzo 2004 sulle basi di un mandato d'arresto dell'Interpol emesso dalla Serbia. \u00c7eku venne liberato rapidamente in entrambi i casi in seguito alle pressioni della Missione Temporanea delle Nazioni Unite in Kosovo.\nLe autorit\u00e0 colombiane espulsero \u00c7eku che doveva tenere una conferenza nel paese, perch\u00e9 la Serbia aveva richiesto la sua estradizione per possibili crimini di guerra commessi durante la guerra del Kosovo.\nIl 23 giugno 2009 \u00c7eku \u00e8 stato arrestato in Bulgaria dall'Interpol con un mandato della Serbia per i presunti (e mai verificati) crimini di guerra in Kosovo contro la popolazione non albanese. \u00c7eku ha definito le accuse ridicole. Le autorit\u00e0 bulgare hanno deciso di rilasciarlo dalla custodia, ma hanno richiesto che rimanga nel paese per 40 giorni per far esaminare la richiesta di estradizione della Serbia per affrontare l'accusa di genocidio. Il 30 giugno \u00c7eku \u00e8 ritornato in Kosovo dopo che il giudice bulgaro ha deciso per il suo rilascio anticipato. \u00c7eku, secondo i suoi avvocati, \u00e8 considerato un diplomatico del Kosovo quindi gode dell'immunit\u00e0. La garanzia che \u00c7eku sia un diplomatico kosovaro \u00e8 giunta dal presidente della commissione parlamentare per la politica estera, Salamon Pasija e da un documento di Hashim Tha\u00e7i. Si pensa che la decisione anticipata relativa alla sua scarcerazione sia stata presa anche in seguito alle pressioni di Stati Uniti, Francia e Regno Unito. Dure le proteste da parte della Serbia.\nPresunti crimini di guerra.\nAgim \u00c7eku \u00e8 accusato dalla Serbia () di diversi crimini di guerra compiuti in Kosovo e quando militava nell'esercito croato. Anche i soldati canadesi dell'ONU, presenti nella ex-Jugoslavia affermano di aver assistito a crimini commessi da \u00c7eku.\nCarriera politica.\nIl 10 marzo 2006 \u00c7eku \u00e8 stato eletto Primo ministro del Kosovo dall'assemblea del Kosovo. Dopo il giuramento, egli ha dichiarato il suo supporto per l'indipendenza del Kosovo, pur promettendo il rispetto dei diritti della minoranza serba, la nomina di \u00c7eku \u00e8 stata sostenuta dall'ex primo ministro Ramush Haradinaj, dimessosi per l'accusa mossagli dal TICI per crimini di guerra. Nei primi cento giorni del suo mandato, la priorit\u00e0 \u00e8 stata l'attuazione degli standard per la buona governabilit\u00e0 e la multi-etnicit\u00e0 approvati dalle Nazioni Unite, guadagnandosi in questo modo il supporto del Capo delle Nazioni Unite in Kosovo S\u00f8ren Jessen-Petersen e del Gruppo di Contatto. Il 24 luglio 2006 \u00c7eku \u00e8 andato in visita a Vienna per il suo primo incontro di alto livello tra i Presidenti e i Primi Ministri della Serbia e del Kosovo per discutere dello stato finale del Kosovo.\nEgli ha dichiarato che vuole fondare un nuovo partito politico dopo le dimissioni da Primo Ministro, smentendo le voci che lo volevano entrare nel Partito Riformista ORA. Entrato nel Partito Socialdemocratico del Kosovo il 10 aprile 2008 non ha escluso che il partito si possa unificare con ORA.\nVita privata.\n\u00c7eku \u00e8 sposato con Dragica Ponos (di origini serbo-croate e sorella del Capo di Stato Maggiore dell'esercito serbo Zdravo Ponos) con la quale si \u00e8 incontrato a Zara. Hanno tre figli. La famiglia vive tra il Kosovo e la citt\u00e0 di Zara, dove risiedono la maggior parte del tempo."}
{"id": "483237", "revid": "44627", "url": "https://it.wikipedia.org/wiki?curid=483237", "title": "Derivata formale", "text": ""}
{"id": "483240", "revid": "123314788", "url": "https://it.wikipedia.org/wiki?curid=483240", "title": "San Marino Baseball Club", "text": "Il San Marino Baseball Club \u00e8 una societ\u00e0 di baseball con sede nella Repubblica di San Marino, ma militante nel massimo campionato italiano di baseball.\nStoria.\nL'attivit\u00e0 inizi\u00f2 nel 1970 con la partecipazione al campionato italiano di Serie D.\nLa Serie C fu raggiunta nel 1974, mentre la Serie B sei anni pi\u00f9 tardi, ovvero nel 1980.\nNel 1985 prese forma il \"San Marino Baseball Club\" che venne promosso in Serie A l'anno successivo.\nDopo i buoni risultati conseguiti nella Coppa Europa del 1992, il San Marino B.C. partecip\u00f2 regolarmente alla competizione europea insieme alle migliori squadre del continente come rappresentante del Titano (non dell'Italia, pur partecipando a tale campionato a livello nazionale).\nNella manifestazione continentale San Marino raggiunse il 4\u00ba posto nel 1994 nei Paesi Bassi, il 2\u00ba posto nel 2001 a Rotterdam e il 3\u00ba posto nel 2003 a Rimini, per poi vincere la coppa per la prima volta nel 2006 a Grosseto dopo aver superato in finale i padroni di casa per 3-0.\nSempre nel 2006, San Marino vinse la Coppa Italia battendo prima Grosseto e poi i campioni d'Italia della Fortitudo Bologna in finale.\nNel campionato italiano, dopo due secondi posti ottenuti nel 2005 e nel 2007 \u2013 sconfitta entrambe le volte in finale dalla Fortitudo Bologna \u2013 i ragazzi del tecnico Doriano Bindi centrarono per la prima volta nella storia il titolo di campione d'Italia il 6 settembre 2008, quando batterono il Nettuno per 4 partite a 3 nella serie finale, portando per la prima volta lo scudetto fuori dai confini nazionali italiani.\nDal 2011 al 2014 la squadra visse un ottimo momento di forma: prima vinse la sua seconda Coppa dei Campioni piegando Parma in una finale secca, poi inanell\u00f2 una serie di tre scudetti consecutivi, impresa che mancava dalla triplice vittoria di Milano tra il 1966 e il 1968, infine nel 2014 arriv\u00f2 la terza Coppa dei Campioni dopo tre derby di finale contro Rimini.\nA distanza di otto anni dall'ultimo titolo nazionale, San Marino torn\u00f2 a vincere lo scudetto italiano nel 2021, spezzando cos\u00ec il duopolio di successi che si era instaurato in quel periodo tra Bologna e Rimini (squadra, quest'ultima, non pi\u00f9 iscritta al campionato a partire dal 2019).\nPalmar\u00e8s.\nTrofei Nazionali.\n7 trofei\nTrofei Internazionali.\n3 trofei"}
{"id": "483245", "revid": "1573940", "url": "https://it.wikipedia.org/wiki?curid=483245", "title": "Estensione di campi", "text": "In teoria dei campi, una branca della matematica, grossa importanza ha lo studio di coppie di campi contenuti l'uno nell'altro. Una tale coppia prende il nome di estensione di campi.\nDefinizione.\nIn maniera precisa, se \"L\" \u00e8 un campo e \"K\" \u00e8 un campo contenuto in \"L\" tale che le operazioni di campo in \"K\" sono le stesse di quelle in \"L\", diciamo che \"K\" \u00e8 un sottocampo di \"L\", che \"L\" \u00e8 un'estensione di \"K\" e che \"L\" / \"K\" \u00e8 un'estensione di campi.\nStruttura lineare.\nSe \"L\" / \"K\" \u00e8 un'estensione di campi, allora su \"L\" si pu\u00f2 definire una moltiplicazione \"L\" \u00d7 \"K\" \u2192 \"L\", che non \u00e8 altro che la moltiplicazione di \"L\" come campo ottenuta restringendo il secondo argomento a \"K\". Considerando questa moltiplicazione per gli \"scalari\" di \"K\" e la somma usuale di \"L\", otteniamo una struttura di spazio vettoriale sopra \"K\". La dimensione di questo spazio vettoriale si denota con [\"L\" : \"K\"] e si dice grado dell'estensione. Se tale grado \u00e8 finito o infinito l'estensione si dir\u00e0 rispettivamente finita o infinita.\nSe \"F\" \u00e8 un intercampo dell'estensione \"L\" / \"K\" (cio\u00e8 un sottocampo di \"L\" tale che \"K\" \u2286 \"F\" \u2286 \"L\" detta catena di campi) allora vale la formula del prodotto dei gradi, \ncon valore puramente simbolico se uno dei valori \u00e8 infinito.\nTutte le estensioni trascendenti sono di grado infinito. Questo implica immediatamente che tutte le estensioni finite sono algebriche. L'inverso non \u00e8 tuttavia vero: esistono estensioni algebriche infinite. Ad esempio, il campo di tutti i numeri algebrici \u00e8 un'estensione algebrica infinita di Q.\nSe \"a\" \u00e8 algebrico su \"K\", allora \"K\"[\"a\"], cio\u00e8 l'insieme di tutti i polinomi in \"a\" con coefficienti in \"K\", \u00e8 un campo; in particolare \u00e8 un'estensione di campo algebrica di \"K\" di grado finito su \"K\". Il grado \u00e8 pari al grado del pi\u00f9 piccolo polinomio \"p\" di cui \"a\" \u00e8 radice. Nel caso particolare in cui \"K\" = Q \u00e8 il campo dei numeri razionali, Q[\"a\"] \u00e8 un esempio di campo numerico algebrico.\nGeneratori di un'estensione.\nData l'estensione \"L\" / \"K\" e un sottoinsieme \"A\" di \"L\", si indica con \"K\" (\"A\") il pi\u00f9 piccolo sottocampo di \"L\" che contiene \"K\" e \"A\" (e sar\u00e0 dunque anch'esso un'estensione del campo \"K\") e si dice che \"K\" (\"A\") \u00e8 ottenuto da \"K\" per \"aggiunta\" degli elementi di \"A\". Questi elementi sono detti generatori dell'estensione \"K\" (\"A\") / \"K\".\nSi prova che l'estensione \"K\" (\"A\") / \"K\" risulta essere composta da tutti gli elementi di \"L\" che si possono ottenere mediante ripetizione delle operazioni di campo di \"L\" (somma, prodotto e inverso) tra elementi di \"K\" \u222a \"A\".\nUn'estensione di campi \"L\" / \"K\" tale che esiste un insieme finito \"A\" = {\"a\"1..., \"a\"n} con \"L\" = \"K\" (\"A\") si dice finitamente generata e si scrive \"L\" = \"K\" (\"a\"1..., \"a\"n). Se poi \"L\" = \"K\" (\"a\") per un qualche elemento \"a\" di \"L\" l'estensione si dice semplice.\nEstensioni algebriche e di Galois.\nPer molti settori della teoria dei campi, come ad esempio la teoria di Galois, una notevole importanza hanno le estensioni algebriche, ossia le estensioni \"L\" / \"K\" tali che ogni elemento di \"L\" \u00e8 radice di un polinomio in \"K\" [\"X\"].\nUsando il lemma di Zorn \u00e8 possibile dimostrare che ogni campo ha una chiusura algebrica, cio\u00e8 un'estensione algebrica algebricamente chiusa (ad esempio C \u00e8 la chiusura algebrica di R).\nDelle importanti estensioni algebriche sono le estensioni di Galois, cio\u00e8 estensioni algebriche \"L\" / \"K\" il cui gruppo di Galois lascia fisso solo il campo \"K\".\nAltri tipi di estensioni.\nImportanti sono anche i seguenti tipi di estensioni:"}
{"id": "483248", "revid": "115488029", "url": "https://it.wikipedia.org/wiki?curid=483248", "title": "Campo di spezzamento", "text": "In algebra, un campo di spezzamento (o campo di riducibilit\u00e0 completa) di un polinomio formula_1, definito su un campo formula_2, \u00e8 la pi\u00f9 piccola estensione di formula_2 che contiene tutte le radici di formula_1.\nDefinizione.\nSia formula_2 un campo e formula_1 un polinomio a coefficienti in formula_2. Se formula_1 \u00e8 costante, un suo campo di spezzamento \u00e8 formula_2. Sia ora formula_1 non costante di grado formula_11. Un'estensione formula_12 di formula_2 \u00e8 un campo di spezzamento di formula_1 se:\nLa seconda condizione pu\u00f2 anche essere espressa dicendo che, se formula_21 \u00e8 un'estensione intermedia tra formula_2 ed formula_12 (ossia se formula_24), allora esiste formula_25 tale che formula_26; in questo senso, formula_12 \u00e8 la pi\u00f9 piccola estensione di formula_2 contenente tutte le radici (non necessariamente distinte) formula_18 di formula_1.\nCostruzione.\nSe formula_1 \u00e8 un polinomio a coefficienti in formula_2, \u00e8 sempre possibile costruire un campo di spezzamento di formula_1 su formula_2, applicando ripetutamente quozienti di anelli di polinomi.\nSupponiamo infatti che formula_1 si fattorizzi in formula_36 come formula_37. Allora, l'anello quoziente formula_38 \u00e8 un campo (poich\u00e9 formula_39 \u00e8 un ideale massimale) che contiene formula_2 e una radice di formula_41. La fattorizzazione di formula_1 in formula_43 comprender\u00e0 quindi un fattore lineare (corrispondente alla radice di formula_41).\nIl procedimento pu\u00f2 essere ripetuto (passando poi ai fattori formula_45) e termina dal momento che il grado di formula_1 \u00e8 finito; il campo che si ottiene alla fine \u00e8 esattamente un campo di spezzamento di formula_1 su formula_2.\nApplicando questa costruzione ad ogni polinomio (con l'aiuto del lemma di Zorn se il campo di partenza non \u00e8 numerabile) si ottiene la costruzione di una chiusura algebrica di formula_2.\nUnicit\u00e0.\nDue campi di spezzamento di uno stesso polinomio, su uno stesso campo, sono isomorfi.\nSe formula_50 \u00e8 un campo algebricamente chiuso contenente formula_2 (ad esempio, se \u00e8 la sua chiusura algebrica) allora esiste un unico campo di spezzamento di formula_1 contenuto in formula_50. Gli automorfismi di questo campo di spezzamento formano un gruppo che, se formula_1 \u00e8 separabile su formula_2, \u00e8 detto gruppo di Galois del polinomio; esso misura, in un certo senso, in quanti modi diversi il campo di spezzamento di formula_1 pu\u00f2 essere costruito.\nI sottocampi di formula_50 che sono campi di spezzamento di un polinomio separabile a coefficienti in formula_2 sono esattamente le estensioni algebriche, normali e di grado finito di formula_2.\nSe formula_1 \u00e8 irriducibile, tale campo \u00e8 la chiusura normale del sottocampo formula_61, dove formula_62 \u00e8 una qualsiasi radice di formula_1."}
{"id": "483250", "revid": "6923", "url": "https://it.wikipedia.org/wiki?curid=483250", "title": "Buick", "text": "La Buick Motor Company \u00e8 una casa automobilistica statunitense fondata da David Dunbar Buick nel 1903 a Flint (USA) ed ora facente parte del gruppo General Motors.\nStoria.\nI primi due veicoli della Buick furono costruiti nel 1899 e nel 1900 presso la \"Buick Auto-Vim and Power Company\" dal capo ingegnere Walter Marr, ma il proprietario dell'azienda David Dunbar Buick era riluttante a iniziare a produrre automobili, essendo soddisfatto della produzione di motori stazionari e marini, cos\u00ec Marr lasci\u00f2 Buick nel 1901 per fondare la propria compagnia automobilistica sotto il suo nome. Il suo sostituto fu Eugene Richard, che nel 1902 fece domanda di brevetto, ottenuto nel 1904 a suo nome, per conto della Buick, del motore di Marr a valvole in testa. Nel 1903 fu prodotta la terza Buick, questa volta da Richard, ma nel 1904 Buick, la cui compagnia era ora chiamata \"Buick Motor Company\", si trasfer\u00ec da Detroit a Flint e Marr fu riassunto a Flint come ingegnere capo per iniziare la produzione in serie di automobili.\nDopo la fondazione della Buick Motor Company nel 1904 la casa venne acquisita da James H. Whiting e affidata alle cure di William C. Durant per la sua gestione. In breve tempo la Buick divenne la pi\u00f9 grossa fabbricante di automobili degli Stati Uniti e Durant riusc\u00ec ad acquisire vari altri marchi presenti sul mercato, creando un grande agglomerato industriale a cui diede il nome di General Motors.\nSe nei primi tempi le aziende del gruppo si facevano concorrenza l'un l'altra, la gestione di Durant pose fine a questo stato di cose assegnando ad ogni marchio una fetta specifica di mercato. La Buick fu designata a produrre vetture di alta gamma, il secondo marchio pi\u00f9 lussuoso dell'intero gruppo, secondo solo alla Cadillac; questa posizione \u00e8 rimasta invariata sino ad oggi.\nModelli storici.\nIl primo modello prodotto fu un due cilindri contrapposti con testa a \"L\" che non ebbe successo, cos\u00ec come il secondo, una Double Phaeton con motore a valvole in testa. Subentrarono quindi nuovi modelli a sei cilindri da 3.100 e 5.400 cm\u00b3, e nel 1931 arrivarono pure motori a otto cilindri.\nDopo la crisi del 1929 che interess\u00f2 la casa per i primi anni trenta, ci fu una netta ripresa con l'entrata in produzione delle vetture Special, Century, Roadmaster, Limited e Super. Dopo l'interruzione per il conflitto mondiale la casa present\u00f2 nel 1948 la prima auto americana con cambio automatico e convertitore di coppia.\nUn passo significativo avvenne con l'introduzione del nuovo marchio nel 1959 con le LeSabre, Invicta e Electra, uniche tre serie in produzione, richiamate dal \"Trishield\", emblema rappresentante tre stemmi della famiglia Buick leggermente sovrapposti tra loro e attraversati da una linea in diagonale. Un altro tratto distintivo nel \"design\" delle Buick di quegli anni \u00e8 la presenza, nella carrozzeria al di sopra delle ruote anteriori, di una serie di feritoie chiamate \"Portholes\"; il fatto che le stesse fossero in numero di tre o quattro per diverso tempo vennero considerate un segno della classe di appartenenza della vettura, il numero pi\u00f9 alto si riferiva al modello di classe maggiore.\nIl marchio Buick \u00e8 stato utilizzato perlopi\u00f9 per i mercati del Nordamerica con uniche eccezioni per la Cina (ove vengono costruite su licenza) e Israele."}
{"id": "483252", "revid": "57342", "url": "https://it.wikipedia.org/wiki?curid=483252", "title": "Luigi Salvatorelli", "text": "Biografia.\nFu docente di Storia del cristianesimo all'Universit\u00e0 di Napoli dal 1918 al 1921, quando si trasfer\u00ec a Torino, dove fu condirettore del giornale \"La Stampa\", contribuendo attivamente all'affermarsi di una linea antifascista, fino alla svolta editoriale imposta nel 1925, seguita all'assassinio di Giacomo Matteotti. Salvatorelli fu aderente dell'Unione Nazionale di Giovanni Amendola. Nel 1942 fu tra i fondatori del Partito d'Azione, e dopo la Liberazione fece parte della Consulta Nazionale.\nNel biennio 1944-1946 diresse a Roma il settimanale di politica e cultura \"La Nuova Europa\" e \nfece parte del gruppo di intellettuali che a Torino ispirarono quel forte orientamento democratico e antifascista che ebbe significativi esiti sul piano culturale e politico. Si dedic\u00f2 negli anni successivi a studi di Storia del cristianesimo e soprattutto del pensiero politico italiano ed europeo, temi sui quali scrisse varie opere, tornando nel 1949 a collaborare a \"La Stampa\" come editorialista per vari anni. Nel 1956 scrisse col collega Giovanni Mira un'apprezzata \"Storia d'Italia nel periodo fascista\".\nL'11 maggio 2002 si \u00e8 costituita a Marsciano, con la collaborazione di varie istituzioni, una Fondazione che porta il suo nome e che opera per rivalutarne il pensiero, assegnando anche borse di studio a giovani studiosi di tematiche storiche. Nel trentennio della morte (novembre 2004) si \u00e8 svolto il I Convegno della Fondazione, dedicato alla sua figura. Gli atti sono stati pubblicati dall'Editore Aragno di Torino nel 2008, contenenti la sterminata bibliografia dello storico e giornalista. A cadenza biennale la Fondazione organizza convegni e conferisce un Premio per la Storia."}
{"id": "483253", "revid": "13604", "url": "https://it.wikipedia.org/wiki?curid=483253", "title": "Medeghino", "text": ""}
{"id": "483255", "revid": "1396311", "url": "https://it.wikipedia.org/wiki?curid=483255", "title": "Canone muratoriano", "text": "Il Canone muratoriano, noto anche come Frammento muratoriano \u00e8 un'antica lista conosciuta dei libri del Nuovo Testamento, confrontabile con la lista damasiana del Concilio di Roma (382).\nFu scoperto in un manoscritto dell'VIII secolo, scritto probabilmente a Bobbio e appartenente alla Biblioteca Ambrosiana, da Ludovico Antonio Muratori e fu pubblicato nel 1740. Successivamente, nel 1897, furono trovati quattro frammenti del \"Canone\" in quattro manoscritti dell'abbazia di Montecassino, datati all'XI e al XII secolo.\nOrigine e datazione.\nIl frammento \u00e8 lacunoso e mancano sia l'inizio che la fine del testo. Si tratta di un manoscritto di cui alcuni elementi, \"in primis\" il fatto che l'autore si riferisca al pontificato di papa Pio I (142 - 157) come ad un evento recente, permettono di affermare che si tratti della traduzione dal greco di un originale datato circa al 170. Recenti studi che proponevano una datazione pi\u00f9 tardiva hanno trovato scarsa accoglienza fra gli studiosi.\nIl frammento raccoglie tutte le opere che erano accettate come testi canonici dalle Chiese note al suo anonimo redattore.\nIl contenuto del canone.\nL'autore accetta quattro vangeli, di due \u00e8 fatto il nome (Luca e Giovanni); manca il testo relativo ai primi due. L'autore del testo accetta pure gli \"Atti degli apostoli\" e tutte le tredici lettere di Paolo, ma non la \"Lettera agli Ebrei\", oggi canonica. Egli ritiene apocrife la \"Lettera ai Laodicesi\" e la \"Lettera agli Alessandrini\", attribuite a Paolo, denunciando entrambe come dei falsi ad opera del vescovo eretico Marcione.\nDelle altre epistole dette cattoliche l'autore del frammento accetta la lettera di Giuda e due delle lettere che portano il nome di Giovanni, nonch\u00e9 la Sapienza di Salomone, che \u00e8 ora parte del canone dell'Antico Testamento (per cattolici e ortodossi; per i protestanti e gli Ebrei fa parte dei libri \"apocrifi\"). Le due lettere attribuite a Giovanni non sono ulteriormente qualificate dall'autore anonimo, non vi \u00e8 pertanto alcun'indicazione che provengano dalla stessa persona. Nel testo si fa riferimento e si accettano anche l'apocalisse di Giovanni e un'apocalisse di Pietro, che per\u00f2 alcuni non vorrebbero fosse letta in chiesa. Non si sa tuttavia se ci si riferisca all'omonimo testo greco o a quello copto, quest'ultimo di natura gnostica.\nInfine, tra le varie opere non canoniche vi \u00e8, in quanto per l'autore del testo troppo recente e non risalente all'epoca apostolica, il \"Pastore\" di Erma, che il testo dice fratello di papa Pio I."}
{"id": "483258", "revid": "1766633", "url": "https://it.wikipedia.org/wiki?curid=483258", "title": "Cognac (distillato)", "text": "Il cognac \u00e8 un distillato francese tutelato da una Appellation d'origine contr\u00f4l\u00e9e (AOC), ricavato dalla distillazione di vino bianco. Si produce solo nei dipartimenti della Charente e della Charente Marittima nell'ovest della Francia, ed una piccola porzione della Dordogna e del dipartimento delle Deux-S\u00e8vres e prende il nome dalla citt\u00e0 che tradizionalmente \u00e8 stata la sede principale del suo commercio, Cognac.\nStoria.\nLe prime notizie della sua produzione risalgono al 1622, quando gli olandesi, che da secoli acquistavano vino e sale in queste contrade risalendo il fiume Charente, insegnarono agli abitanti a distillare il vino, che mal sopportava i viaggi per mare verso il Nord Europa.\nIl mercato del Cognac vive sotto l'ala di quattro grandi case produttrici (R\u00e9my Martin, Hennessy, Martell e Courvoisier) che producono quasi la totalit\u00e0 delle bottiglie in commercio.\nMetodi di produzione.\nMaterie prime.\nLe uve utilizzate provengono dai principali vitigni bianchi permessi, ossia \"Ugni blanc\", \"folle blanche\", \"colombard\" e da qualche altro minore come il \"s\u00e9millon \"ed il \"montils\". L\"'Ugni Blanc\" per\u00f2 occupa il 98% della superficie vitata ed \u00e8 il vitigno principale, se non quasi unico. \nDifatti si presta per la sua capacit\u00e0 di resistere alle malattie, di avere un basso grado zuccherino e contenere acidi: in questo modo il vino base che verr\u00e0 distillato sar\u00e0 basso in alcol e di buona acidit\u00e0. Il basso contenuto alcolico consente agli aromi di essere meglio concentrati con la distillazione, mentre l'acidit\u00e0 fa da conservante per il vino, evitando che possa rovinarsi prima della distillazione.\nIn ogni caso, nonostante queste caratteristiche neutrali, terminato il processo di distillazione, l'Ugni Blanc conferir\u00e0 allo spirito aromi floreali e di uva.\nIn cantina.\nI grappoli vengono pressati leggermente ed il mosto cos\u00ec ottenuto deve poi riposare circa un mese, per diventare un vino bianco, con cui si proceder\u00e0 immediatamente alla distillazione. \nLa velocit\u00e0 e la delicatezza sono due fattori importanti: il vino base non si deve assolutamente rovinare ed \u00e8 fondamentale seguire quanto descritto qui sotto:\n- Raccolta meccanica delle uve, seguita da pressatura soffice\n- Niente addizione di anidride solforosa che renderebbe poco piacevole il distillato.\n- Uso di lieviti selezionati per agevolare sin da subito la fermentazione.\n- Fermentazione malolattica (anche se opzionale)\n- Conservazione in tini di acciaio che escludano contatto con ossigeno.\n- La distillazione deve avvenire entro il 31 marzo successivo alla vendemmia.\nLa distillazione.\nIl vino \u00e8 distillato a fuoco diretto con alambicco charentais per due volte: nella prima cotta si ottiene il \"brouillis \"che ha una gradazione alcolica intorno ai 30\u00b0, mentre nella seconda, la \"bonne chauffe\" il distillato raggiunge i 70\u00b0. \nStili.\nScegliere se distillare il vino con i lieviti o meno altro non \u00e8 che un'impronta stilistica. Qualora vengano tenuti il distillato prodotto sarebbe pi\u00f9 ricco, complesso e avvolgente. Secondo molti esperti agevolerebbe l'invecchiamento in botte e lo sviluppo di aromi di fungo, sottobosco, frutta secca e noci.\nChi invece preferisce eliminare i lieviti va in cerca di uno stile pi\u00f9 leggero ed immediato di Cognac. Due grandi case produttrici usano distintamente questa tecnica e si definisce con il loro rispettivo nome il metodo impartito:\nAltra scelta \u00e8 quella di distillare la testa (\"T\u00eates\") e la coda (\"Secondes\") della distillazione precedente o nel vino o nel \"brouillis.\" Nel primo caso si ottiene un cognac pi\u00f9 leggero, nel secondo uno pi\u00f9 strutturato e caratteristico: Martell ad esempio unisce \"T\u00eates\" e \"Secondes\" al vino; non \u00e8 escluso che si possa anche fare una via di mezzo e dividerle tra il vino e il \"brouillis\" ed \u00e8 il caso di Hennessy.\nMaturazione.\nL'acquavite viene sottoposta ad un obbligatorio periodo di invecchiamento in barrique di quercia francese del Limousin o del Tron\u00e7ais della durata di almeno due anni, in cui assume la colorazione ambrata (corretta spesso con l'aggiunta di caramello) e a contatto con la botte prende il gusto caratteristico. L'invecchiamento pu\u00f2 proseguire fino ad oltre 60 anni, dopodich\u00e9 il distillato viene trasferito in bonbonnes o damigiane.\nLe zone di produzione.\nLa AOC del cognac si divide in sei sottozone chiamate crus all'incirca concentriche, ognuna delle quali produce una qualit\u00e0 differente di distillati in ragione della composizione pi\u00f9 o meno gessosa del terreno e della posizione geografica:\nSe il cognac proviene da una sola di queste zone, pu\u00f2 essere indicata in etichetta la denominazione geografica complementare corrispondente (appellation): per esempio \"cognac Grande Champagne\". Le miscele di \"crus \"diversi possono chiamarsi solo cognac, con un'unica eccezione: il cognac ottenuto dalla miscela dei distillati della Petite e della Grande Champagne (almeno 50%), prende il nome di \"Fine Champagne\"; ma non si tratta di un \"cru\" autonomo.\nClassificazione dell'invecchiamento.\nIl cognac in commercio si classifica secondo il grado di invecchiamento con alcune sigle di uso tradizionale; si compone quasi sempre di una miscela di acquaviti di annate diverse.\nLa legge francese vieta di indicare in etichetta l'anno di distillazione, con l'eccezione del cognac millesimato; a seconda della durata dell'invecchiamento, sulla bottiglia si possono trovare le seguenti:\nDenominazioni tradizionali.\nSecondo gli usi tradizionali, i cognac vengono invecchiati pi\u00f9 a lungo del minimo legale, anche se non \u00e8 esplicitamente dichiarato.\nMiscelazione.\nLa quasi totalit\u00e0 del cognac in commercio \u00e8 una miscela (\"assemblage\") di distillati di origini ed annate diverse. \u00c8 compito del \"ma\u00eetre de chai\" o maestro cantiniere comporre le miscele per ottenere un prodotto costante nel tempo o con particolari caratteristiche di gusto. Spesso le miscele sono composte da decine se non centinaia di distillati. Anche i cognac millesimati sono miscele di acquaviti dello stesso anno. Fanno eccezione a questa consuetudine solo alcuni rarissimi distillati imbottigliati direttamente dalla botte per le loro caratteristiche di gran pregio, che prendono il nome di \"brut de f\u00fbt\", all'inglese \"cask strength\".\nTutela della denominazione d'origine.\nDurante il periodo fascista il nome cognac \u00e8 stato a forza italianizzato in arzente\" \"da Gabriele d'Annunzio, senza successo; in Italia fino al 1949 ogni distillato di vino poteva legalmente chiamarsi cognac, indipendentemente dalla sua origine.\nUna convenzione italo-francese (28 maggio 1948) stabilisce che il termine \"cognac\" dal 1\u00ba gennaio 1950 sia riservato ai soli distillati di vino prodotti nella regione di Cognac. I distillati di vino di altra origine (italiana, ma anche francese al di fuori della zona d'origine) sono perci\u00f2 definiti \"brandy; \"fanno eccezione quelli prodotti nella regione dell'Armagnac che hanno un'AOC autonoma.\nIl servizio del Cognac.\nIl Cognac \u00e8 servito liscio, in dosi da 4 cl, a una temperatura di 20-22\u00a0\u00b0C. Servito nel bicchiere Ballon o nel Tulipe per facilitarne la decantazione e per fare in modo che si liberino gli aromi, grazie al calore emanato dalle mani. Questo processo si definisce umanizzazione.\nAltri usi del cognac.\nOltre ad entrare in diversi cocktail (Alexander, French Connection, Sidecar, Stinger, Block and fall, East India, ecc..) l'acquavite di cognac \u00e8 alla base di due note bevande alcoliche: il tradizionale Pineau des Charentes (aperitivo a base di mosto con aggiunta di Cognac) e il Grand Marnier, che \u00e8 un cognac aromatizzato all'arancia. Il cognac viene altres\u00ec impiegato per conservare frutti, ed in alcune altre bevande con succhi di frutta o t\u00e8."}
{"id": "483261", "revid": "1327974", "url": "https://it.wikipedia.org/wiki?curid=483261", "title": "Ghia", "text": "La Carrozzeria Ghia \u00e8 stata una carrozzeria fondata nel 1916 a Torino da Giacinto Ghia e dalla famiglia di imprenditori dolciari Gariglio come \"Carrozzeria Ghia &amp; Gariglio\" in corso del Valentino 4 (oggi corso Marconi).\nStoria.\nInizialmente si occup\u00f2 di carrozzare con leggere scocche in alluminio telai provenienti da altri marchi italiani, come l'Alfa Romeo 6C 1500 e la Fiat 508 Balilla in varie versioni in numero limitato, incluse alcune che primeggiarono nelle competizioni come la Mille Miglia. Nel 1943, durante la seconda guerra mondiale, la fabbrica venne bombardata dagli angloamericani e Giacinto Ghia diresse la ricostruzione di un nuovo stabilimento in via Tommaso Grossi fino alla sua morte, avvenuta il 21 febbraio 1944.\nL'azienda venne venduta a Felice Mario Boano e Giorgio Alberti, che strinsero accordi con altri marchi italiani e stranieri per la fornitura di autotelai sui quali realizzare vetture Special esclusive o in piccola serie. Ghia si occup\u00f2 anche della carrozzatura di vari telai Ferrari dal 1950 al 1956, ma la collaborazione pi\u00f9 prolifica fu con i colossi americani Ford e Chrysler a partire dagli anni cinquanta, che port\u00f2 alla presentazione di molti prototipi e versioni speciali di modelli di serie. Particolarmente stretta la collaborazione tra Virgil Exner, capo designer di Chrysler e la carrozzeria torinese, con oltre 18 modelli speciali in 15 anni, realizzati a Torino su licenza, come la Crown Imperial. Tra le pi\u00f9 celebri realizzazioni di quel periodo sono la Lincoln Futura e il prototipo di \"coup\u00e9\" extra lusso \"Norseman\", andato perduto nel naufragio dell'Andrea Doria, prima che potesse essere visionato dal pubblico e dagli stessi tecnici e dirigenti della committente Chrysler.\nIn questo periodo l'azienda form\u00f2 delle joint-venture creando la Ghia-Aigle nel 1948 in Svizzera e la Dual-Ghia nel 1956 negli Stati Uniti.\nNel 1953 Boano lasci\u00f2 la Ghia per trasferirsi in FIAT, e la societ\u00e0 pass\u00f2 nelle mani di Luigi Segre e si trasfer\u00ec in via Agostino da Montefeltro, prima con Giovanni Savonuzzi e poi con Pietro Frua alla guida del design. Nello stesso anno la carrozzeria torinese firm\u00f2 lo stile della \"Volkswagen Karmann Ghia\", coup\u00e9 e cabriolet, derivata dal Maggiolino e assemblata in Germania dalla Karmann. Altri modelli famosi disegnati dalla \"Ghia\" in quel periodo furono la Renault Caravelle, la Renault Floride, la Volvo P1800 e la Fiat 1500 GT. \nAlla morte di Segre nel 1963, l'azienda sub\u00ec alcuni passaggi di propriet\u00e0, e fu venduta a Ramfis Trujillo che la rivendette nel 1967 a Alejandro de Tomaso, proprietario dell'omonima casa automobilistica. Durante questo periodo viene sviluppato il design della De Tomaso Pantera, ma le difficolt\u00e0 economiche di gestione portarono alla cessione dell'azienda alla Ford nel 1973, assieme alla Vignale. Il reparto carrozzeria venne chiuso alla fine del 1973 e i 60 operai rimasti furono assorbiti dalla Vignale. Negli anni successivi la Ghia divenne uno dei centri stile del colosso americano, continuando a proporre versioni e prototipi, mantenendo un ruolo molto attivo nella definizione della corrente di design detta \"New Edge Design\", che caratterizz\u00f2 la produzione Ford tra il 1998 e il 2005. L'ultima vettura disegnata dalla Ghia prima della chiusura del centro stile nel 2001 \u00e8 la Ghia Saetta, poi tramutata nella Ford StreetKa e prodotta da Pininfarina dal 2003.\nPer alcuni anni, dal 1965 al 1968, la Ghia pot\u00e9 annoverare tra le sue file anche un altro designer destinato a fare strada nel mondo delle quattro ruote, Giorgetto Giugiaro.\nDal 1973 al 2010 Ford utilizz\u00f2 il marchio Ghia per identificare le versioni pi\u00f9 lussuose dei propri modelli di auto, inizialmente in Europa e successivamente anche in Nord America e Sud America. L'allestimento Ghia per la Fiesta venne venduto ininterrottamente sul mercato britannico dal 1977 al 2008, un primato di 31 anni e 7 mesi. Nel 2010 Ford sostitu\u00ec l'allestimento Ghia con \"Titanium\", eliminando il nome del carrozziere dalle proprie vetture.\nModelli.\nLa produzione Ghia si caratterizza soprattutto per l'elevato numero di prototipi ed esemplari unici o in serie limitatissima prodotti. I modelli prodotti in serie (piccola o grande) sono evidenziati in grassetto.\nAnteguerra.\nAnni '40\nAnni '50"}
{"id": "483262", "revid": "15756", "url": "https://it.wikipedia.org/wiki?curid=483262", "title": "Letteratura estone", "text": "La letteratura estone \u00e8 la letteratura redatta in lingua estone.\nL'origine della letteratura estone.\nIl numero di parlanti estoni \u00e8 di circa un milione di persone; l'Estonia, a cui i paesi occupanti non davano alcun peso, ha infatti sviluppato relativamente tardi un sistema scolastico e quindi una propria letteratura. Parole estoni si trovano per la prima volta nel \"Chronicon Livoniae\" di Enrico, risalente al XIII secolo. Il primo libro in estone, del 1525, fu il \"Catechismo Luterano\", ma venne confiscato in un porto cattolico e bruciato. Il libro estone pi\u00f9 antico conservato \u00e8 del 1535 e venne scoperto nel 1929.\nQuesti libri e quelli dei secoli seguenti sono stati scritti quasi senza eccezioni da tedeschi del Baltico, per la maggior parte religiosi, che conoscevano l'estone come lingua straniera o al massimo come seconda lingua. Il livello linguistico di questa letteratura lascia molto a desiderare. Nella maggior parte dei casi si tratta di testi religiosi. Ne sono esempio le preghiere (1600-1606) di Georg M\u00fcller e la prima poesia estone (1637) di Reiner Brockmann (1609-1647) in alessandrini, un tipo di verso inadeguato per questa lingua.\nLentamente si codific\u00f2 una lingua scritta estone: Heinrich Stahl scrisse una grammatica, Bengt Gottfried Forselius un abecedario, quindi l'ortografia. Anton Thor Helle (1683-1748) pubblic\u00f2 nel 1739 la prima traduzione della Bibbia. Con questa si impose la lingua estone del nord nei confronti di quella del sud.\nL'epoca del \"risveglio nazionale\".\nIl primo scrittore estone \u00e8 considerato Kristjan Jaak Peterson (14 marzo 1801-1822), sconosciuto in vita. Ha scritto una propria lirica estone, ma mor\u00ec molto giovane. La sua opera venne pubblicata solo nel 1922, nel centenario della sua morte. Il suo compleanno viene festeggiato oggi come \"giornata della lingua estone\".\nL'opera pi\u00f9 significativa in lingua estone \u00e8 il \"Kalevipoeg\", che narra l'epopea nazionale degli estoni. Consiste di circa 20.000 versi in 20 cantiche e fu iniziata da Friedrich Robert F\u00e4hlmann (1799-1851) per essere poi finita da Friedrich Reinhold Kreutzwald (1803-1882). Il \"Kalevipoeg\" (\"Figlio di Kalev\") si basa su una tradizione orale delle saghe del gigante Kalevipoeg.\nJohann Woldemar Jannsen ha scritto il testo dell'inno nazionale \"Mu isamaa, mu \u00f5nn ja r\u00f5\u00f5m\"; pi\u00f9 importante dal punto di vista della storia della letteratura \u00e8 stata sua figlia Lydia Koidula (1843-1886) che scrisse poesie patriottiche.\nNegli anni 1880 la cultura estone venne oppressa e si impose la russificazione. La situazione miglior\u00f2 dopo la rivoluzione del 1905 e nel 1918 l'Estonia dichiar\u00f2 la sua indipendenza. Un importante scrittore estone dell'epoca \u00e8 stato il lirico Juhan Liiv (1864 - 1913), a cui oggi \u00e8 dedicato un premio per la letteratura.\nIn questo periodo fu attivo anche Eduard Vilde (1865-1933), scrisse romanzi e drammi naturalistici, inoltre contribu\u00ec a dare una spinta nazionalistica culturale, fu caposcuola della corrente letteraria del Realismo critico. Da citare anche la poetessa Lydia Koidula (1843-1886) il cui volto \u00e8 raffigurato sulle banconote da 100 Kr.\nDal 1905 all'occupazione sovietica.\nNel 1905 venne fondato il gruppo Giovane Estonia (\"Noor-Eesti\", ispirato al movimento letterario tedesco della Junges Deutschland - \"Giovane Germania\"), a cui appartenevano il lirico Gustav Suits (1883-1956) e Friedebert Tuglas (1886-1971) nonch\u00e9 Villem Gr\u00fcnthal-Ridala e Johannes Aavik (1880-1973). Il gruppo aspirava ad un ammodernamento della letteratura estone secondo modelli europei.\nAnche Oskar Luts (1887-1953), primo scrittore estone a ricevere il titolo di \"Scrittore Nazionale della Repubblica Socialista Sovietica Estone\" nel 1945, romanziere di fama, guadagn\u00f2 la notoriet\u00e0 con il romanzo \"Primavera\" (\"Kevade\"), .\nControparte della Giovane Estonia, di stampo soprattutto intellettuale, si form\u00f2 il movimento \"Siuru\" con i suoi rappresentanti principali Henrik Visnapuu (1890-1951) e Marie Under (1883-1980). Questi scrissero poesie sensuali ed erotiche, per i tempi scandalosi, e furono costretti entrambi all'esilio dopo la seconda guerra mondiale.\nA. H. Tammsaare (1878-1940) scrisse il ciclo di romanzi \"Verit\u00e0 e giustizia\" (\"T\u00f5de ja \u00f5igus\", 1926-1933) che, con un realismo psicologico, descrive la societ\u00e0 estone della fine del secolo. Del periodo letterario estremamente attivo del periodo tra le due guerre sono degni di nota ancora August M\u00e4lk (1900-1987), Karl Ristikivi (1912-1977) con una trilogia di Tallinn e August Gailit.\nNel 1938 venne pubblicata un'antologia lirica con il titolo di \"Sciamani\" (\"Arbujad\"), con opere di sei poeti che sono definiti come gruppo \"Arbujad\", tra cui Betti Alver (1906-1989) Uku Masing (1909-1985) e Bernard Kangro (1910-1994).\nLetteratura dopo il 1940.\nDurante la seconda occupazione sovietica molti intellettuali fuggirono in esilio in Svezia. Quelli che rimasero vennero o trascinati nei gulag, dove trovarono la morte, o furono sottoposti a brutali repressioni quali il divieto di pubblicazione, o al cosiddetto \"esilio interno\".\nLa letteratura degna di nota di questo periodo venne prodotta soprattutto in esilio, per lo pi\u00f9 in Svezia, dove vennero fondati un quotidiano estone e un'associazione di scrittori estoni. Solo negli anni 1950 e 1960 in Estonia prese il sopravvento una nuova generazione. La letteratura sovietica prevedeva solo rappresentazioni realistiche, e quando la censura si inaspr\u00ec, la letteratura estone si diffuse solo sotto forma di manoscritti.\nLo scrittore estone pi\u00f9 noto e significativo del dopoguerra \u00e8 Jaan Kross (1920-2007) che scrisse soprattutto romanzi storici e fu candidato diverse volte al Premio Nobel per la letteratura. Altri scrittori degni di nota sono Artur Alliksaar (1923-1966) e Ain Kaalep (1921)."}
{"id": "483263", "revid": "184755", "url": "https://it.wikipedia.org/wiki?curid=483263", "title": "Giuseppe Uncini", "text": "Biografia.\nFrequenta l'Istituto d'Arte di Urbino e, nel 1953, si trasferisce a Roma. Partecipa alla Quadriennale di Roma a partire dalla mostra del 1955. Espone a Fabriano presso il Chiostro Quattrocentesco ed a Roma alla Galleria \"Appia Antica\".\nNel 1958 realizza il \"\"Primocementoarmato\", una tavoletta di cemento grezzo rinforzato da rete e ferri, e proseguendo nell'anno successivo nella sperimentazione con questo materiale. Nel 1962 costituisce con Gastone Biggi, Nicola Carrino, Nato Frasc\u00e0, Achille Pace e Pasquale Santoro il \"Gruppo Uno\" per una valorizzazione del ruolo sociale nell'arte. Inizia la serie dei \"ferrocementi\" e quella delle \"strutturaespazio\".\nNumerose le mostre personali e collettive: Bologna, Palazzo Re Enzo; Firenze, Il Quadrante; Venezia, Il Cavallino; Quadriennale di Roma 6 edizioni; Biennale di Venezia; Torino, Christian Stein; e molte altre. Nel 1962 \u00e8 fra i vincitori del Premio Spoleto; agli artisti prescelti fu dedicato un saggio corredato dalla riproduzione in grande formato (bianco e nero e quadricromie) delle opere esposte.\nIn permanenza presso la Galleria Marchese di Prato.\nL'ultima opera realizzata da Giuseppe Uncini \u00e8 \"Epistylium\"\" (2007 \u2013 2009), una scultura in calcestruzzo armato alta oltre sei metri, e realizzata per uno spazio espositivo all'aperto del Mart di Rovereto.\nGiuseppe Uncini muore nella notte tra il 30 e il 31 marzo 2008 nella sua casa di Trevi (Perugia) a seguito di un malore.\nRiconoscimenti.\nNel 1988, l'Accademia dei Lincei gli conferisce il Premio Feltrinelli ex aequo per la Scultura."}
{"id": "483264", "revid": "3538962", "url": "https://it.wikipedia.org/wiki?curid=483264", "title": "Johann Woldemar Jannsen", "text": ""}
{"id": "483265", "revid": "125580730", "url": "https://it.wikipedia.org/wiki?curid=483265", "title": "Comitato Olimpico Nazionale Sammarinese", "text": "Il Comitato Olimpico Nazionale Sammarinese (CONS) \u00e8 il Comitato Olimpico della Repubblica di San Marino.\nStoria.\nIl 3 aprile 1959 i Capitani Reggenti, Marino Benedetto Belluzzi e Agostino Biordi, decretarono la nascita del CONS, nominando Federico Bigi presidente. Nello stesso anno il neonato CONS venne riconosciuto dal Comitato Olimpico Internazionale (CIO) ed entr\u00f2 a far parte dell'Associazione dei Comitati Olimpici Nazionali (ACNO) e del consesso dei Comitati Olimpici Europei (COE). Nel giugno 1993 venne riconosciuto dal Comitato Internazionale dei Giochi del Mediterraneo (CIJM).\nPartecipazioni olimpiche.\nNel 1960 San Marino esord\u00ec alle Olimpiadi di Roma e fu presente in tutte le successive edizioni, fuorch\u00e9 in quella di Tokyo del 1964. La partecipazione si estese anche alle Olimpiadi Invernali di Innsbruck (1976), Sarajevo (1984), Calgary (1988), Albertville (1992), Lillehammer (1994), Salt Lake City (2002), Torino (2006).\nIl CONS ide\u00f2 inoltre la prima edizione dei Giochi dei Piccoli Stati d'Europa, disputatasi nel 1985, manifestazione riservata agli stati europei con popolazione al di sotto di un milione di abitanti, ossia Andorra, Cipro, Islanda, Liechtenstein, Lussemburgo, Malta, Monaco e, appunto, San Marino. I Giochi, patrocinati dal CIO e dal COE, si disputano ogni due anni e sono ospitati a rotazione dai paesi membri.\nStemma.\nIl simbolo del CONS, nell'attuale configurazione, \u00e8 stato ideato alla fine degli anni settanta ed adottato per la prima volta in occasione delle Olimpiadi di Mosca del 1980. Il drappo sottostante i tradizionali cerchi olimpici racchiude i colori bianco-azzurri nazionali e la sigla del CONS. Sotto al drappo bicolore spicca lo stemma ufficiale della Repubblica.\nAtleti di interesse nazionale.\nIl CONS ha scelto come atleti di interesse nazionale i seguenti sportivi:\nOrganizzazione.\nFederazioni.\nAl CONS sono affiliate 31 Federazioni Sportive, che raggruppano 95 Societ\u00e0 ed Associazioni Sportive. Il numero dei tesserati \u00e8 di circa 9.000 persone (su circa 30.000 abitanti).\nElenco delle federazioni affiliate al CONS, divise tra discipline olimpiche e non, e loro sedi:"}
{"id": "483273", "revid": "486946", "url": "https://it.wikipedia.org/wiki?curid=483273", "title": "Ville Genovesi", "text": ""}
{"id": "483279", "revid": "188717", "url": "https://it.wikipedia.org/wiki?curid=483279", "title": "Rigata", "text": ""}
{"id": "483280", "revid": "1417044", "url": "https://it.wikipedia.org/wiki?curid=483280", "title": "Gaetano Filangieri", "text": "\u00c8 ritenuto uno dei massimi giuristi e pensatori italiani del XVIII secolo. Anche se non mise mai piede in America, le sue idee attraverso una ricca corrispondenza avvenuta tra il 1781 e il 1788 tra lui e Benjamin Franklin, oltrepassarono l\u2019oceano, ispirando la Costituzione Americana.\nBiografia.\nTerzogenito di Cesare, principe di Arianiello, e di Marianna Montalto, figlia del duca di Fragnito, Gaetano nacque il 22 di agosto del 1753 in un'antica villa di suo padre, sita nella giurisdizione territoriale del casale di San Sebastiano di Napoli, oggi denominata San Sebastiano al Vesuvio . Nella medesima villa di San Sebastiano al Vesuvio, ubicata in localit\u00e0\u2019 \u201cla Cercola\u201d, nel 1750 mor\u00ec, il I principe d\u2019Arianello, Giovan Gaetano Filangieri: il nonno dell'illuminista.\nGaetano proveniva da una delle famiglie pi\u00f9 antiche della nobilt\u00e0 partenopea: lo zio arcivescovo era Serafino Filangieri.\nRicevette un'educazione severa che si svolse privatamente nel palazzo di Largo Arianello. Se ne occuparono lo zio Serafino, benedettino, professore di fisica sperimentale all'Universit\u00e0 di Napoli, e soprattutto l'ecclesiastico Luca Nicola De Luca.\nA 17 anni abbandon\u00f2 la carriera militare a cui era stato destinato fin da bambino per dedicarsi agli studi. Si laure\u00f2 in legge nel 1774. Tre anni dopo, a seguito della carica di gentiluomo di camera presso il re Ferdinando IV di Borbone, si dedic\u00f2 al progetto della riforma di giustizia e divenne ufficiale volontario di marina.\nNel 1772 scrisse un breve testo, \"Morale de' legislatori\", nel quale dichiarava di essere favorevole alla pena di morte, mettendo in discussione le tesi di Cesare Beccaria; in questo afferma infatti che \"nello stato di natura ciascuno ha il diritto di togliere la vita a tutti per proteggere la propria ingiustamente minacciata\". Tali temi vengono poi ripresi e trattati ne \"La Scienza della Legislazione\", la sua opera pi\u00f9 importante.\nNel 1774 stamp\u00f2 a Napoli le \"Riflessioni politiche su l'ultima legge del sovrano\", dedicata al ministro Bernardo Tanucci. L'opera riguarda la riforma dell'amministrazione della giustizia; in particolare afferma la necessit\u00e0, per i magistrati, di motivare le proprie sentenze in base alla legislazione scritta nel regno, permettendo in questo modo di eliminare gli abusi e i privilegi per i giudici.\nL'Illuminismo napoletano di Filangieri emerge in particolar modo nella sua opera pi\u00f9 famosa, \"La Scienza della Legislazione\" (1780-1788). In tale scritto sono analizzate le linee sistematiche di una scienza pratica destinata a essere guida delle riforme legislative e basata sulla felicit\u00e0 individuale del cittadino come premessa utilitaristica allo Stato buono. Famosi pensatori come d'Alembert e Montesquieu, con il loro spirito di classici dell'Illuminismo, contribuirono a influenzare l'opera.\nNel 1783 Filangieri si spos\u00f2 con una giovane nobile ungherese, Charlotte Frendel e, ottenuta la dispensa dal servizio di corte, si trasfer\u00ec a La Cava (oggi Cava de' Tirreni), poco lontano da Napoli. Qui si dedic\u00f2 interamente alla scrittura e alla famiglia.\nNel dicembre del 1784 arrivarono le prime condanne relative all'opera di Filangieri da parte dell'Inquisizione, anche se la Chiesa non contest\u00f2 la legittimit\u00e0 dei provvedimenti assunti dal governo borbonico sulla scorta delle proposte contenute nella \"Scienza della legislazione\". \nParallelamente alla stesura de \"La Scienza della Legislazione\", Filangieri fu investito di un'importante carica militare di grado superiore: Tenente di fanteria nel 1783 e Capitano nel 1785.\nNel 1787 divenne Consigliere del Supremo Consiglio delle Finanze e, preso dagli impegni politici, non riusc\u00ec a completare il quinto libro della \"Scienza\", il quale fu pubblicato incompiuto postumo nel 1791. Dei sette volumi inizialmente progettati, riusc\u00ec quindi a pubblicarne solo cinque.\nColpito dalla tubercolosi, si ritir\u00f2 a Vico Equense, dove mor\u00ec il 20 luglio 1788 a soli trentacinque anni. \u00c8 sepolto nell'ex cattedrale della Santissima Annunziata della stessa cittadina.\nEssendo stato iniziato in massoneria in una loggia napoletana di costituzione inglese, Filangieri ebbe solenni funerali massonici, celebrati da Domenico Cirillo, Mario Pagano, Donato Tommasi e Giuseppe Leonardo Albanese, ai quali parteciparono delegazioni di tutte le logge napoletane di obbedienza inglese.\nA Gaetano Filangieri era intitolato il carcere minorile di Napoli, istituito da Gioacchino Murat nel 1809 e dismesso alla fine degli anni settanta. A Milano \u00e8 intitolata la piazza antistante il carcere di San Vittore.\nLa \"Scienza della Legislazione\".\n\"La Scienza della Legislazione\", composta da otto volumi, \u00e8 un'opera di alto e innovativo valore europeo in materia di filosofia del diritto e teoria della giurisprudenza. In quest'opera che fu cos\u00ec apprezzata per la sobriet\u00e0 della critica e per la concreta esposizione sul piano giuridico, Filangieri espose un pensiero frutto della grande cultura napoletana antecedente all'Unit\u00e0 d'Italia, rappresentata in particolare da Giambattista Vico e da Pietro Giannone, che interpol\u00f2 con le teorie dei filosofi francesi, in particolare con le dottrine di Montesquieu e soprattutto di Rousseau.\n\"La Scienza della Legislazione\" porta alla luce le ingiustizie sociali che affliggevano anche la Napoli borbonica come le tante altre capitali europee (Parigi, Londra, San Pietroburgo, ecc.) pervasa dal lusso sfrenato dei privilegi feudali di aristocrazia e clero sfruttatori del popolo; al tempo stesso essa chiede alla Corona di farsi portatrice di una \"rivoluzione pacifica\", una sorta di modello di monarchia illuminata, secondo i canoni illuministici, da conseguire attraverso una seria azione riformatrice da attuarsi sugli strumenti giuridici.\nImportanti l'affermazione dell'esigenza di attuare una codificazione delle leggi e di una riforma progressiva dalla procedura penale, la necessit\u00e0 di operare un'equa ripartizione delle propriet\u00e0 terriere e anche un miglioramento qualitativo dell'educazione pubblica oltre ad un suo rafforzamento su quella privata.\nPer ci\u00f2 che attiene al diritto criminale, nell'opera Filangieri d\u00e0 un'innovativa definizione di delitto: \u00abNon tutte le azioni contrarie alle leggi sono delitti, non tutti coloro che le commettono sono delinquenti. L'azione disgiunta dalla volont\u00e0 non \u00e8 imputabile; la volont\u00e0 disgiunta dall'azione non \u00e8 punibile. Il delitto consiste dunque nella violazione della legge accompagnata dalla volont\u00e0 di violarla\u00bb.\nL'opera tratta le principali proposte di riforma, nel campo politico-economico (abolizione dei privilegi feudali ecc.), penale, dei rapporti tra religione e legislazione, e, in modo particolare, nel campo educativo. Essa comprende il primo libro dedicato a \"Le Regole generali della scienza legislativa\", il secondo a \"Le Leggi politiche ed economiche\", il terzo a \"Le Leggi criminali\" (prima parte: la procedura; seconda parte: dei delitti e delle pene), il quarto a \"Le Leggi che riguardano l'educazione, i costumi e l'opinione pubblica\", il quinto a \"Le Leggi che riguardano la religione\". Il sesto, dedicato alle leggi relative alla propriet\u00e0, rimase abbozzato (ne fu steso soltanto il sommario), e il settimo, dedicato alle leggi sulla famiglia, non venne mai scritto.\nTra le varie tesi esposte in questo libro emerge la considerazione che Filangieri aveva dell'agricoltura; sotto l'influenza di Genovesi, di Verri e dei fisiocratici, egli la considerava come un settore importante del sistema economico e propose la rimozione di ogni ostacolo giuridico, fiscale ed economico al suo sviluppo e alla libert\u00e0 del commercio dei suoi prodotti, sostenendo altres\u00ec l'imposta unica sul prodotto della terra.\nL'opera fu messa all'Indice dalla Chiesa cattolica nel 1784, per le sue idee giacobine e per i suoi attacchi ai diritti del clero. Filangieri infatti criticava l'atteggiamento della Chiesa, ritenendo appunto che questa pesasse sulla societ\u00e0 e si avvalesse di privilegi. Egli aveva messo in campo proposte (giustizia sociale e giuridica, uguaglianza, pubblica istruzione, espropriazione dei beni ecclesiastici donati dai fedeli, ecc.) miranti al \"progresso\" in senso rivoluzionario attraverso un'azione legislativa fondata sulla presunta \"ragione\" e rivolta ad un altrettanto presunto sviluppo della realt\u00e0 delle citt\u00e0 di Napoli, ma con i metodi tipicamente giacobini basati su coercizione e sentimento massonico e anticattolico.\nFu pubblicata a partire dal 1780 in 7 volumi e una parte usc\u00ec postuma (l'indice e parte del libro V). Nel 1783 e nel 1785 ne vennero stampati altri due libri, i quali ebbero grande successo non solo a livello nazionale con le riedizioni (Firenze e Venezia 1782, Milano 1784) ma anche a livello europeo.\nFino all'Ottocento si contarono 40 edizioni italiane e 28 in lingue straniere. In Germania comparvero tre edizioni diverse a Zurigo, Berlino e a Vienna (la prima traduzione in tedesco \u00e8 del 1784). L'opera venne tradotta in francese (la prima traduzione in francese \u00e8 del 1786), spagnolo, inglese, russo e svedese, con elogi entusiastici rivolti all'autore: il pi\u00f9 noto e significativo fu quello di Benjamin Franklin, il quale avvi\u00f2 una corrispondenza con Filangieri e tenne presente le sue idee per la stesura della Costituzione americana.\nLa fortuna dell'opera fu vastissima sul continente europeo e oltre. L'opera fu - assieme a \"Dei delitti e delle pene\" (1764) di Cesare Beccaria - uno dei contributi italiani maggiormente diffusi e tradotti all'estero. Suscit\u00f2 interesse e discussioni sino al Novecento anche grazie all'attenzione dedicatagli da Benjamin Constant (1767-1830)."}
{"id": "483281", "revid": "92723", "url": "https://it.wikipedia.org/wiki?curid=483281", "title": "Bugatti Tipo 13", "text": "La Bugatti Tipo 13 fu la prima automobile prodotta dalla casa francese Bugatti e rimase in produzione dal 1910 al 1926.\nProfilo.\nLa vettura venne progettata verso la fine del 1909, mentre Ettore Bugatti era in procinto di aprire la sua nuova fabbrica, quella che avrebbe portato il suo nome e che avrebbe reso tale nome famoso in tutto il mondo. Ci\u00f2 che Ettore Bugatti aveva sempre avuto in mente per la vettura ideale fu il perfetto connubio fra prestazioni e leggerezza. Perci\u00f2 come base di partenza venne scelta la \"Tipo 10\", universalmente considerata dagli storici come il prototipo da cui sarebbe poi stata derivata proprio la \"Tipo 13\". Si trattava di una vettura le cui dimensioni contenute, unite alle sue caratteristiche tecniche d'avanguardia, avrebbero posto la nuova vettura al centro dell'attenzione. I primi esemplari vennero consegnati nel 1910.\nCaratteristiche.\nLa \"Tipo 13\" era una piccola autovettura che nasceva su un telaio in acciaio costituito da longheroni con sezione a C e traverse in acciaio, con interasse di 2 metri. Come la \"Tipo 10\" da cui prendeva origine, anche la \"Tipo 13\" era dotata di sospensioni ad assale rigido, con balestre anteriori e posteriori semiellittiche. Molte fonti riportano in realt\u00e0 un retrotreno a quarti di balestra, ma in realt\u00e0 pare sia appurato gi\u00e0 da diversi decenni che la \"Tipo 13\" monti delle balestre semiellittiche, e che la confusione nasca dal fatto che a montare dei quarti di balestra al retrotreno siano state le Tipo 22 e Tipo 23, strettamente imparentate con la \"Tipo 13\" sul piano tecnico, ma caratterizzate da un passo maggiore rispettivamente di 40 e addirittura 55\u00a0cm. In ogni caso, su entrambi gli assi erano montati ammortizzatori a frizione, mentre l'impianto frenante prevedeva un freno di servizio a nastro agente sulla trasmissione: quest'ultima era affidata ad un cambio a 4 marce non sincronizzate (che agiva anche da traversa di rinforzo del telaio), il quale trasferiva al retrotreno la coppia motrice del suo propulsore. Proprio il \"cuore\" della \"Tipo 13\" \u00e8 la parte che incorpora i contenuti pi\u00f9 all'avanguardia: costituito da 4 cilindri in linea, questo motore era una variante rialesata dell'unit\u00e0 da 1,2 litri che gi\u00e0 equipaggiava la \"Tipo 10\" e che nel caso del nuovo modello raggiungeva una cilindrata di 1327 cm3. L'aspetto pi\u00f9 innovativo di questo motore stava nello schema di distribuzione, del tipo ad asse a camme in testa (con due valvole per cilindro), uno schema a dir poco rivoluzionario in un'epoca in cui non era molto comune neppure un motore a valvole in testa con asse a camme laterale. Nelle prime \"Tipo 13\", questo motore erogava una potenza massima di 15 CV, un valore che se oggi pu\u00f2 apparire irrisorio, era in realt\u00e0 pi\u00f9 che dignitoso per l'epoca, se confrontato con motori dell'epoca e di cilindrata simile. Grazie al suo peso contenuto in poco pi\u00f9 di quattro quintali, le prima \"Tipo 13\" potevano comunque gi\u00e0 raggiungere una velocit\u00e0 massima di 90\u00a0km/h.\nL'aspetto stilistico della vettura, prevista con carrozzeria torpedo o sport biposto, era sintetizzabile in un'estrema essenzialit\u00e0, sebbene non manc\u00f2 di riscuotere consensi anche per le sue finiture accurate, specie nella versione torpedo, la pi\u00f9 borghese fra le due: la parte pi\u00f9 degna di nota fu senza dubbio il radiatore di forma ovale, che dopo la guerra si sarebbe evoluto nell'ancor pi\u00f9 celebre radiatore a ferro di cavallo, il quale fece cos\u00ec il suo debutto gi\u00e0 nel primo modello della casa di Molsheim, sebbene fin dall'inizio vi fossero stati non pochi esemplari con un radiatore di forma pi\u00f9 spigolosa. Per il resto, la torpedo si differenziava dalla versione pi\u00f9 sportiva essenzialmente per la presenza di parafanghi e predellini e per i rivestimenti pi\u00f9 pregiati, oltre che per la capote ripiegabile.\nCarriera commerciale.\nLa carriera commerciale della \"Tipo 13\" si divise fra il periodo pre-bellico e quello post-bellico: nel primo periodo la \"Tipo 13\" conobbe una carriera commerciale legata quasi esclusivamente alle vetture stradali, mentre il periodo successivo alla fine della Prima Guerra Mondiale vide l'ascesa della \"Tipo 13\" in campo agonistico, con molti esemplari allestiti come vettura sport. Le prime \"Tipo 13\" del 1910 vennero commercializzate ad un prezzo di 7 milioni di marchi, poich\u00e9 la citt\u00e0 di Molsheim si trova in un'area, l'Alsazia, che fino allo scoppio della Prima Guerra Mondiale apparteneva all'Impero Tedesco. Durante il 1910 furono solo cinque gli esemplari consegnati, ma gi\u00e0 nel 1911 tale cifra sal\u00ec a 75. Non pochi furono gli aggiornamenti occorsi alla \"Tipo 13\" nel corso della sua carriera commerciale: poco tempo dopo il suo lancio, le ruote in legno vennero sostituite da ruote a raggi in acciaio. Nel 1912, la cilindrata venne aumentata a 1368\u00a0cm3 grazie al lieve aumento dell'alesaggio, da 65 a 66\u00a0mm. La potenza massima conobbe dal canto suo un aumento del 20%, portandosi a 18 CV.\nLa \"Tipo 13\" venne riproposta anche al termine della guerra, quando i territori dell'Alsazia e della Lorena divennero francesi: non senza ulteriori e sostanziose novit\u00e0. Nel frattempo, si procedette infatti ad una pesante rielaborazione della testata, che divenne a quattro valvole per cilindro, facendo della \"Tipo 13\" la piccola vettura plurivalvole al mondo, la pi\u00f9 piccola fra gli allora rari esempi di vettura dotata di tale tipologia di motore. In questo modo la potenza massima crebbe notevolmente, portandosi a ben 30 CV, permettendo alla piccola Bugatti di raggiungere una velocit\u00e0 massima di 125\u00a0km/h. Fra le altre novit\u00e0, vanno ricordati i supporti dell'albero a gomiti in metallo bianco e i pistoni in lega di alluminio. Le versioni destinate alle competizioni erano inoltre dotate di accensione a due magneti e a due candele per cilindro.\nNel 1921 la cilindrata conobbe un pi\u00f9 significativo aumento, portandosi a 1453\u00a0cm3 mediante ulteriore rialesatura: furono gli ultimi aggiornamenti per la \"Tipo 13\" destinata ad un uso stradale visto che di l\u00ec a poco sarebbe stata tolta di produzione. Non fu cos\u00ec invece per la \"Tipo 13\" da competizione, la quale riusc\u00ec a ritagliarsi alcuni anni di carriera agonistica in pi\u00f9 poich\u00e9 forte di successi clamorosi che attirarono su di s\u00e9 l'attenzione e l'entusiasmo del pubblico. La \"Tipo 13\" venne cos\u00ec prodotta ancora in qualche decina di esemplari fino al 1926. Alla fine della sua carriera commerciale, la \"Tipo 13\" venne prodotta complessivamente in 435 esemplari.\nLa carriera sportiva.\nConsapevolmente o meno, la \"Tipo 13\" fu la vettura che introdusse per prima il concetto di rapporto peso/potenza, oggi ampiamente utilizzato nel campo delle competizioni ed anche nell'ambito delle sportive moderne. E delle competizioni, la \"Tipo 13\" fece il suo fiore all'occhiello, l'ambito principale attraverso il quale la vetturetta di Molsheim viene ancor oggi ricordata. L'attivit\u00e0 sportiva della \"Tipo 13\" prese il via gi\u00e0 poco dopo il suo lancio commerciale, anche se fu nell'immediato primo dopoguerra si ebbero i risultati pi\u00f9 esaltanti.\nNel 1911 la \"Tipo 13\" ottenne il suo primo significativo risultato in gara, non una vittoria ma un pi\u00f9 che dignitoso secondo posto al Gran Premio di Francia dietro alla Fiat S61 di Victor H\u00e9mery. Al volante di questa \"Tipo 13\" fu il francese Ernest Friderich (che tra l'altro partecip\u00f2 anche alla fondazione della stessa Bugatti).\nPer le sue caratteristiche di peso e cilindrata, la \"Tipo 13\" poteva essere omologata nella categoria \"Voiturettes\" (vetturette in francese), che prevedeva un peso a vuoto entro i 500\u00a0kg e una cilindrata entro gli 1,4 litri. E per questo motivo la \"Tipo 13\" venne iscritta alla Coupe des Voiturettes del 1920, una gara riservata appunto a queste piccole vetture appositamente allestite e preparate, e che si teneva sul Circuit de la Sarthe a Le Mans. Fu ancora Ernest Friderich a rendersi protagonista, questa volta conducendo la sua \"Tipo 13\" alla vittoria assoluta dopo una gara entusiasmante che vide avvicendarsi al comando altri due piloti su Bugatti \"Tipo 13\", vale a dire Michele Baccoli e Pierre de Vizcaya.\nNel 1921 arriv\u00f2 il risultato pi\u00f9 eclatante: quell'anno, al Circuito di Montichiari (BS), si tenne il \"Gran Premio d'Italia Internazionale, Automobili - Aeroplani, Circuito di Brescia\", come venne denominata per esteso la manifestazione. In tale occasione furono schierate ben quattro \"Tipo 13\", tre delle quali pilotate dai tre piloti che gi\u00e0 si erano resi protagonisti l'anno prima a Le Mans, ossia Friderich, Baccoli e De Vizcaya. La quarta vettura fu invece affidata all'italiano Piero Marco. Ebbene, nella categoria \"Voiturettes\" queste quattro vetture giunsero ai primi quattro posti al termine di questa gara, vinta ancora una volta da Friderich e consolidando una volta per tutte il mito della \"Tipo 13\", piccola, semplice e apparentemente con poche carte da giocare in ambito agonistico, ma in realt\u00e0 assai competitiva. Ci\u00f2 che venne consolidato fu anche la reputazione di Ettore Bugatti come costruttore di vetture sportive, una reputazione che il costruttore italiano non avrebbe mancato di ribadire negli anni seguenti con la grande saga della Tipo 35.\nLa \"Tipo 13\" vittoriosa al circuito di Montichiari era equipaggiata con un motore simile a quello delle altre \"Tipo 13\", ma con cilindrata portata da 1453 a 1496\u00a0cm3, grazie al quale si raggiungevano inizialmente potenze nell'ordine dei 40 CV. Tale motore era sempre del tipo plurivalvole con asse a camme in testa e con accensione a doppia candela, in maniera tale da ottimizzare il rendimento termico del propulsore. In questo modo, queste vetturette riuscivano ad avere ragione anche di vetture pi\u00f9 moderne e potenti, ma penalizzate dal maggior peso. Dopo il grande successo di Brescia, tutte le Bugatti equipaggiate con motore a quattro valvole per cilindro vennero soprannominate \"Tipo 13 Brescia\", in onore a quella storica impresa e ai grandi piloti che la resero possibile. Tale denominazione venne applicata anche ai modelli Tipo 22 e 23 dotati di motore a 16 valvole. Nelle successive evoluzioni, avutesi fino al 1926, il motore delle \"Tipo 13\" raggiunse addirittura la soglia dei 50 CV di potenza massima, raggiungendo punte velocistiche di ben 150\u00a0km/h.\nLa numerazione dei telai di questo modello ebbe inizio con il n.361 e la pi\u00f9 antica \"Tipo 13\" esistente \u00e8 la n.365, conservata al Museo nazionale della tecnica di Praga."}
{"id": "483282", "revid": "116809583", "url": "https://it.wikipedia.org/wiki?curid=483282", "title": "Amedeo Fago", "text": "Biografia.\nNasce a Roma il 12 giugno 1940 e si laurea in architettura presso l'Universit\u00e0 di Roma, maturando le prime esperienze di spettacolo gi\u00e0 negli anni del liceo e di universit\u00e0.\nVerso la fine degli anni sessanta inizia la sua attivit\u00e0 come architetto scenografo collaborando, nel corso degli anni, ad oltre 40 film con importanti registi tra cui Elio Petri (\"Un tranquillo posto di campagna\" e \"Le buone notizie\"), Marco Bellocchio (\"Nel nome del padre\", \"Marcia trionfale\", \"Il gabbiano\", \"Salto nel vuoto\", \"Il sogno della farfalla\"), Lina Wertm\u00fcller (\"Mim\u00ec metallurgico ferito nell'onore\", \"In una notte di chiaro di luna\"), Carlo Lizzani (\"Torino nera\", \"Mussolini ultimo atto\"), Pierre Kast (\"L'herbe rouge\"), Emidio Greco (\"L'invenzione di Morel\", \"Ehrengard\", \"Una storia semplice\"), Fabio Carpi (\"Barbabl\u00f9, Barbabl\u00f9\", \"L'amore necessario\", \"Le intermittenze del cuore\") e altri.\nNel 1973 \u00e8 ideatore e fondatore, a Roma, del centro culturale polivalente \"Il Politecnico\" che presiede e dirige, nelle sue svariate attivit\u00e0, fino al 1993. Nel 1976 esordisce nella regia teatrale con \"La morte del dottor Faust\" di Michel de Ghelderode. Nel 1978 inizia l'attivit\u00e0 di drammaturgo con \"Auto-ritratt-azione\" e a breve distanza \"Risotto\", spettacolo che ha riscosso uno straordinario successo internazionale essendo rappresentato, nell'arco di oltre vent'anni, in Francia, Paesi Bassi, Spagna, Germania, Brasile e Russia. A \"Risotto\" fanno seguito \"Segreteria telefonica\" \"Io, patria, famiglia\" e \"Polaroid\".\nDopo alcuni cortometraggi, nel 1985 esordisce nella regia cinematografica con \"La donna del traghetto\" che viene selezionato l'anno seguente per la 39\u00aa edizione del festival di Cannes. Dal 1987 al 1994 promuove con l'associazione \"Politecnico cinema\" una serie di iniziative a sostegno del cinema indipendente italiano tra cui \"La carica dei 28\" e successivamente \"Una sala per il cinema italiano\".\nRealizza successivamente \"Tra due risvegli\" nel 1992 e \"Giochi d'equilibrio\" nel 1997. Dal 2004 dirige, con Lia, Luisa e Morando Morandini, il \"LauraFilmFestival\" di Levanto. \u00c8 inoltre docente del corso di teoria e tecnica del linguaggio cinematografico e semiologia dell'audiovisivo presso la Facolt\u00e0 di Architettura Valle Giulia dell'Universit\u00e0 di Roma."}
{"id": "483292", "revid": "287204", "url": "https://it.wikipedia.org/wiki?curid=483292", "title": "Punto morto", "text": "Con punto morto si indicano i due punti estremi in cui il pistone dei motori a combustione interna volumetrici alternativi si arresta e inverte la corsa, quest'arresto si presenta ogni qualvolta l'asse del perno di manovella incrocia l'asse del cilindro.\nPMS e PMI.\nI punti morti, che sono due, vengono chiamati a seconda della loro disposizione spaziale, punto morto superiore o punto morto inferiore, spesso indicati con le abbreviazioni PMS e PMI.\nLa definizione superiore o inferiore \u00e8 riferita alla testata del motore: il punto morto superiore \u00e8 il punto in cui il pistone \u00e8 pi\u00f9 vicino alla testata, mentre il punto morto inferiore \u00e8 il punto in cui il pistone \u00e8 pi\u00f9 lontano dalla testata.\nUtilizzo.\nIl PMS \u00e8 normalmente il punto di riferimento per la messa in fase dei motori a combustione interna volumetrici alternativi in quanto \u00e8 considerato come l'angolo 0 dell'albero motore rispetto al cilindro di riferimento.\nIl punto morto superiore \u00e8 di estrema importanza nella messa in fase del motore alternativo in quanto si ha il riferimento di quando far scoccare la scintilla nel motore ad accensione comandata o iniettare il carburante nei motore ad accensione spontanea.\nPu\u00f2 essere utilizzato per calcolare la corsa, dato che \u00e8 matematicamente definita come la distanza percorsa dal pistone per passare dal PMI al PMS."}
{"id": "483296", "revid": "121061038", "url": "https://it.wikipedia.org/wiki?curid=483296", "title": "Campanatura", "text": "Nei veicoli dotati di pneumatici la campanatura (indicata talvolta col termine anglosassone camber, da cui anche \"camberaggio\") \u00e8 la misura dell'angolo compreso tra la verticale e il piano di mezzeria della ruota, osservando il veicolo davanti e con due ruote in posizione di marcia rettilinea.\nSe le ruote hanno la parte superiore inclinata verso l'esterno della vettura, la campanatura si dice positiva, verso l'interno \u00e8 detta invece negativa, mentre l'assenza di inclinazione indica una campanatura neutra.\nPeculiarit\u00e0.\nLa modifica di tale angolo varia la posizione della ruota rispetto al piano di contatto (superficie stradale) in modo che, in condizioni di trasferimento di carico (ad esempio in presenza di accelerazione laterale durante la percorrenza di una curva), l'inclinazione del mezzo porti il piano di contatto della ruota stessa ad essere quanto pi\u00f9 possibile parallelo alla strada, per cui lo pneumatico offra la massima superficie di appoggio in tale situazione, dunque il massimo dell'aderenza.\nL'angolo di campanatura deve essere regolato (quando \u00e8 possibile) in relazione alla velocit\u00e0 di percorrenza delle curve o per essere precisi al rollio della vettura; nelle curve veloci (ad alto rollio) \u00e8 necessario un angolo di camber molto alto vicino ai 2-3 gradi mentre per quelle lente \u00e8 meglio diminuirlo per aumentare l'aderenza dell'asse.\nDall'angolo di campanatura dipende anche la corretta usura degli pneumatici ed il comportamento della vettura in curva."}
{"id": "483299", "revid": "334064", "url": "https://it.wikipedia.org/wiki?curid=483299", "title": "Bernardo Mattarella", "text": "Ha avuto quattro figli dalla moglie Maria Buccellato, tra cui Piersanti, presidente della Regione Siciliana assassinato da Cosa nostra il 6 gennaio 1980, e Sergio, 12\u00ba Presidente della Repubblica Italiana.\nBiografia.\nPrimo dei sette figli del marinaio Santo Mattarella e di Caterina Di Falco, nel 1924 ader\u00ec al Partito Popolare di Luigi Sturzo e fu segretario di sezione a Castellammare del Golfo. Si laure\u00f2 in giurisprudenza nell'agosto del 1929 all'Universit\u00e0 degli Studi di Palermo. Nel 1933 si spos\u00f2 con Maria Buccellato. Antifascista, nel 1942-1943 partecip\u00f2 a Roma alle riunioni clandestine guidate da Alcide De Gasperi in cui si posero le basi della Democrazia Cristiana.\nAvvers\u00f2 il separatismo siciliano. Nel luglio 1943, dopo lo sbarco alleato, insieme a Giuseppe Alessi e Salvatore Aldisio fond\u00f2 la DC siciliana\nNel settembre 1943 fu assessore comunale a Palermo, nell'amministrazione civica insediata dall'AMGOT.\nNei primi due governi del Comitato di liberazione nazionale, presieduti da Ivanoe Bonomi e composti da tre ministri e tre sottosegretari per ciascuno dei sei partiti del CLN (1944 \u2013 1945), ricopr\u00ec la carica di Sottosegretario alla Pubblica Istruzione.\nNel luglio 1945, con De Gasperi Segretario nazionale, divenne vice segretario nazionale della Democrazia Cristiana, insieme ad Attilio Piccioni e a Giuseppe Dossetti. Dal settembre 1945 al giugno 1946 fece parte della Consulta Nazionale.\nAlle elezioni dell'Assemblea Costituente del 2 giugno 1946 fu eletto per la DC nella circoscrizione elettorale della Sicilia Occidentale e fece parte dell'Ufficio di Presidenza della Costituente come Questore. Il 18 aprile 1948 alle elezioni del primo parlamento repubblicano, Mattarella fu eletto alla Camera nella medesima circoscrizione, nella quale sar\u00e0 sempre rieletto.\nNel quinto Governo De Gasperi (1948) fu nominato Sottosegretario ai Trasporti, carica che mantenne anche nel sesto e settimo degli esecutivi guidati dallo statista trentino.\nCostituitosi l'ottavo Governo De Gasperi il 16 luglio 1953, ebbe affidato il Ministero della Marina Mercantile. Caduto questo gabinetto dopo appena 32 giorni e formatosi il Governo Pella il 18 agosto 1953, ebbe l'incarico di Ministro dei trasporti che mantenne anche nel successivo Governo Fanfani, che cadde il 30 gennaio 1954 a soli 23 giorni dalla sua costituzione. Nel successivo governo, guidato da Mario Scelba, ebbe riaffidato lo stesso ministero.\nIl 6 luglio 1955 nacque il primo Governo Segni e Mattarella pass\u00f2 dai Trasporti al Commercio con l'Estero. Adone Zoli, costituito il suo governo il 18 maggio 1957, lo volle Ministro delle Poste e Telecomunicazioni. Nella terza Legislatura fu Presidente della Commissione Trasporti della Camera dei deputati e componente della direzione nazionale della Democrazia Cristiana, per poi tornare al governo, come Ministro dei Trasporti, nel quarto Governo Fanfani (21 febbraio 1962).\nDopo le elezioni politiche del 1963 si form\u00f2 il primo Governo Leone, durato in carica dal 21 giugno al 5 novembre 1963, nel quale Mattarella fu Ministro per l'Agricoltura e le Foreste. Nel secondo governo della quarta Legislatura (primo Governo Moro) entrato in carica il 4 dicembre 1963 ritorn\u00f2 al Ministero del Commercio con l'Estero, che mantenne anche nel successivo secondo Governo Moro che rimase in carica fino al 21 gennaio 1966.\nNel successivo governo Moro, Mattarella non fu nominato Ministro per motivi di equilibrio tra le correnti democristiane, come affermato da Moro in una lettera con cui ringraziava Mattarella per il lavoro svolto al governo. Mattarella rientr\u00f2 nella direzione nazionale della DC.\nAlle politiche del 1968, a meno di tre anni dalla morte, fu eletto per l'ultima volta alla Camera dei deputati e in quella legislatura divenne Presidente della Commissione Difesa della Camera dei deputati, fino alla sua morte, a seguito di un malore alla Camera per malattia durata alcuni mesi.\nL'atteggiamento nei confronti della Mafia.\nNel 1943 fu il primo a entrare in contatto epistolare con don Luigi Sturzo, ancora esule negli Stati Uniti d'America. In una lettera datata 25 maggio 1944 manifestava a Sturzo l'allarme per l'azione del separatismo siciliano, esprimendosi in questi termini: \u00ab\u00c8 comunque un movimento che occorre seguire e vigilare continuamente, anche per l'elemento poco buono da cui \u00e8 circondato, la mafia, riportata dai feudatari separatisti all'onore della ribalta politica.\u00bb In altra lettera del 29 giugno 1946, poco dopo il voto per l'Assemblea Costituente, Bernardo Mattarella cos\u00ec scriveva a Luigi Sturzo: \u00abLa lotta elettorale \u00e8 stata dura e faticosa, ma ci ha dato anche il grande risultato del pieno fallimento della mafia... I separatisti, che ne dividevano con i liberali i favori, sono stati miseramente sconfitti\u00bb. Il 3 giugno 1944 su \"Popolo e Libert\u00e0\", il giornale che dirigeva, Bernardo Mattarella pubblic\u00f2 un articolo in cui attaccava il leader dei separatisti, accusandolo di avere l'appoggio della mafia e scrivendo: \u00abHa sulla coscienza la triste responsabilit\u00e0 di avere riunito attorno a s\u00e9, cercando di ripotenziarla, l'organizzazione pi\u00f9 pericolosa e sopraffattrice che abbia afflitto, per lunghi anni, le nostre contrade.\u00bb\nNel 1958, in una lunga intervista sugli strumenti per sconfiggere la mafia \u2013 comparsa su \"Il Giornale del Mezzogiorno\" del 27 novembre 1958 - espresse opinione favorevole all'istituzione di una Commissione parlamentare d'inchiesta sulla mafia, che fu istituita quattro anni dopo.\nTuttavia nella fase iniziale del secondo dopoguerra era stato sospettato di essere \u00ab...tra i referenti nel rapporto tra la DC e la mafia\u00bb. Di questo nel 1992 venne accusato anche dall'ex ministro Claudio Martelli: \"Bernardo Mattarella secondo gli atti della Commissione antimafia e secondo Pio La Torre\" (1976), \"fu il leader politico che traghett\u00f2 la mafia siciliana dal fascismo, dalla monarchia e dal separatismo, verso la DC\". Secondo lo storico Giuseppe Casarrubea Mattarella era ritenuto vicino al \"boss\" di Alcamo Vincenzo Rimi, considerato in quegli anni al vertice di Cosa nostra.\nAl processo per la strage di Portella della Ginestra, Mattarella fu accusato da Gaspare Pisciotta di essere implicato nell'eccidio. Durante il processo, Pisciotta afferm\u00f2 che \"Si svolsero dei colloqui tra Giuliano e gli on. Marchesano, Alliata e Bernardo Mattarella. Io ho assistito ai colloqui che avvennero tra costoro e Giuliano e fu precisamente da questi che Giuliano fu mandato a sparare a Portella della Ginestra\" e che in contrada Parrini \"\"vi fu un convegno fra Giuliano, Mattarella e Cusumano, i quali due ultimi dicevano che dovevano recarsi a Roma per trattare della questione dell\u2019amnistia\" e che \"Mattarella e il Cusumano vennero a Roma ma gli si oppose alla concessione dell\u2019amnistia il ministro dell\u2019Interno Scelba e riferirono che Scelba aveva detto che non trattava pi\u00f9 con i banditi\"\".\nLa sentenza della Corte di assise di Viterbo, che concluse quel processo, dichiar\u00f2 infondate le accuse di Pisciotta, componente della banda di Salvatore Giuliano e tra gli autori della strage. Anche il Pubblico Ministero nella sua requisitoria al processo di Viterbo aveva definito inaffidabile Pisciotta, che aveva fornito nove diverse versioni della strage e inattendibili le sue accuse contro Mario Scelba e Bernardo Mattarella. Tali le giudic\u00f2 anche l'Ufficio istruzione presso la Corte di Appello di Palermo, che, valutando una denuncia presentata dal deputato del PCI Giuseppe Montalbano contro tre deputati monarchici, escluse coinvolgimenti di Scelba e Mattarella. Del resto, che l'atteggiamento di Pisciotta facesse parte di una manovra organizzata per depistare, era stato dichiarato nel corso del processo dalla stessa madre di Giuliano e da alcuni componenti della banda e fu confermato, davanti alla Commissione parlamentare antimafia, sia da questi ultimi nel marzo 1966 sia, nel giugno 1972, dai due membri della banda che avevano seguito Pisciotta in quella manovra.\n\u00c8 inoltre falsa l'informazione, contenuta in un libro di memorie del mafioso italoamericano Joe Bonanno, che Mattarella si trovasse tra coloro che lo accolsero a Roma quando questi arriv\u00f2 all'aeroporto di Fiumicino nel 1957. Nel libro, invero piuttosto romanzato, come si legge nella presentazione si narra del viaggio che il Bonanno fece in Italia, nel settembre 1957, al seguito di Fortune Pope. figlio di Generoso Pope e direttore del giornale \"Il progresso italo-americano\". Ma, come risulta da quello stesso giornale, i due arrivarono a Roma il 13 settembre di quell'anno e Bernardo Mattarella non era presente: \u00e8 possibile verificarlo sia sul giornale di Pope, sia su giornali italiani. Del resto, quello stesso giorno, Mattarella, allora Ministro delle Poste, si trovava in veste ufficiale in Sicilia per l'inaugurazione di un'opera pubblica.\nNel 2008 il figlio Sergio e i nipoti Maria e Bernardo (figli di Piersanti), querelarono RTI e Taodue per danno d'immagine nei suoi confronti perch\u00e9 nella loro fiction \"Il Capo dei Capi\" veniva ritratto come un politico colluso con la mafia, amico di Vito Ciancimino e dell'imprenditore Caruso. Nell'ottobre 2013 i Mattarella ottennero per questo un risarcimento di 7.000 euro a testa.\nQuerela e condanna di Danilo Dolci per diffamazione.\nIl sociologo e attivista Danilo Dolci, con un \"dossier\" (riprodotto nel libro \"Chi gioca solo\" del 1966) presentato nel 1965 durante una conferenza stampa seguita a un'audizione della Commissione antimafia, accus\u00f2 di collusioni con la mafia Mattarella - allora ministro del Commercio con l'estero -, il sottosegretario alla Sanit\u00e0 Calogero Volpe, il senatore Girolamo Messeri ed altri notabili della Democrazia Cristiana. Mattarella e Volpe lo querelarono e dopo un tormentato percorso processuale durato sette anni Dolci fu condannato per diffamazione a due anni di reclusione, che non scont\u00f2 per effetto dell'indulto approvato l'anno precedente.\nNella sentenza del Tribunale di Roma del 21 giugno 1967, la cui condanna fu successivamente confermata dalla Corte d'appello e dalla Corte di cassazione, si legge: \u00abMattarella ha espresso sempre in modo inequivoco la sua condanna del fenomeno mafioso...\u00bb e \u00ab...non \u00e8 mai entrato in contatto con l'ambiente mafioso da lui invece apertamente e decisamente osteggiato nel corso di tutta la sua carriera politica\u00bb.\nLa sentenza del Tribunale di Roma proseguiva: \u00abHa in sostanza Mattarella portato a conoscenza del Tribunale, obiettivamente documentandolo, l'atteggiamento di insuperabile contrariet\u00e0 alla mafia assunto e mantenuto nel corso di tutta la sua carriera politica. Nulla di quanto contenuto nel dossier che ha costituito la base del massiccio attacco nei riguardi di Mattarella ha trovato quindi conforto e riscontro sul piano della prova, dimostrandosi le dichiarazioni raccolte dagli imputati \u2013 Dolci e il suo collaboratore Alasia [l'attivista Franco Alasia] \u2013 nient'altro che il frutto di irresponsabili pettegolezzi, di malevoli dicerie se non addirittura di autentiche falsit\u00e0. Basse, infondate insinuazioni, quindi, calunniose interpretazioni di fatti ed avvenimenti, interessate strumentalizzazioni di testimonianze che lungi dal fare la storia di un ambiente e di un personaggio, come incautamente asserito dal Dolci nel corso della conferenza stampa, possono al pi\u00f9 favorire la peggiore confusione delle idee, intralciare se non addirittura fuorviare il corso degli accertamenti, condurre a infondati giudizi nei confronti di uomini e di cose\u00bb."}
{"id": "483310", "revid": "1305772", "url": "https://it.wikipedia.org/wiki?curid=483310", "title": "Skrewdriver", "text": "Gli Skrewdriver erano un gruppo punk rock/RAC, fondato da Ian Stuart Donaldson nel 1977 a Blackpool in Inghilterra. Inizialmente, con la prima formazione, il gruppo non era politicizzato, si limitava a suonare un classico delle origini del punk rock di stampo inglese.\nDopo lo scioglimento nel 1979, Ian Stuart decise di riformarlo nel 1982 cambiando totalmente formazione. L'atteggiamento del gruppo era cambiato, i nuovi Skrewdriver dichiararono apertamente di simpatizzare per organizzazioni di estrema destra, cambiarono anche stile approfondendo la loro matrice rock e approdando a pensieri di estrema destra.\nDa notare che, contrariamente a quanto alcuni credano, gli Skrewdriver non si consideravano una Oi! band e tranne per alcuni episodi musicali (\"Boots and braces\" e la seconda versione di \"Antisocial\" in primis) erano piuttosto lontani dall'attitudine e dai canoni musicali dell'Oi!.\nStoria del gruppo.\nIan Stuart faceva parte di una cover band dei Rolling Stones chiamata Tumbling Dice (come la celebre canzone del gruppo), e form\u00f2 gli Skrewdriver, dopo aver visto i Sex Pistols a Manchester.\nLa formazione originale (tutti provenienti da Blackpool) era:\nI concerti a Blackpool erano pochi e dopo quello al Stanley Park (la storia \u00e8 raccontata in \"(Too Much) Confusion\" presente su \"All Skrewed Up\"), diventarono ancora meno. Dopo aver spedito una cassetta a Roger Armstrong della Chiswick Records, vennero messi sotto contratto, e si trasferirono a Londra. Uscirono con \"You're So Dumb/Better Off Crazy\" (7\") nel 1977. La title track ha un testo molto impegnato contro l'uso di droghe. In quei tempi riuscirono a suonare regolarmente a Londra (Roxy, Music Machine, Vortex etc.). Dopo l'uscita del singolo \"Antisocial/19th Nervous Breakdown\" (7\") sempre nel 1977, Phil Walmsley lasci\u00f2 il gruppo e fu rimpiazzato da Ron. Con l'uscita di questo singolo, il gruppo prese un'immagine pi\u00f9 skinhead. Sempre dello stesso anno \u00e8 il primo Lp \"All Skrewed Up\", sempre su Chiswick Records. Le continue violenze ai concerti e la presenza di sostenitori del National Front e del British Movement, resero la situazione ancora pi\u00f9 pesante. La stampa inizi\u00f2 ad equiparare il nome Skrewdriver a supporters del National Front. Per questo motivo, i media, chiesero ai gruppi leader della scena di dissociarsi dagli ambienti di destra. Gli Sham 69 di Jimmy Pursey accettarono, mentre gli Skrewdriver non vollero scendere a compromessi. A met\u00e0 del 1978, non avendo pi\u00f9 possibilit\u00e0 di suonare in giro (tutti i gigs erano banditi) e non avendo pi\u00f9 un contratto discografico, il gruppo si sciolse, lasci\u00f2 Londra e torn\u00f2 a Blackpool.\nLa rinascita del gruppo.\nI componenti erano senza soldi e senza un lavoro. Quindi Ian incominci\u00f2 a seguire i meeting del National Front. Nell'aprile 1979 era gi\u00e0 diventato membro effettivo. Torn\u00f2 a Londra, dove visse per tre mesi a casa della madre di Suggsy (Suggsy era stato un roadie degli Skrewdriver nel 1977, ma dopo due anni era diventato il cantante dei Madness). Ian lasci\u00f2 Londra per andare a vivere vicino a Manchester, dove riform\u00f2 gli Skrewdriver. La nuova formazione era:\nRiuscirono a suonare regolarmente nella zona di Manchester ed a firmare un contratto con la TJM Records (piccola label locale). Uscirono con il 7\" \"Built Up Knocked Down\" su TJM nel 1979. Ma la stampa non aveva dimenticato quello che era successo due anni prima. Cos\u00ec i loro concerti furono nuovamente banditi ed alla fine del 1980 il gruppo si sciolse nuovamente.\nLa seconda rinascita.\nDurante l'autunno 1981, Ian torn\u00f2 a Londra e si stabil\u00ec a vivere al Ferndale Hotel (conosceva il proprietario dell'albergo, simpatizzante del NF) nella zona di Kings Cross. Inizi\u00f2 a frequentare il \"Last Resort\" (negozio di dischi ed abbigliamento), di cui Mickey French e Margaret erano i proprietari. Attraverso questi contatti, Ian riusc\u00ec a riformare gli Skrewdriver.\nLa nuova formazione era:\nFrenchy e Williams provenivano entrambi da un altro gruppo, The Elite. Mickey French (del \"Last Resort Shop\") aiut\u00f2 Ian a riformare il gruppo e contribu\u00ec alla realizzazione di \"Back With a Bang!\" (12\", Last Resort Sounds \u2013 Boots &amp; Braces label). Dopo il notevole successo di questo 12\", Mickey propose agli Skrewdriver di partecipare alla raccolta \"United Skins\" (sempre prodotta dal Last Resort Shop) con due tracce. Sempre nel 1982, Ian inizi\u00f2 a parlare dell'idea di creare un circuito musicale di destra: il Rock Against Communism (abbreviato in RAC). Questo sarebbe stato supportato dalla produzione di dischi, concerti, magazine. In questo periodo, il loro live set includeva gi\u00e0 \"White Power\" e \"Smash the I.R.A.\". Nell'estate del 1982, ad uno dei tanti concerti svolti al 100 Club, ci fu una rissa tra i sostenitori degli Skrewdriver ed i sostenitori degli Infa Riot (gruppo che si fece un nome suonando ai concerti organizzati dal Rock Against Racism). Il primo concerto R.A.C. si ha nel 1982 a Stratford, Londra Est: gli Skrewdriver sono headliner. Di supporto, tra gli altri, gli Ovaltinees (autori, qualche mese dopo, di \"British Justice\" EP). Nello stesso periodo dell'uscita dell'EP degli Ovaltinees (1983), vedeva la luce \"White Power\" (7\"). Uscito su White Noise Records (prima label di destra, costituita con l'aiuto del National Front). Prodotto da Mark Sutherland e mixato nel suo studio a Londra Est. Per registrare, aveva solo un recorder 4 tracce. Nell'autunno 1983 esce \"Voice of Britain\" (7\"), sempre su White Noise Records, e partecipano a \"This is White Noise!\" (EP compilation per la stessa label). All'inizio del 1984 Geoff, Frenchy e Neeson lasciarono il gruppo. La nuova formazione era composta da:\nCon questa formazione, gli Skrewdriver firmano un contratto con la Rock-O-Rama Records e stampano \"Invasion\" (7\"). Qualche mese dopo viene pubblicato \"Hail the New Dawn\" (LP), sempre su Rock-O-Rama. Tra il 1984 ed il 1985, la scena R.A.C. grazie agli Skrewdriver cresce un po' in tutta Europa e nascono nuovi gruppi. Adesso c'erano abbastanza gruppi per realizzare un festival. Il primo fu con: Skrewdriver, Brutal Attack, Die Hard, Public Enemy. Nel marzo 1985 si aggiunge al gruppo Stiv \"Jena\" Roda (ex Nabat) alla chitarra. Con questa formazione registrano 2 tracce per \"No Surrender\" (compilation). Nell'autunno 1985 registrano \"Blood &amp; Honour\" LP (che uscir\u00e0 solo a dicembre 1985), in questo disco la seconda chitarra \u00e8 suonata da Paul Swain (ex 4 Skins). Durante le session furono registrate anche due tracce extra che sarebbero dovute diventare un 7\". Il singolo in questione non fu mai stampato e le due tracce furono utilizzate per \"No Surrender Vol.2\", album uscito nel febbraio 1986 (in sinergia tra Rock-O-Rama Records e White Noise Records). Dal 1987 in poi il gruppo ha continuato a cambiare formazione. Nel 1988, Martin Cross (Brutal Attack) \u00e8 nella formazione che registra 3 tracce per \"Gods of War\" (compilation) ed \"After the Fire\" (LP). Nel 1990 Stigger entra nel gruppo e registrano \"The Strong Survive\" (LP, probabilmente il disco meno riuscito di tutta la loro discografia). Nel 1992 registrano \"Freedom What Freedom\" (LP). Nello stesso anno, prima di un concerto, 6 componenti del gruppo e dell'entourage vengono arrestati in Germania per degli incidenti che erano avvenuti. Ian registra con i Rough Justice un 12\" EP (6 tracce) dal titolo \"Justice for Cottbus Six\", per raccogliere i soldi delle spese legali del gruppo. \"Freedom What Freedom\" esce quando il resto del gruppo \u00e8 ancora in carcere e Ian dedica a loro questo disco. Tra il 1989 ed il 1992, Ian porta avanti molti progetti paralleli agli Skrewdriver (Klansmen, White Diamond, Ian Stuart &amp; Stigger) ed alcuni progetti da solista (\"No turning back\", LP e \"Patriot\", LP). Gli Skrewdriver finiscono con la morte di Ian Stuart in un incidente stradale nel 1993. L'ultimo album, \"Hail Victory\", \u00e8 uscito postumo nel 1994. Le note nel CD sono di Ken McLellan (cantante dei Brutal Attack).\nVideogiochi.\nLa cover degli RaHoWa della canzone degli Skrewdriver \"When The Boat Comes In\" \u00e8 la canzone principale del videogioco di supremazia bianca \"Ethnic Cleansing\"."}
{"id": "483321", "revid": "110157", "url": "https://it.wikipedia.org/wiki?curid=483321", "title": "Champvent", "text": "Champvent (, toponimo francese) \u00e8 un comune svizzero di 651 abitanti del Canton Vaud, nel distretto del Jura-Nord vaudois.\nStoria.\nNel 1811 Champvent ha inglobato il comune soppresso di Saint-Christophe e nel 2011 quelli di Essert-sous-Champvent e Villars-sous-Champvent.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nChampvent \u00e8 servito dalla stazione di Essert-sous-Champvent, sulla ferrovia Yverdon-Sainte-Croix.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "483322", "revid": "767487", "url": "https://it.wikipedia.org/wiki?curid=483322", "title": "Mathod", "text": "Mathod (toponimo francese) \u00e8 un comune svizzero di 616 abitanti del Canton Vaud, nel distretto del Jura-Nord vaudois.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "483324", "revid": "767487", "url": "https://it.wikipedia.org/wiki?curid=483324", "title": "Villars-sous-Champvent", "text": "Villars-sous-Champvent ( toponimo francese) \u00e8 una frazione di 58 abitanti del comune svizzero di Champvent, nel Canton Vaud (distretto del Jura-Nord vaudois).\nStoria.\nGi\u00e0 comune autonomo che si estendeva per 0,92\u00a0km\u00b2, nel 2012 \u00e8 stato accorpato al comune di Champvent assieme all'altro comune soppresso di Essert-sous-Champvent.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "483325", "revid": "287204", "url": "https://it.wikipedia.org/wiki?curid=483325", "title": "Sebastian Porto", "text": ""}
{"id": "483327", "revid": "104458", "url": "https://it.wikipedia.org/wiki?curid=483327", "title": "Essert (disambigua)", "text": ""}
{"id": "483328", "revid": "619191", "url": "https://it.wikipedia.org/wiki?curid=483328", "title": "Hidari te", "text": ""}
{"id": "483329", "revid": "767487", "url": "https://it.wikipedia.org/wiki?curid=483329", "title": "Essert-sous-Champvent", "text": "Essert-sous-Champvent (toponimo francese) \u00e8 una frazione di 154 abitanti del comune svizzero di Champvent, nel Canton Vaud (distretto del Jura-Nord vaudois).\nStoria.\nGi\u00e0 comune autonomo che si estendeva per 1,23\u00a0km\u00b2, nel 2012 \u00e8 stato accorpato al comune di Champvent assieme all'altro comune soppresso di Villars-sous-Champvent.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nEssert-sous-Champvent \u00e8 servito dall'omonima stazione, sulla ferrovia Yverdon-Sainte-Croix.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "483330", "revid": "4106", "url": "https://it.wikipedia.org/wiki?curid=483330", "title": "Luth\u00e9zieu", "text": ""}
{"id": "483332", "revid": "4106", "url": "https://it.wikipedia.org/wiki?curid=483332", "title": "Bohas", "text": ""}
{"id": "483333", "revid": "4106", "url": "https://it.wikipedia.org/wiki?curid=483333", "title": "Meyriat", "text": ""}
{"id": "483334", "revid": "4106", "url": "https://it.wikipedia.org/wiki?curid=483334", "title": "Rignat", "text": ""}
{"id": "483336", "revid": "4106", "url": "https://it.wikipedia.org/wiki?curid=483336", "title": "Boyeux", "text": ""}
{"id": "483347", "revid": "125681080", "url": "https://it.wikipedia.org/wiki?curid=483347", "title": "Consulenza", "text": "La consulenza (anche chiamata con il termine inglese\" consulting\" o \"counseling\") \u00e8 la professione di un consulente, ovvero una persona che, avendo accertata qualifica in una materia, consiglia e assiste il proprio committente nello svolgimento di cure, atti, pratiche o progetti fornendo o implementando informazioni, pareri o soluzioni attraverso il proprio know how e le proprie capacit\u00e0 di \"problem solving\". Spesso la consulenza \u00e8 organizzata attraverso societ\u00e0 di consulenza che offrono tali servizi appoggiandosi ad uno o pi\u00f9 consulenti fino anche migliaia di addetti nel caso di multinazionali aventi un enorme parco clienti distribuito su molte nazioni. I consulenti esterni che non provengono da organizzazioni di consulenza, ma operano come liberi professionisti, vengono detti \"freelance\".\nCaratteristiche.\nCompito del consulente \u00e8 quindi, una volta acquisiti gli elementi che il cliente possiede gi\u00e0, di aggiungervi quei fattori di sua esperienza, conoscenza e professionalit\u00e0 che possono promuoverne sviluppi nel senso desiderato; in tale contesto \u00e8 sostanziale il rapporto di fiducia tra il committente e chi fornisce consulenza. Tale fiducia pu\u00f2 fondarsi su un rapporto consolidato, sulla notoriet\u00e0 del consulente, sulla competenza e capacit\u00e0 dimostrate, sui titoli accademici e professionali che egli possiede.\nIn talune situazioni al consulente \u00e8 richiesta una prestazione di tipo teorico ovvero la mera trasmissione di conoscenze e istruzioni: in questo caso la consulenza \u00e8 pi\u00f9 esattamente formazione. In altre, diametralmente opposte, al consulente \u00e8 richiesto di eseguire materialmente delle incombenze operative al posto del committente (quando il cliente \u00e8 un'azienda si parla di \"affidamento o appalto di servizio\" o esternalizzazione).\nIl ricorso alla consulenza esterna da parte di un'azienda, diffuso nell'ambito dei servizi, \u00e8 detto esternalizzazione (in inglese \"outsourcing\") delle risorse umane, motivato spesso dall'elevato grado di specializzazione professionale per la prestazione lavorativa richiesta e dall'abbattimento dei costi imponibili della risorsa al termine della prestazione professionale fornita dallo stesso attraverso forme di lavoro contrattuali tipiche del lavoro parasubordinato o attraverso la somministrazione di lavoro anzich\u00e9 come dipendente oppure attraverso semplici accordi economici tra le parti con il consulente dotato di partita IVA.\nSoggetti richiedenti.\nIn generale possono richiedere prestazioni di consulenza come clienti sia soggetti privati che pubblici (ad es. le pubbliche amministrazioni) qualora non siano in grado di ottenere autonomamente i risultati desiderati.\nIn particolare il ricorso alla consulenza \u00e8 una pratica diffusa nelle organizzazioni pubblico-amministrative o enti governativi tanto che il suo abuso \u00e8 spesso criticato per via dei costi totali imponibili al richiedente, cio\u00e8 lo Stato, e quindi in ultima analisi, al cittadino contribuente. Nel caso dei privati si tratta a tutti gli effetti di una delega a terzi di una parte dei propri oneri lavorativi (outsourcing) che si \u00e8 molto diffusa negli ultimi 10-15 anni a causa della specializzazione sempre pi\u00f9 spinta delle conoscenze tecniche finalizzate al raggiungimento degli obiettivi di produzione.\nInoltre, occorre fare un'altra distinzione importante:\nA met\u00e0 strada si potrebbe porre la consulenza a organizzazioni non a carattere economico o professionale, come le associazioni (culturali, di volontariato, politiche, ecc.) o alle fondazioni.\nConsulenza alle persone e consulenza aziendale sono due attivit\u00e0 molto diverse e anche i consulenti che possono rivolgersi ad ambo le categorie di committenza (ad esempio un legale) tendono a specializzarsi in quanto i due contesti sono assai lontani tra loro. Basta pensare che un consulente che lavora per enti e imprese deve, come minimo, interfacciarsi con vari uffici del cliente e adeguarsi alle sue procedure (anche se fossero solo quelle amministrative).\nInoltre, per una determinata materia consulenziale ci si pu\u00f2 rivolgere o ad un libero professionista che lavora in proprio o farsi assistere da un'organizzazione (societ\u00e0 di consulenza, studio professionale, impresa di servizi, ecc.).\nTipi di consulenza.\nIl consulente di fiducia.\nLe prestazioni del consulente di fiducia riguardano rapporti fondati sulla stima che una persona riscuote a prescindere da formalit\u00e0 e titoli; qui la competenza del consulente riguarda solitamente problematiche a carattere riservato delle quali egli ha ampia conoscenza e di cui si pu\u00f2 prendere cura anche attivamente.\nIl consulente di fiducia pu\u00f2 essere rivestito da una persona che ha acquisito negli anni la stima da parte di una terza avendo dimostrato ad essa la sua integerrima ed elevata moralit\u00e0 in ambito lavorativo e/o personale.\nIl contesto particolare, pu\u00f2 rendere talvolta equivoco tale ruolo, in particolare nei casi in cui l'esito della consulenza si presta a sospetti di natura morale o legale nei quali casi pu\u00f2 essere cos\u00ec individuata la figura del \u201cfaccendiere\u201d (vedi \"Illeciti specifici\" in sommario), ma qui si esula nella truffa concordata che poco ha a che vedere con il principio di fondo della definizione di \"consulente di fiducia\".\nLa consulenza politica.\nAttivit\u00e0 di un soggetto o di un'organizzazione - di norma indipendente - che ha il mandato di interpretare e valutare le condizioni del contesto politico e in tale ruolo analizza, progetta e gestisce l'offerta politica di chi intende candidarsi all'opinione pubblica. Il consulente politico aiuta il suo assistito ad acquisire vantaggi competitivi, nei contenuti, nell'organizzazione, nella relazione di consenso con l'elettorato e nella comunicazione, per il fine di distinguersi e posizionarsi in modo ottimale rispetto ai concorrenti.\nLa consulenza legale.\nRientra nelle consuetudini della professione legale e forense; ogni avvocato \u2013 prima ancora di comparire davanti a un giudice e anche a prescindere da questa eventualit\u00e0 \u2013 fornisce al proprio cliente una dettagliata consulenza sugli aspetti giuridici della questione che lo riguarda in modo che egli possa decidere, dandone mandato al legale, quale obiettivo perseguire nell'eventuale azione legale da intraprendere. La procura dimostra di avere il mandato ad agire. La consulenza legale pu\u00f2 essere svolta anche da dottori esperti laureati in giurisprudenza, Scienze dei Servizi Giuridici e Scienze Giuridiche all'interno delle pubbliche amministrazioni, di imprese e di studi professionali o come libera professione.\nLa consulenza in ambito giudiziario.\n\u00c8 svolta da un esperto - detto anche \"perito\" - nominato a norma dell'art. 201 del c.p.c. ed assume il ruolo di \"consulente tecnico d'ufficio\" o \"consulente tecnico di parte\":\nIl consulente tecnico d'ufficio (CTU).\nViene incaricato dal giudice a norma dell'art. 61 del codice di procedura civile, quando ai fini della decisione, ravvisa la necessit\u00e0 di una consulenza riguardante la materia del contendere fondata su particolari cognizioni scientifiche.\nTale intervento \u00e8 obbligatorio in casi previsti dalla legge, come nelle controversie in materia di compensi professionali (art.2233 codice civile) e nel caso dei sinistri marittimi (art. 599 del codice della navigazione).\nCompito del CTU \u00e8 - facendo riferimento a dati certi e documentazione - informare dettagliatamente il giudice sugli elementi sottoposti a giudizio che rientrano nella sua competenza e conoscenza. Le conclusioni tecniche fornite al giudice saranno il risultato di un procedimento logico ben preciso corredato da affermazioni rigorosamente delimitate all'ambito di cui \u00e8 incaricato.\nLa perizia cos\u00ec fornita ha la funzione di illuminare e chiarire obiettivamente all'organo giudicante gli aspetti specialistici di cui ha competenza il CTU, sulla base di atti e fatti che questi ritiene utili alla formulazione della consulenza rilevati in relazione alla proprie cognizioni ed all'istanza a lui rivolta.\nAll'atto della nomina il CTU presta giuramento in apposita udienza ed ha l'obbligo di cooperare con l'autorit\u00e0 giudiziaria.\nIl consulente tecnico di parte (CTP).\n\u00c8 una persona alla quale una parte in causa conferisce l'incarico peritale quale esperto in uno specifico settore ovvero competente del ramo tecnico/scientifico pertinente alla causa. Il CTP ha il compito, nell'interesse di una parte, di affiancare il CTU nell'espletamento del suo incarico e formulare osservazioni a supporto o critica del risultato al quale il perito del giudice sar\u00e0 giunto.\nAl contrario del consulente tecnico d'ufficio, il CTP non presta giuramento ed ha ampia facolt\u00e0 di accettare, rifiutare o rimettere l'incarico in ogni tempo, altres\u00ec \u00e8 esonerato dall'obbligo di cooperare con l'autorit\u00e0 giudiziaria ed ha libert\u00e0 di atti e prestazioni che trova limite solo nel divieto di ostacolare illegittimamente l'attivit\u00e0 del CTU.\nLa consulenza medica.\nTutto il lavoro del medico, sostanzialmente riferito alla prevenzione e alla cura di ciascuna patologia, si realizza in una forma di consulenza verso il proprio paziente in relazione alle necessit\u00e0 della sua salute; dalla considerazione dei sintomi, dalla visita e dall'esame dei referti diagnostici infatti il sanitario ricava le informazioni necessarie per indirizzare il paziente a un regime igienico o dietetico, a un'appropriata terapia, a un esame specialistico, al ricovero ospedaliero, eccetera. Casi particolari di consulenza medica sono talune prestazioni specialistiche come:\nLa consulenza medico-legale.\nPu\u00f2 rientrare tra le \"Consulenze dell'ambito giudiziario\" (vedi) ed ha lo scopo - esaminato lo stato sostanziale di un corpo umano vivente o deceduto - di riferire a un'autorit\u00e0 ufficiale (giudice inquirente) o incaricata (nel giudizio arbitrale), gli elementi evidenti o desunti necessari al fine di definire inequivocabilmente che cosa ridusse il soggetto nello stato in cui si trova, probabili cause e conseguenze oggettive dell'evento, eventuali responsabilit\u00e0 civili e penali, e diritto a remunerazione risarcitoria. In tale contesto si colloca anche la \"consulenza medico-infortunistica\" che riguarda gli accertamento necessari su lesioni conseguenti a infortuni di ogni genere: sul lavoro, stradali, domestici, eccetera.\nLa consulenza psichiatrica.\nRiguarda precise qualit\u00e0 e attitudini delle persone che vi vengono sottoposte in relazione a eventi giudiziari civili (come l'emancipazione di un minore o l'interdizione per incapacit\u00e0 di un menomato) oppure penali (come la definizione di capacit\u00e0 d'intendere e volere in relazione a un reato); come altre tipologie di consulenza, essa viene prestata a conforto del compito del giudice che se ne avvale restando \"dominus\" della decisione ultima in quanto sentenzia, a prescindere dai contributi dei consulenti che vi concorrono, in base al proprio \"libero convincimento\".\nIl consulto medico.\nNasce tradizionalmente dalla richiesta di un medico ad un altro di notoria esperienza e competenza, affinch\u00e9 si pronunci in merito allo stato di un paziente e ai provvedimenti del caso. Tale categoria di consulenza si riferisce a una gerarchia tra professionisti della quale col tempo s'\u00e8 quasi perduta la consuetudine. Un tempo, soprattutto da parte del medico di periferia, era in uso il consulto epistolare con il quale si chiedeva un parere al proprio professore di Universit\u00e0 dove si era conseguita la laurea. In buona parte del Sud Italia i carteggi viaggiavano, spesso a dorso di asino, da e per Napoli. Se il paziente, nonostante il consulto e le nuove cure non migliorava, si vedeva costretto ad andare personalmente a visita con mezzi che potevano impiegare diversi giorni di viaggio. Nel contesto professionale attuale il medico - come atto di eccellenza professionale e non di sottomissione della propria competenza - pu\u00f2 trovare conveniente ai fini del proprio compito chiedere il parere diagnostico dello specialista al quale invia un paziente. In tale contesto si collocano anche le prescrizioni di esami strumentali e bio-chemiologici sull'organismo, come l'invio alla visita chirurgica quale ultima \"ratio\" per sintomi, eventi e disturbi che non consentano diversamente la conclusione diagnostica.\nLa consulenza tecnico-scientifica.\nSi tratta di una forma di consulenza che riguarda l'ambito tecnico o scientifico ovvero la richiesta a terzi di una commissione privata (outsourcing) sotto forma di un progetto tipicamente ingegneristico o architettonico oppure uno studio di analisi o valutazione scientifica di tipo fisico, matematico, biologico, geologico o pi\u00f9 frequentemente chimico-ambientale o naturalistico. Comuni sono le figure del consulente ambientale e quella del consulente informatico. Sono forme di consulenza tecnico-scientifica anche i processi di revisione paritaria degli studi scientifici condotti prima della loro eventuale pubblicazione su riviste specializzate.\nNel settore agricolo e dell'allevamento sono impiegati i consulenti (agronomi, enologi, tecnici alimentaristi, ecc.) per l'assistenza per i produttori di vino, formaggio, olio e tutti gli altri prodotti agricoli.\nAnche nel settore della ristorazione si utilizzano consulenti tecnici per l'arredamento, la carta dei vini, il men\u00f9, l'approvvigionamento delle materie prime.\nLa consulenza informatica.\nLa consulenza informatica \u00e8 quella attivit\u00e0 che studia, analizza, progetta soluzioni informatiche e risolve i problemi riferiti alle installazioni di sistemi informatici di qualunque portata. Il campo di applicazione della consulenza informatica varia a partire dal singolo PC monoutente, fino ai complessi mainframe.\nSi divide in due branche principali, una legata allo sviluppo, all'analisi ed alla progettazione, l'altra all'analisi ed integrazione dei sistemi hardware e delle reti. Sviluppo Software ed Analisi ed Integrazione dei sistemi non sono due branche divise, anzi, al consulente informatico possono essere richieste prestazioni che riguardano entrambi.\nEsistono aziende che si occupano di selezione del personale per conto di altre aziende, spesso ricorrendo a consulenti informatici specializzati.\nSi \u00e8 notevolmente sviluppata dalla necessit\u00e0 delle aziende di ottenere supporto tecnico volto a guidarle, sia nella formazione informatica rivolta alle risorse umane e gestionali, che in quelle di ottimizzazione degli strumenti e delle attrezzature necessarie. Il continuo aggiornamento dei sistemi informatici in uso, la migrazione di sistemi complessi, oppure il miglioramento del grado di funzionalit\u00e0 e sicurezza dei sistemi che costituiscono le tecnologie dell'informazione in azienda, richiedono una costante e dinamica presenza del consulente informatico all'interno dei progetti citati. Il consulente informatico \u00e8 tipicamente un perito tecnico od un ingegnere o un laureato in scienze dell'informazione che ha acquisito, in anni di professione, qualit\u00e0 tali da garantire un'efficiente soluzione del problema.\nLa consulenza psicologica (\"counseling\").\nLa consulenza psicologica o counseling \u00e8 un insieme integrato di attivit\u00e0 forniti da psicologi e psicologi-psicoterapeuti, miranti ad accrescere il benessere e migliorare la qualit\u00e0 della vita della persona. Secondo l'Ordine degli psicologi italiano, la consulenza psicologica \u00abcomprende tutte le attivit\u00e0 caratterizzanti la professione psicologica, e cio\u00e8 l\u2019ascolto, la definizione del problema e la valutazione, l\u2019empowerment, necessari alla formulazione dell\u2019eventuale, successiva, diagnosi. Lo scopo \u00e8 quello di sostenere, motivare, abilitare o riabilitare il soggetto, all\u2019interno della propria rete affettiva, relazionale e valoriale, al fine anche di esplorare difficolt\u00e0 relative a processi evolutivi o involutivi, fasi di transizione e stati di crisi anche legati ai cicli di vita, rinforzando capacit\u00e0 di scelta, di problem solving o di cambiamento.\u00bb In questo ambito, lo psicologo opera per migliorare la capacit\u00e0 delle persone di comprendere se stessi e gli altri e di comportarsi in maniera consapevole, congrua ed efficace. Oltre al colloquio, lo psicologo pu\u00f2 utilizzare strumenti tecnici (come test, questionari, scale di misura, ecc.) pertinenti alla sua categoria professionale, validati e scientifici.\nLa consulenza pu\u00f2 applicarsi ad altri ambiti oltre a quello clinico: si distinguono infatti la consulenza psicologica individuale, di coppia, di triade, di gruppo e di contesto (lavoro, sicurezza, giudiziario, produttivo, commerciale, orientamento, ecc.), a seconda della richiesta del soggetto o ente.\nIn base alle teorie generali di riferimento e alla propria esperienza personale e formativa, dagli esiti di test e questionari, dalla considerazione dei fenomeni osservati, dall'ascolto di quelli riferiti e dalla conoscenza di quanto di utile connota il contesto osservato, lo psicologo ricava le informazioni necessarie per una descrizione dello stato dei fatti e delle eventuali alternative potenziali al fine di orientare la persona o l'ente committente verso scelte conformi ai propri desideri, bisogni e possibilit\u00e0.\nLa consulenza aziendale.\nCon il termine \"consulenza aziendale\" non si intende una tipologia di consulenza bens\u00ec il raggruppamento di consulenze specifiche e settoriali quando rivolte al mondo delle imprese, degli enti pubblici e delle associazioni (le organizzazioni in termini generali secondo la definizione della norma ISO 9000).\nPertanto, la consulenza tecnica/tecnologica, fiscale, tributaria e contabile (amministrativa), finanziaria, legale, psicologica, medica, informatica, d'immagine e comunicazione, di amministrazione del personale, notarile, ecc quando rivolta non a consumatori-cittadini (clienti privati) ma ad aziende, rientra nella vasta categoria della consulenza aziendale. Vi sono delle consulenze che sono solo aziendali (esempio la consulenza direzionale, quella commerciale, la consulenza del lavoro, di medicina del lavoro, di psicologia del lavoro, la consulenza di processo e tante altre specializzazioni di consulenze pi\u00f9 generali).\nOccorre non confondere i servizi erogati dai consulenti aziendali (che sono imprese o liberi professionisti) da quelli forniti dalle associazioni di categoria delle imprese quando svolgono le classiche funzioni di rappresentanza e tutela dei propri associati.\nLa consulenza direzionale (consulenza di management).\nSi tratta di servizi rivolti a programmi con tipologie diverse, per imprese private di qualsiasi dimensione o aziende ed enti pubblici, professionalit\u00e0 definite ovvero interprofessionali, con fonti finanziarie proprie, di fondazioni, di munificenza privata, di Enti pubblici locali, nazionali e comunitari. Generalmente possono svolgersi in pi\u00f9 fasi, dall'analisi del bisogno (organizzativo, formativo, gestionale, ecc.), al reperimento delle fonti di finanziamento, alla razionalizzazione della documentazione generale, dell'offerta tecnica e del piano finanziario, fino alla consulenza organizzativa in corso d'opera, sia direzionale che di processo.\nLa consulenza alle organizzazioni \u00e8 di solito erogata dalla figura professionale del Consulente di direzione (Consulente di management). Questi consulenti possono essere qualificati attraverso uno schema internazionale noto come CMC (\"Certified Management Consultant\") definito dall'ICMCI ed in Italia rilasciato da APCO.\nIn merito alle opportunit\u00e0 offerte dai finanziamenti pubblici per la formazione, riguarda interventi che agevolano l'adattamento delle maestranze ai mutamenti industriali e all'evoluzione dei sistemi di produzione. Rientrano in questo scopo le attivit\u00e0 di formazione promosse dalle organizzazioni a favore dell'aggiornamento dei propri dipendenti.\nPer la consulenza di management sono vigenti due standard professionali di riferimento:\nISO 20700 \"Linea guida per i servizi di consulenza di management\", e UNI 11369:2019 \"Attivit\u00e0 professionali non regolamentate - Consulente di management - Requisiti di conoscenza, abilit\u00e0 e competenza\"\nLa consulenza finanziaria.\nLa consulenza finanziaria concerne le scelte di investimento e di finanziamento di un qualsiasi soggetto economico, che, non in possesso degli adeguati requisiti di competenza, necessita dell'assistenza di un \"consulente finanziario\" al fine di effettuare le valutazioni di convenienza.\nLa consulenza del lavoro.\nI consulenti del lavoro sono professionisti dell'area giuridico-economica. Il consulente del lavoro ha competenze specifiche nella gestione del personale subordinato e parasubordinato per conto delle imprese. Ha conoscenze in materia di contabilit\u00e0 e consulenza fiscale. Si occupa della gestione di tutti gli aspetti contabili, economici, contrattuali, assicurativi, previdenziali e sociali in tema di amministrazione del personale. L'attivit\u00e0 tipica, specie per le micro, piccole e medie aziende, \u00e8 l'elaborazione dei cedolini paga e adempimenti correlati.\nIl consulente del lavoro si occupa di amministrazione del personale (dal lato del datore di lavoro): la gestione delle risorse umane \u00e8 un'altra materia svolta da consulenti diversi (organizzazione aziendale, psicologia del lavoro, qualit\u00e0, \"coaching\", ecc.).\nNel mondo l'eventuale esistenza del consulente del lavoro (o altrimenti denominato), cos\u00ec come l'ambito delle attivit\u00e0 e le qualifiche necessarie, variano a seconda della nazione ovvero dal livello di complicazione delle procedure e adempimenti amministrativi (soprattutto verso eventuali enti pubblici di tipo previdenziale, assicurativo o giuridico/ispettivo) che il datore di lavoro deve eseguire o dall'intensit\u00e0 di regolamentazione statale della singola nazione.\nLa consulenza editoriale.\nLimitatamente alle funzioni di piccola editoria \u00e8 uso definire consulenza editoriale il servizio del laboratorio di stampa e riproduzione per conto di privati di libri, manuali, dispense, tesi di laurea; tale prestazione comprende correzione di bozze, revisione, impaginazione, progettazione grafica.\nA livelli di casa editrice l'opera del consulente editoriale rientra in un'ampia categoria di specifiche consulenze ciascuna delle quali pu\u00f2 essere delimitata a una fase del processo che porta alla pubblicazione di un testo o di un prodotto comunicativo destinato alla diffusione, oppure \u2013 come opera di uno staff di consulenti, in relazione all'importanza dell'organizzazione - inserirsi in una sinergia di relazioni tra gli autori, la dirigenza e le maestranze; a livello di eccellenza questo tipo di consulenza richiede quindi \u2013 oltre a particolari sensibilit\u00e0 verso il target - capacit\u00e0 pratiche e conoscenze approfondite di ordine estetico, culturale e imprenditoriale sulle quali potr\u00e0 contare l'editore per l'attivit\u00e0 e il successo della propria produzione.\nIn tali contesti si inserisce l'innovativo fenomeno del \u201c\"editing-on-demand\"\u201d - la pubblicazione con tecnologia digitale - che consente di riprodurre anche una copia alla volta di testi, musica e video, con notevole risparmio di costi editoriali e richiede al consulente editoriale le particolari conoscenze e competenze dell'informatica dedicata.\nLa consulenza educativa.\nLa consulenza educativa attuata dal pedagogista \u00e8 processo di aiuto ai genitori in difficolt\u00e0 nella relazione con i propri figli e nella loro educazione.\nEvoluzione terminologica.\nTradizionalmente il termine \"consulenza\" e \"consulente\" \u00e8 stato codificato e mantenuto nel tempo, sostanzialmente aderente ai significati e utilizzi presentati sopra. Da quando il mondo dei servizi, specie quelli del terziario avanzato, ha assunto la dimensione, articolazione e diffusione (anche e soprattutto su scala internazionale), questi termini hanno acquisito un radicale sviluppo, uscendo dal vecchio perimetro applicativo.\nIl variegato mondo delle imprese o delle cosiddette \"virtual company\" (quindi aziende di tipo digitale) o dei \"network\" impiegano il termine \"consulente\" per intendere una risorsa, di alto profilo, che eroga le attivit\u00e0 di business; in pratica, svolge la consulenza a diretto contatto il cliente, utente e mercato (\"front end\"), spesso con spiccata propensione alla proposta tecnico-commerciale. Questo impiego \u00e8 tipico di imprese dell'IT, dei service provider, delle agenzie del lavoro, facility management, bancario e tanti altri.\nSociet\u00e0 di consulenza.\nLe societ\u00e0 di consulenza sono quelle imprese che forniscono in esternalizzazione servizi ad aziende clienti o committenti in vari settori di consulenza (economico-finanziaria, legale, informatica, medica, ambientale, ecc...) avvalendosi del know how ovvero delle capacit\u00e0 di \"problem solving\" di propri consulenti. Si pu\u00f2 andare da piccole organizzazioni di pochi addetti e un solo settore di consulenza a societ\u00e0 di medie e grandi dimensioni con centinaia o anche migliaia di consulenti con pi\u00f9 settori di consulenza ovvero multiservizi come nel caso di multinazionali con fatturato di centinaia di milioni o anche miliardi di euro quotate in borse valori. La diffusione di queste societ\u00e0 \u00e8 in crescita dagli inizi degli anni 2000 con la \"New Economy\" e la diffusione di Internet e delle tecnologie informatiche. Ovviamente, esistono societ\u00e0 o dipartimenti di quelle molto grandi, specializzate per settore economico o tipologia di cliente. Fanno parte del cosiddetto settore terziario avanzato. La loro organizzazione \u00e8 tipica aziendale con management, \"back office\" e \"front office\" partecipando a gare di appalto per aggiudicarsi commesse su varie tipologie di progetti (\u00e8 frequente il ricorso al subappalto per poter diversificare il servizio, sfruttando la grande capacit\u00e0 commerciale e la notoriet\u00e0 nonch\u00e9 l'utilizzo di una vasta rete di freelance). Clienti tipici sono pubblica amministrazione, banche, industrie e altre aziende di qualsiasi comparto, settore e dimensione.\nSpesso, questi grandi player sono in realt\u00e0 espressioni di enormi gruppi societari, diversificati in altri settori.\nNormativa italiana.\nL'attivit\u00e0 di Consulenza \u00e8 disciplinata in Italia a norma degli art.2222 e seguenti del Codice Civile che definisce la prestazione o \"contratto d'opera intellettuale\". Secondo il codice civile si parla di prestazioni d'opera (chiamate anche consulenze professionali) quando una persona, dietro corrispettivo, si impegna a compiere un'opera o un servizio prevalentemente attraverso il proprio lavoro e senza vincolo di subordinazione nei confronti del committente. Le consulenze professionali, dal punto di vista normativo, sono definite prestazioni d'opera (intellettuale) e fanno riferimento principalmente agli articoli dal 2222 al 2228 del Codice Civile e, se si tratta di prestazioni d'opera intellettuali, agli articoli 2229-2230 e seguenti sempre del Codice Civile. Quando il fornitore \u00e8 un'impresa, allora si tratta di fornitura (oppure, se del caso, appalto) di servizi non di prestazione d'opera.\nIlleciti specifici.\n\"Consulenza\" \u00e8 vocabolo equivoco con grande evidenza in quanto si riferisce a numerose categorie di attivit\u00e0 e prestazioni che non \u00e8 possibile standardizzare per competenze, titoli necessari o obblighi nel rapporto. Ci\u00f2 facilita per mero nominalismo abusi e illeciti di diversa specie, da quelli apparentemente innocui, come dare consigli di natura professionale senza averne titolo, ad atti specificamente truffaldini.\nAbuso dei termini.\nCaso in cui l'uso dei sostantivi \"consulenza\", \"consulente\" e altri similari, seguiti da un attributo qualificante, serve ad intrattenere un rapporto remunerativo su base privatistica, senza alcuna formale garanzia. In tali casi sia le professioni che l'utenza sono danneggiate da attivit\u00e0 abusive di consulenza, le prime nell'immagine e la seconda per assenza di tutela e garanzia. Efficace difesa di abusanti e loro sodalizi chiamati in giudizio, \u00e8 l'argomento per cui i diversi modi di denominare ci\u00f2 che comunque \u00e8 \"consulenza\" non corrispondano al significato ristretto del vocabolo nella lingua italiana, ma ne estendano e legittimino l'attivit\u00e0 fuori dell'area regolamentata.\nAbuso delle funzioni.\nCaso in cui sono strumentalizzate per fini illeciti professionalit\u00e0 e competenze pure effettive e valide.\nLa forma della consulenza pu\u00f2 essere un modo sostanzialmente lecito di ricompensare un professionista per servizi genericamente diversi, non rientranti tra le prestazioni categoriali dalla prestazione fatturata. Tale infedele iscrizione pu\u00f2 tuttavia configurare un illecito amministrativo.\nNei casi esplicitamente truffaldini, ad opera di un potere interessato, super-fatturando reali consulenze si occultano distrazioni di risorse a favore di attivit\u00e0 occulte o sodalizi compiacenti, ovvero verso riciclaggio.\nSono esemplari i casi in cui, ad opera di poteri politici locali o nazionali, la consulenza di una professionalit\u00e0 comunque competente - per servizi dei quali la pubblica amministrazione non ha necessit\u00e0 - si rivela un metodo di finanziamento illecito di un partito con trasferimento di risorse pubbliche a consulenti scelti in quanto adiacenti all'ambito politico. In tali casi solo una percentuale delle somme fatturate \u00e8 resa effettivamente al \"consulente\" mentre il resto andr\u00e0 alla sede locale del partito e a quella nazionale.\nAbuso della legittimazione.\nCaso in cui l'incarico di consulenza \u00e8 una ricompensa di favori pregressi.\nIn particolare, se riguarda una personalit\u00e0 di potere, a differenza della tangente che di norma viene pagata in anticipo, l'esborso successivo al favore \u00e8 in tal modo collegato a servizi che un privato cittadino affida ad un consulente di fiducia ottenendo regolare fattura. Pur trattandosi di una tangente pagata \"a posteriori\", \u00e8 impossibile dimostrare che, in virt\u00f9 della precedente relazione, la consulenza fu affidata per ricambiare un favore, n\u00e9 se la prestazione fu effettivamente resa come fatturata. Mancando un nesso di causalit\u00e0, diviene impossibile l'accusa; siccome la causa precede cronologicamente l'effetto, la consulenza pagata dopo aver ricevuto un favore non \u00e8 imputabile a malafede.\nReati.\nNei casi in cui - insistendo in atti riferiti ad attivit\u00e0 di consulenza, i termini, le funzioni e la legittimazione - diversi livelli di abuso concorrono alla realizzazione di un fine economico sospetto d'illecito, quando nell'inchiesta \u00e8 possibile dimostrare in tali elementi la malafede dei soggetti interessati, ci\u00f2 costituisce la base o l'aggravante del reato di falso nelle diverse configurazioni."}
{"id": "483360", "revid": "965226", "url": "https://it.wikipedia.org/wiki?curid=483360", "title": "Donato Veraldi", "text": "Gi\u00e0 militante nella Democrazia Cristiana, \u00e8 stato coordinatore regionale calabrese del Partito Popolare Italiano, consigliere nazionale ed uomo di punta della Margherita in Calabria nelle cui liste \u00e8 stato eletto al Parlamento europeo, per confluire poi nel Partito Democratico.\nBiografia.\nConsigliere provinciale e assessore provinciale per la DC a Catanzaro dal 1975 al 1985. Consigliere regionale dal 1985 al 1995, \u00e8 stato assessore regionale al turismo, alla sanit\u00e0, ai lavori pubblici. \u00c8 stato Presidente della Giunta regionale nell'ultimo anno di legislatura.\nAlle elezioni regionali del 1995 viene riproposto alla presidenza della Regione dalla coalizione di centrosinistra formata dai partiti dell'Ulivo ma, a seguito delle consultazioni, prevale invece una maggioranza di centrodestra.\nEletto senatore nella XIII legislatura (1996-2001) \u00e8 stato membro della VIII Commissione permanente-lavori pubblici, comunicazioni, della Commissione parlamentare per le questioni regionali, della Commissione d'inchiesta sul fenomeno della mafia e delle altre associazioni criminali similari, del Comitato parlamentare per i procedimenti di accusa.\nRieletto senatore nella XIV legislatura (2001-2006) \u00e8 stato componente del Direttivo del suo Gruppo parlamentare, questore del Senato (2005-2006).\nDal maggio 2006 fino al 2009 subentra al Parlamento europeo. Alle elezioni europee del 2004 aveva conseguito circa 78.000 voti nella lista Uniti nell'Ulivo."}
{"id": "483365", "revid": "54268", "url": "https://it.wikipedia.org/wiki?curid=483365", "title": "Consulente", "text": ""}
{"id": "483366", "revid": "712828", "url": "https://it.wikipedia.org/wiki?curid=483366", "title": "Setsuna Meiou", "text": ""}
{"id": "483373", "revid": "793215", "url": "https://it.wikipedia.org/wiki?curid=483373", "title": "Sovrani del Deheubarth", "text": ""}
{"id": "483374", "revid": "23390", "url": "https://it.wikipedia.org/wiki?curid=483374", "title": "Bar gay", "text": ""}
{"id": "483385", "revid": "108678", "url": "https://it.wikipedia.org/wiki?curid=483385", "title": "Baia di Westport", "text": ""}
{"id": "483386", "revid": "2178", "url": "https://it.wikipedia.org/wiki?curid=483386", "title": "Westport Bay", "text": ""}
{"id": "483387", "revid": "2178", "url": "https://it.wikipedia.org/wiki?curid=483387", "title": "Newport Bay", "text": ""}
{"id": "483388", "revid": "108678", "url": "https://it.wikipedia.org/wiki?curid=483388", "title": "Baia di Newport", "text": ""}
{"id": "483391", "revid": "1513836", "url": "https://it.wikipedia.org/wiki?curid=483391", "title": "Ungheria all'Eurovision Song Contest", "text": "L'Ungheria ha partecipato all'Eurovision Song Contest per la prima volta nel 1994, ma gi\u00e0 l'anno prima tent\u00f2 di qualificarsi all'evento partecipando alla semifinale di Lubiana, dove non pass\u00f2 il turno. Il risultato migliore rimane fino ad ora il quarto posto ottenuto proprio con la canzone di debutto. L'Ungheria per un periodo ha partecipato alla manifestazione in maniera irregolare: presente dal 1994 al 1998, torna nel 2005 centrando la finale, per poi fermarsi un anno ed essere presente dal 2007 al 2009.\nParticolarmente tormentata la scelta per il 2009: dopo che la canzone vincente \u00e8 stata squalificata e la seconda ha rinunciato, Zoli Adok (finito terzo) ha rappresentato il paese a Mosca, fermandosi alla semifinale.\nRitiratasi nel 2010, torna l'anno dopo e fino al 2018 raggiunge sempre la finale. Inoltre dal 2012 sceglie il suo rappresentante attraverso il contest \"A Dal\". Nel 2014 arriva un altro risultato di rilievo, il quinto posto di Andras Kallay-Saunders con \"Running\".\nSi ritira nuovamente nel 2020.\nPartecipazioni.\nNOTE:\nStatistiche di voto.\nFino al 2019, le statistiche di voto dell'Ungheria sono:\nAltri premi ricevuti.\nMarcel Bezen\u00e7on Award.\nI Marcel Bezen\u00e7on Awards sono stati assegnati per la prima volta durante l'Eurovision Song Contest 2002 a Tallinn, in Estonia, in onore delle migliori canzoni in competizione nella finale. Fondato da Christer Bj\u00f6rkman (rappresentante della Svezia nell'Eurovision Song Contest del 1992 e attuale capo della delegazione per la Svezia) e Richard Herrey (membro del gruppo Herreys e vincitore dalla Svezia nell'Eurovision Song Contest 1984), i premi prendono il nome del creatore del concorso, Marcel Bezen\u00e7on.\nI premi sono suddivisi in 3 categorie:\nOGAE Eurovision Song Contest Poll.\nL'OGAE Eurovision Song Contest Poll \u00e8 la classifica fatta dai gruppi dell'OGAE, organizzazione internazionale che consiste in un network di oltre 40 fan club del Contest di vari Paesi europei e non. Come ogni anno, i membri dell'OGAE hanno l'opportunit\u00e0 di votare per la loro canzone preferita prima della gara e i risultati sono stati pubblicati sul sito web dell'organizzazione.\nBarbara Dex Award.\nIl Barbara Dex Award \u00e8 un riconoscimento non ufficiale con il quale viene premiato l'artista peggio vestito all'Eurovision Song Contest. Prende il nome dall'omonima artista belga che nell'edizione del 1993 si \u00e8 presentata con un abito che lei stessa aveva confezionato e che aveva attirato l'attenzione negativa dei commentatori e del pubblico."}
{"id": "483398", "revid": "3115", "url": "https://it.wikipedia.org/wiki?curid=483398", "title": "Francesco Chirilli", "text": "Di professione ingegnere, \u00e8 stato sindaco di Maglie (LE) nel 1993, e dal 1995 al 2005.\n\u00c8 stato senatore della Repubblica dal 2001 al 2006, venendo eletto nella regione Puglia nel collegio 8 (Gallipoli - Nard\u00f2 - Maglie), aderendo al gruppo di Forza Italia.\nAttualmente \u00e8 consigliere comunale di Maglie. Dal febbraio 2007 \u00e8 passato al gruppo politico UDC."}
{"id": "483411", "revid": "287204", "url": "https://it.wikipedia.org/wiki?curid=483411", "title": "Owain ap Hywel", "text": "Era figlio di Hywel Dda, sovrano prima del solo Deheubarth e poi, sul finire della sua vita, della maggior parte del Galles. Alla morte di Hywel (950), il Deheubarth fu spartito tra Owain e in suoi due fratelli Rhodri e\nEdwin. Costoro non riuscirono a mantenere il controllo del Gwynedd, che fu reclamato dalla precedente dinastia di Aberffraw, nelle persone di Iago e Ieuaf, figli di\nIdwal Foel.\nNel 952 Iago e Ieuaf invasero il sud, giungendo fino al Dyfed. I figli di Hywel reagirono invadendo a loro volta il nord (954), giungendo fino all'area a nord della valle del fiume Conwy, prima di essere sconfitti nella battaglia di Llanrwst e di essere quindi costretti a ritirarsi nel Ceredigion.\nRhodri mor\u00ec nel 953 ed Edwin nel 954, lasciando Owain solo sul trono. Owain non cerc\u00f2 comunque di reclamare il Gwynedd, mentre lui e il figlio Einon attaccarono il Morgannwg (oggi Glamorgan) nel 960, 970 e 977. Durante un raid, nel 984, Einon fu ucciso da un nobile del Gwent. \nDopo la morte di Einion, il fratello Maredudd, assunse la guida della guerra e nel 986 riconquist\u00f2 il Gwynedd, scalzando il figlio di Ieuaf, Cadwallon. L'anno dopo, Owain mor\u00ec e Maredudd divenne re del Deheubarth e del Gwynedd."}
{"id": "483420", "revid": "252548", "url": "https://it.wikipedia.org/wiki?curid=483420", "title": "Search Engine Marketing", "text": ""}
{"id": "483421", "revid": "842", "url": "https://it.wikipedia.org/wiki?curid=483421", "title": "Robotcup", "text": ""}
{"id": "483425", "revid": "228587", "url": "https://it.wikipedia.org/wiki?curid=483425", "title": "Gruffydd ab Rhydderch", "text": ""}
{"id": "483433", "revid": "339392", "url": "https://it.wikipedia.org/wiki?curid=483433", "title": "Entalluvio", "text": ""}
{"id": "483438", "revid": "228587", "url": "https://it.wikipedia.org/wiki?curid=483438", "title": "Megaclite", "text": ""}
{"id": "483443", "revid": "124427975", "url": "https://it.wikipedia.org/wiki?curid=483443", "title": "Kathleen Turner", "text": "Ha partecipato a numerosi film di successo, tra cui \"All'inseguimento della pietra verde\" (1984), \"L'onore dei Prizzi\" (1985), \"Turista per caso\" (1988), \"La guerra dei Roses\" (1989) e \"Il giardino delle vergini suicide\" (1999), aggiudicandosi due Golden Globe nella sezione migliore attrice in un film commedia o musicale per i primi due film citati. \nHa ricevuto una candidatura al premio Oscar alla miglior attrice per la sua interpretazione nel film \"Peggy Sue si \u00e8 sposata\" (1986).\nBiografia.\nGiovinezza.\nNata Mary Kathleen Turner, ha due fratelli e una sorella. Essendo i suoi genitori diplomatici di carriera, ha vissuto i primi anni in quattro paesi stranieri (Canada, Cuba, Venezuela, e Inghilterra). Da giovane ha praticato la ginnastica artistica. Mentre frequentava la scuola superiore a Londra, andava anche a lezione di teatro alla \"Central School of Speech and Drama\". Suo padre, Allen Richard Turner, visse in Cina per molti anni ed era un diplomatico dei servizi esteri che venne imprigionato dai giapponesi per quattro anni durante la Seconda guerra mondiale. Alla sua morte, avvenuta per trombosi coronarica nel 1972, la famiglia ritorn\u00f2 negli Stati Uniti.\nCarriera artistica.\nHa frequentato la Missouri State University di Springfield per due anni, successivamente ha ottenuto il diploma di \"Bachelor of Fine Arts\" dalla University of Maryland Baltimore County nel 1977. Nel 1978 grazie alla sua statura (178\u00a0cm) e alla voce roca venne ingaggiata come la seconda \"Nola Turner\" nella soap-opera diurna della catena TV NBC \"The Doctors\", ma fu licenziata l'anno successivo perch\u00e9 i produttori sostenevano che \"non fosse sufficientemente attraente\". L'attrice ha presto avuto la sua rivincita, poich\u00e9 pochi anni dopo divenne una acclamata stella cinematografica con il ruolo da protagonista in \"Brivido caldo\", che alcuni considerano uno dei film pi\u00f9 sexy nella storia del cinema (con la Turner che rese una delle performance softcore pi\u00f9 sensuali). Dello stesso genere \u00e8 l'eccentrico \"China Blue\" di Ken Russell, dove interpreta una disegnatrice di moda di giorno e prostituta di lusso di notte.\nLa Turner rimase una stella fino ai primi anni Novanta, ma da allora \u00e8 apparsa raramente nelle maggiori produzioni. Durante il suo apogeo come stella, \u00e8 stata protagonista in \"All'inseguimento della pietra verde\" (\"Romancing the Stone\") con Michael Douglas, \"L'onore dei Prizzi\" con Jack Nicholson, \"Peggy Sue si \u00e8 sposata\" con Nicolas Cage, l'italiano \"Giulia e Giulia\" e \"La guerra dei Roses\" con Michael Douglas e Danny DeVito. Dalla prima met\u00e0 degli anni Novanta, anche a causa delle precarie condizioni di salute, la Turner ha diradato le sue presenze sul grande schermo. Nei suoi film Kathleen Turner esegue tutte le scene, comprese quelle comportanti un pericolo oppure prestanza atletica, senza richiedere controfigure; per questo si \u00e8 rotta il naso nel film \"Detective coi tacchi a spillo\" (negli anni novanta riprese il ruolo di V.I. Warshawski sul quarto canale radiofonico della BBC, nella riduzione in sceneggiato di alcuni libri di Sara Paretsky).\nDi Kathleen Turner \u00e8 la voce inglese (non menzionata nei titoli) di Jessica Rabbit nel cartone-noir \"Chi ha incastrato Roger Rabbit\" del 1988. Ha inoltre partecipato come ospite nella serie televisiva \"Friends\" (nella parte del padre di Chandler Bing) e a \"I Simpson\" (voce di Stacy Lovell, creatrice della bambola Malibu Stacy nell'episodio \"Lisa contro Malibu Stacy\"). Nel 2000 Kathleen Turner ha recitato come Mrs. Robinson nelle repliche londinesi di \"Il laureato\". A causa della sua voce profonda \u00e8 stata spesso accomunata a una giovane Lauren Bacall.\nVita privata.\nLa Turner ha convissuto con il manager David Guc tra il 1977 e il 1982. Due anni dopo si \u00e8 sposata con l'agente immobiliare di New York Jay Weiss; la coppia ha una figlia, Rachel Ann Weiss, nata il 14 ottobre 1987. Nel 2007 hanno divorziato. Nel 1992 a Kathleen Turner \u00e8 stata diagnosticata l'artrite reumatoide. Il 3 dicembre del 1999 si \u00e8 ricoverata nella clinica per alcolisti di Marworth a Waverly, Pennsylvania per persistente abuso di alcool. A causa di questi problemi, la sua attivit\u00e0 ha subito notevoli rallentamenti: si segnala tuttavia il ruolo di Martha, l'antieroina di mezz'et\u00e0 nella commedia di Edward Albee, \"Chi ha paura di Virginia Woolf?\", messa in scena a Broadway nel 2005.\nNel 2005 ha dichiarato di voler lasciare New York e di trasferirsi in Italia e in Inghilterra, cos\u00ec motivando la sua scelta: \u00abIn Europa prendono in maggiore considerazione tutta la carriera, tutto il tuo lavoro, e non solo il tuo aspetto attuale. In Italia credo che le donne della mia et\u00e0 siano pi\u00f9 rispettate\u00bb. La Turner ha trovato ad Alatri (FR), nel Lazio, la sua residenza italiana.\nAttivit\u00e0 politica.\nKathleen Turner \u00e8 impegnata in Amnesty International e in diverse associazioni a scopo benefico e sociale. Ha pi\u00f9 volte appoggiato i democratici. \u00c8 stata tra le prime celebrit\u00e0 a sostenere John Kerry, invitandolo a vederla recitare in \"Chi ha paura di Virginia Woolf?\".\nPremi e candidature.\n\u00c8 stata candidata nel 1987 al premio Oscar come migliore attrice per il suo ruolo in \"Peggy Sue si \u00e8 sposata\". Ha ricevuto due premi \"Golden Globe\", come migliore attrice, sia per \"All'inseguimento della pietra verde\" (1984) che per \"L'onore dei Prizzi\" (1985). \u00c8 stata premiata dalla \"Los Angeles Film Critics Association\" come migliore attrice nel film di Ken Russell \"China blue\" (1984). Inoltre ha ricevuto un premio alla carriera al Savannah Film Festival nell'ottobre 2004. Apprezzata interprete teatrale, \u00e8 stata candidata a due Tony Award alla miglior attrice protagonista in uno spettacolo per il suo lavoro a Broadway: nel 1990 per \"La gatta sul tetto che scotta\" e nel 2005 per \"Chi ha paura di Virginia Woolf?\".\nDoppiatrici italiane.\nNelle versioni in italiano dei suoi film, Kathleen Turner \u00e8 stata doppiata da:\nDa doppiatrice \u00e8 sostituita da:"}
{"id": "483444", "revid": "1442080", "url": "https://it.wikipedia.org/wiki?curid=483444", "title": "Costantino Nivola", "text": "Il Museo Nivola di Orani, in Sardegna, conserva la pi\u00f9 importante collezione delle sue opere.\nBiografia.\nIl padre era muratore e da lui Costantino apprese i primi rudimenti del mestiere. Nel 1926 inizi\u00f2 a lavorare come apprendista presso Mario Delitala, pittore e incisore, che stava lavorando alla decorazione dell'aula magna dell'Universit\u00e0 di Sassari. Dal 1931, grazie a una borsa di studio, frequent\u00f2 a Monza l'ISIA (\"Istituto Superiore di Industrie Artistiche\"), dove si diplom\u00f2 come grafico pubblicitario nel 1936. A Monza ebbe come compagni di corso Fancello e Pintori, sardi come lui.\nL'anno successivo divenne direttore dell'ufficio grafico della Olivetti, per la quale realizz\u00f2 le decorazioni del padiglione italiano presso l'Esposizione universale di Parigi (\"Exposition Internationale de Arts et Techniques dans la Vie Moderne\"). Nel 1938 spos\u00f2 Ruth Guggenheim, una compagna di corso tedesca di origine ebraica (deceduta il 18 gennaio 2008) e fu costretto dalle persecuzioni antisemite ad abbandonare l'Italia, rifugiandosi dapprima a Parigi, dove lavor\u00f2 come disegnatore, e poi come molti altri intellettuali e artisti europei, dopo l'invasione nazista della Francia, a New York.\nQui dovette superare inizialmente molte difficolt\u00e0, finch\u00e9 nel 1941 fu nominato \"Art Director\" per la rivista \"Interiors and Industrial Design\", incarico che mantenne per sei anni. A New York trov\u00f2 un ambiente culturale ricco di fermenti stimolanti e strinse amicizia con molti rappresentanti delle avanguardie artistiche del momento, in particolare con il grande architetto Le Corbusier, con cui spesso condivise lo studio e soprattutto alcune scelte stilistiche, e Saul Steinberg. Nel 1944 nacque il figlio Pietro, padre dell'attore Alessandro Nivola, e nel 1947 la figlia Chiara.\nNel 1948 stabil\u00ec il suo studio in una casa acquistata a East Hampton, a Long Island, dove cre\u00f2 la tecnica della colata di cemento sulla sabbia modellata (\"sand casting\") e conobbe Jackson Pollock. In questo periodo era dirimpettaio di casa di Albino Manca, ma nonostante ci\u00f2 con quest'ultimo non strinse alcun rapporto d'amicizia. La casa venne ristrutturata nel 1951-52 utilizzando la nuova tecnica, in collaborazione con l'architetto Bernard Rudofsky. Ritorn\u00f2 in Sardegna per realizzare per conto della rivista \"Fortune\" dei disegni sulla campagna antimalarica della Fondazione Rockefeller. Si dedic\u00f2 soprattutto alla plastica decorativa legata all'architettura, settore nel quale ricevette incarichi sempre pi\u00f9 importanti. Insegn\u00f2 disegno presso la \"Graduate School of Design\" dell'Universit\u00e0 di Harvard e ricevette il \"certificato di eccellenza\" dell'\"American Institute of Graphics\".\nNel 1962 insegn\u00f2 presso il dipartimento d'arte della Columbia University e ottenne riconoscimenti a New York (medaglia d'argento della \"Architectural League\" e diploma della \"Municipal Art Society\"; nel 1967 medaglia d'oro e nel 1968 \"Fine Arts Medal\" dell'\"American Institute of Architets\"). L'attivit\u00e0 di insegnamento continu\u00f2 negli anni successivi (\"Carpenter Center for the Visual Arts\" presso l'Universit\u00e0 di Harvard e Universit\u00e0 di Berkeley) e fu inoltre membro dal 1972 della \"American Academy and Institute of Arts and Letters\" di New York, sebbene non avesse la cittadinanza americana. Fu diverse volte a Roma ospite dell'\"Accademia americana\". Nel 1975 divenne membro onorario della \"Royal Academy of Fine Arts\" dell'Aja.\nNegli anni Settanta, a Cagliari conosce l'artista Maria Lai, con la quale stringe una grande amicizia, insieme realizzeranno negli anni a seguire il Lavatoio Comunale di Ulassai. Oggi a Orani c'\u00e8 un importante museo dedicato a lui, il Museo Nivola.\nScultura.\nL'arte di Nivola parte dai materiali tradizionali che impar\u00f2 a maneggiare nella sua terra di origine e si svilupp\u00f2 a contatto con il ricco ambiente culturale newyorkese, dove erano rappresentate le maggiori correnti artistiche del momento e che fu importantissimo nella sua formazione, mentre il distacco dalla Sardegna gli permetteva di acquisire consapevolezza delle proprie radici. Di grande importanza fu anche il rapporto con Le Corbusier e la sua intelligenza analitica, purismo e rigore.\nLe sue sculture si oppongono con sforzo alla forza di gravit\u00e0, affermando in tal modo la propria volont\u00e0 di vita. La serie delle \"Madri\" che richiama la scultura delle civilt\u00e0 pre-nuragiche, ne riprende la forma archetipa ed essenziale e l'attenzione all'espressivit\u00e0 della materia. La sensualit\u00e0 della materia si ritrova anche nei grandi rilievi, che appartengono alla cultura dell'arte informale. Un'altra importante caratteristica \u00e8 la vocazione delle sue opere ad un dialogo con lo spazio circostante e ad una presentazione corale e pubblica pi\u00f9 che privata. Da citare la serie dei \"lettini\" in terracotta."}
{"id": "483447", "revid": "767487", "url": "https://it.wikipedia.org/wiki?curid=483447", "title": "Calliroe (astronomia)", "text": "Calliroe, o Giove XVII, \u00e8 un satellite naturale minore tra i pi\u00f9 esterni del pianeta Giove. \u00c8 stato scoperto nell'ottobre 1999 da una squadra di ricerca del progetto Spacewatch.\nLa sonda New Horizons ha ripreso alcune immagini di Calliroe durante un test del 10 gennaio 2001.\nDati storici.\nIl corpo \u00e8 stato scoperto al Kitt Peak National Observatory da una squadra di ricerca del progetto Spacewatch, composta da Jim Scotti, Tim Spahr, Robert McMillan, Jeff Larsen, Joe Montani, Arianna Gleason e Tom Gehrels su immagini riprese dal 6 ottobre al 4 novembre 1999 e fu inizialmente ritenuto un asteroide e designato 1999 UX18. Il 18 luglio 2000 Tim Spahr scopr\u00ec che l'oggetto in questione orbitava in realt\u00e0 attorno a Giove, rendendolo a tutti gli effetti un nuovo satellite del gigante gassoso con la designazione S/1999 J 1. Fu il 17\u00ba satellite confermato di Giove.\nDenominazione.\nL'Unione Astronomica Internazionale ha attribuito al satellite il nome di Calliroe (dal greco \"\u039a\u03b1\u03bb\u03bb\u03b9\u03c1\u03c1\u03cc\u03b7\" = Kallirr\u00f2e), figlia di Oceano e Teti secondo la mitologia greca. Il corpo era in precedenza noto con la designazione provvisoria asteroidale 1999 UX18 e, in seguito, con quella satellitare S/1999 J 1.\nParametri orbitali.\nIn virt\u00f9 dei suoi parametri orbitali Calliroe \u00e8 comunemente considerato un membro del gruppo di Pasifae, che si compone dei satelliti gioviani irregolari e retrogradi con semiassi maggiori compresi fra 22,8 e 24,1 milioni di chilometri, e con inclinazioni orbitali comprese fra 144,5\u00b0 e 158,3\u00b0.\n\u00c8 un satellite irregolare che si muove con direzione e moto retrogrado in una delle orbite pi\u00f9 esterne di Giove, che lo porta ad una distanza media di 24,1 milioni di km. L'orbita ha un'inclinazione di 141\u00b0 rispetto all'eclittica e di 140\u00b0 rispetto all'equatore gioviano, un'eccentricit\u00e0 di 0,28 e viene percorsa in 758 giorni. Il satellite fu probabilmente catturato molto tempo fa da un'orbita eliocentrica e l'attrazione gravitazionale solare rende tuttora la sua orbita molto erratica.\nCaratteristiche fisiche.\nHa un diametro stimato in circa 8,6\u00a0km e una magnitudine apparente di 20,7 che lo rende persino meno luminoso del pianeta nano Eris che ha una magnitudine di 18,7. Giove \u00e8 2,5 milioni di volte pi\u00f9 brillante di Calliroe."}
{"id": "483448", "revid": "1305772", "url": "https://it.wikipedia.org/wiki?curid=483448", "title": "Calliroe", "text": ""}
{"id": "483453", "revid": "30300", "url": "https://it.wikipedia.org/wiki?curid=483453", "title": "Gyan Asamoah", "text": ""}
{"id": "483459", "revid": "120280892", "url": "https://it.wikipedia.org/wiki?curid=483459", "title": "Staffora", "text": "La Staffora \u00e8 un torrente della Lombardia (64\u00a0km) che, formando l'omonima valle, attraversa in lunghezza tutta la zona dell'Oltrep\u00f2 Pavese in provincia di Pavia. \nCorso.\nNasce dalla Fontana di S. Giacomo (1343 m), nei pressi del passo del Giov\u00e0, sull'Appennino ligure scorrendo dapprima in uno stretto e angusto solco appenninico contornato da versanti molto instabili e franosi. In questo tratto riceve da destra i modesti torrenti \"Montagnola\" e \"Aronchio\", allargando nei pressi della frazione San Martino il proprio letto in un vasto conoide alluvionale raggiungendo anche l'ampiezza di 500\u00a0m. Da qui attraversa Varzi, cittadina situata in un'ampia conca, e ricevendo svariati affluenti: da destra il torrente \"Crenna\", da sinistra il torrente \"Lella\" e da destra il torrente \"Nizza\".\nPresso Bagnaria il torrente gira bruscamente verso nord-ovest, bagnando i territori di Ponte Nizza e Cecima, e segnando poi per circa 3 chilometri il confine tra la Provincia di Pavia e la Provincia di Alessandria, passando lungo il comune di Pozzol Groppo. Nei pressi di Godiasco riceve da destra il suo maggior tributario, il torrente Ardivestra e da qui bagna i centri di Salice Terme, Rivanazzano Terme e Retorbido, dove riceve le acque del torrente \"Rile\", sboccando infine nella Pianura Padana dove sfiora la periferia est della citt\u00e0 di Voghera immettendosi poi in un canale quasi rettilineo (probabilmente costruito dall'uomo in epoca remota). Prosegue dunque per alcuni km sino a giungere nei pressi di Cervesina dove si getta da destra nel Po.\nRegime idrologico.\nIl regime della Staffora \u00e8 spiccatamente torrentizio, nel tratto montano e collinare ha un letto ampio e ghiaioso con acque perenni ma assai scarse (portata minima 0,7\u00a0m\u00b3/s); \nal contrario, nel tratto a valle di Rivanazzano, il torrente pu\u00f2 rimanere in secca per mesi durante la stagione estiva. \nIn autunno invece, in caso di forti piogge a monte, il torrente \u00e8 soggetto a gonfiarsi molto rapidamente trascinando a valle una grossa quantit\u00e0 di detriti. Le sue rapide piene (massimo 675\u00a0m\u00b3/s) possono essere dunque anche catastrofiche.\nStoria.\nViene identificato con l'Iria (\"Ira\" secondo Iordanes) dei Romani (secondo alcuni corrispondente invece alla Scrivia). L'etimologia del nome St\u00e0ffora, gi\u00e0 \"St\u00e0fula\", risale alla voce longobarda \"Staffal\" (palo di confine, cippo), "}
{"id": "483460", "revid": "125173291", "url": "https://it.wikipedia.org/wiki?curid=483460", "title": "Mikoyan-Gurevich MiG-17", "text": "Il Mikoyan-Gurevich MiG-17 (), nome in codice NATO Fresco) fu un aereo da caccia multiruolo monomotore a getto di prima generazione, monoposto e monoplano ad ala media a freccia, progettato dall'OKB 155 diretto congiuntamente da Art\u00ebm Ivanovi\u010d Mikojan e Michail Iosifovi\u010d Gurevi\u010d e sviluppato in Unione Sovietica tra la fine degli anni quaranta e i primi anni cinquanta.\nEvoluzione del MiG-15 e realizzato per dotare l'URSS di un velivolo multiruolo, oltre che nel ruolo di caccia tattico anche quello di caccia intercettore ognitempo, venne impiegato nelle sue varie versioni, anche da ricognizione fotografica e da addestramento biposto, principalmente da Voenno-vozdu\u0161nye sily (V-VS), aeronautica militare, Vojska protivovozdu\u0161noj oborony (PVO) (difesa aerea) e Aviacija voenno-morskogo flota, aviazione navale dell'Unione Sovietica, ma anche massicciamente esportato e utilizzato da numerose forze aeree filosovietiche, coinvolto in numerosi conflitti, e rimanendo operativo per gran parte della fine del XX secolo nelle pi\u00f9 importanti aviazioni militari, estendendo la sua operativit\u00e0 in quelle minori anche all'inizio del XXI secolo.\nAlla produzione sovietica si aggiungono gli esemplari costruiti su licenza in Cina, indicati localmente come J-4, J-5 e JJ-5 a seconda delle versioni, e Polonia, dalla WSK-PZL, indicati localmente come LIM, dal LIM-2 al LIM-6 a seconda della versione. La corrispondenza, seppur con minime variazioni negli allestimenti e nella propulsione, era pressoch\u00e9 indistinguibile dagli osservatori NATO con quelli di prodizione sovietica, continuando a identificarli con il nome in codice Fresco.\nProgettazione.\nNel 1949, l'OKB Mikoyan-Gurevich fu incaricato di progettare un derivato del MiG-15 che avesse prestazioni migliori e che fosse sia un caccia multiruolo sia un caccia intercettore ognitempo. I progettisti crearono cos\u00ec una nuova ala per il vecchio MiG-15, con angolo di freccia di 45\u00b0 invece degli originali 35\u00b0, e procedettero a modificare il MiG-15bis con la nuova ala. Il nuovo modello fu denominato sia MiG-15bis 45 che I-330, poi \"Izdelie SI\" (progetto SI) e furono costruiti due prototipi.\nIl primo prototipo fu provato in volo il 14 gennaio 1950, con il pilota collaudatore I. T. Iva\u0161\u010denko ai comandi.\nVisto di fianco l'SI assomigliava moltissimo al MiG-15bis, con lo stesso andamento della linea del cupolino e lo stesso tipo di carrello, di armamento e avionica. La parte posteriore della fusoliera era allungata di 90 cm e la deriva, simile a quella del MiG-15bis era pi\u00f9 grande. Le differenze sia dell'allungamento della fusoliera sia della deriva pi\u00f9 grande non erano molto evidenti, quanto invece la pinna ventrale sotto al motore.\nVisto in pianta, le similitudini col predecessore erano molto meno marcate. La nuova ala a freccia aveva la configurazione a \"scimitarra\", con un angolo iniziale di 49\u00b0 nella met\u00e0 vicina alla radice e finale di 45,5\u00b0 nella met\u00e0 pi\u00f9 estrema. La nuova ala aveva anche un'area maggiore del 10% e un angolo diedro negativo di 3\u00b0 e non di 2\u00b0 come sul MiG-15, mentre l'angolo di calettamento restava di un grado. Inoltre erano presenti tre piastre antiscorrimento sul dorso invece che due. La freccia dei piani di coda era di 45\u00b0 e non pi\u00f9 40\u00b0.\nIl primo prototipo si dimostr\u00f2 effettivamente migliore del MiG-15bis, sebbene avesse un raggio d'azione leggermente inferiore. L'SI lo si pilotava in volo anche pi\u00f9 facilmente ed era pi\u00f9 agile, ma i comandi erano un po' pi\u00f9 duri. C'erano d'altra parte alcuni difetti: infatti, il 17 marzo 1950, il prototipo inizi\u00f2 una picchiata senza controllo e in pochi secondi si distrusse al suolo non lasciando scampo a Iva\u0161\u010denko.\nFortunatamente per il programma, il secondo prototipo era gi\u00e0 pronto per le prove di volo e i collaudi procedettero senza interrompersi.\nL'aereo di preserie, in configurazione caccia multiruolo, vol\u00f2 nel 1951 e lo stesso anno fu messo in servizio col nome di MiG-17, Fresco per l'Occidente. Tanta era l'urgenza che furono messi in produzione ancor prima che i collaudi fossero terminati, col primo aeroplano di serie uscito di fabbrica nel 1952. Questo montava grossi aerofreni in coda, una avionica aggiornata e un sistema elettrico di accensione del motore che era stato installato anche sull'ultimo prototipo.\nImpiego operativo.\nMedio Oriente.\nDurante gli anni cinquanta il MiG-17 e il MiG-17F sostituirono il MiG-15 nella prima linea della V-VS, mentre il MiG-17P e il MiG-17PF iniziavano a diventare l'intercettore della \"Vojska protivovozdu\u0161noj oborony SSSR\". In quegli anni gli USA erano particolarmente arditi nel compiere missioni di ricognizione in territorio sovietico e i comunisti avevano il grande desiderio di rendere il favore.\nDue MiG-17 ebbero il \"battesimo del fuoco\" il 29 luglio 1953, quando un Boeing RB-50 penetr\u00f2 nello spazio aereo sovietico vicino a Vladivostok. Il Boeing fu abbattuto e ufficialmente tutto l'equipaggio mor\u00ec, ma vi furono voci che qualcuno dei piloti sopravvisse, fosse stato interrogato e poi giustiziato. I due piloti dei MiG furono decorati per l'azione. Vi furono occasionali contatti tra i MiG-17 e velivoli intrusi per tutto il resto della decade. Agli inizi del 1956 ebbero una frustrante esperienza nel tentativo di intercettare gli aerei spia Lockheed U-2 che sorvolavano l'Unione Sovietica. Un U-2 volava cos\u00ec ad alta quota che semplicemente un MiG-17 non poteva avvicinarglisi.\nLa squadra \"rosso cinque\" della V-VS si trasfer\u00ec sui MiG-17F nella met\u00e0 degli anni 1950, ma dato che volavano su nove aeroplani, l'appellativo di \"rosso cinque\" non era pi\u00f9 tanto appropriato. Nel 1960 il MiG-17 fu spostato in seconda linea nella V-VS, mentre la versione MiG-17AS era impiegata nel ruolo d'attacco. Inevitabilmente i pi\u00f9 vecchi MiG-17 furono utilizzati come bersagli durante gli anni sessanta e oltre. Alcuni MiG-17 restarono in servizio con la DOSAAF durante gli anni ottanta.\nCome il MiG-15, il MiG-17 fu ampiamente esportato verso i Paesi satelliti o \"clienti\" degli URSS. I MiG-17 cinesi, chiamati J-5, combatterono con una grande variet\u00e0 di aeroplani di Taiwan gi\u00e0 dalla fine degli anni cinquanta, con abbattimenti e perdite da ambo le parti. Malgrado ci\u00f2 il grosso dei combattimenti del MiG-17 ebbe luogo in Medio Oriente e nell'Estremo Oriente.\nGli egiziani volavano con il MiG-17 durante la guerra contro inglesi, francesi e israeliani per il canale di Suez nel 1956, contro i Dassault Myst\u00e8re IV degli israeliani. Entrambi gli schieramenti soffrirono di perdite, ma leggendo attraverso l'inevitabile propagandismo nazionale, sembra che gli impreparati piloti egiziani ebbero la peggio, sebbene il MiG e il Myst\u00e8re fossero macchine sostanzialmente equiparabili. Si sa che il 31 ottobre 1956, il capitano Yakov Nevo, dell'aeronautica israeliana, e il suo compagno di volo, imbattutisi in tre MiG-17F egiziani, riuscirono ad abbatterne uno. Era il primo abbattimento di un MiG-17.\nDopo la guerra del 1956, sia egiziani sia siriani acquistarono altri MiG-17. Negli anni a seguire, malgrado questi due operatori avessero a disposizione nuove macchine dall'URSS, continuarono a tenere il MiG-17 in prima linea, ingaggiando occasionalmente scontri con i caccia israeliani. Il MiG-17 era comunque significativamente inferiore rispetto ai pi\u00f9 avanzati caccia israeliani, ma pur tuttavia restava un degno avversario e in certe occasioni riusc\u00ec in qualche abbattimento. I MiG-17 egiziani combatterono anche nella guerra di confine contro l'Arabia Saudita nello Yemen nel 1962, concentrandosi sul supporto alle truppe di terra, ma in qualche occasione si scontrarono contro gli Hawker Hunter della RAF.\nIl MiG-17 gioc\u00f2 un ruolo anche nella guerra dei sei giorni, ma come \"bersaglio\", infatti la maggior parte della flotta aerea egiziana venne distrutta a terra e gli apparecchi sopravvissuti non avevano grandi possibilit\u00e0 di sopravvivenza una volta decollati. Il MiG-17 rimase in servizio nelle forze aeree arabe fino agli anni settanta, ma non aveva un ruolo in prima linea. Gli israeliani conoscevano ormai assai bene il Fresco, avendone catturato un paio nel 1970 quando due piloti siriani, evidentemente disorientati, atterrarono su una pista israeliana. Sembra che siano stati sviati da un controllore di volo israeliano che parlava arabo.\nI MiG-17 si distinsero nella guerra del Kippur come supporto alle truppe di terra. Gli aerei siriani operavano con difficolt\u00e0, ma gli egiziani avevano impedito agli israeliani la superiorit\u00e0 aerea sul Sinai attraverso l'ombrello di missili terra-aria (SAM) che permettevano ai loro aeroplani d'attacco al suolo di operare con considerevole successo. I MiG-17 adottavano rastrelliere per otto razzi sotto le ali e due piloni sotto la fusoliera per piccole bombe.\nEstremo Oriente.\nL'apice della carriera del MiG-17 arriv\u00f2 in Estremo Oriente. Quando gli Stati Uniti iniziarono la guerra aerea contro il Vietnam del Nord nel 1964 e, pi\u00f9 energicamente nel 1965, i nordvietnamiti avevano una difesa aerea ben integrata e continuamente aggiornata e migliorata. La spina dorsale di questo sistema difensivo era dato da missile SAM SA-2 (V-75 \"Dvina\") e da un variegato numero di artiglieria antiaerea (AAA), armi sia leggere sia pesanti, dirette da una rete radar.\nQuesta rete impiegava anche intercettori quali il MiG-17 e, pi\u00f9 tardi, il MiG-21. Seguendo la \"dottrina sovietica\", i caccia vietnamiti erano assolutamente integrati nel sistema di difesa aerea, restando continuamente sotto il controllo della \"guida caccia\" e del comando aerotattico. Non era loro permesso entrare in zone coperte dai SAM e dalle batterie AAA, nel qual caso sarebbero stati attaccati senza esitazione.\nD'altro canto gli statunitensi non consideravano i caccia vietnamiti una grave minaccia, soprattutto se comparati con le batterie di SAM e di AAA, ma proprio a causa di queste ultime, infatti, stavano subendo molte perdite. Le tattiche e le procedure degli statunitensi erano poco efficaci e l'addestramento al combattimento era stato in precedenza molto trascurato. Col tempo per\u00f2 i piloti USA impararono, diventando preda della \"\"MiG fever\" (la febbre da MiG), ovvero il desiderio di avere all'attivo quanti pi\u00f9 abbattimenti possibile. Ma i nordvietnamiti non resero loro le cose facili, perch\u00e9 anche loro stavano imparando.\nUn caccia subsonico quale il MiG-17 non sembrava essere una sfida per l'F-105 e l'F-4 Phantom, ma pochi aeroplani volano in Mach quando sono carichi di bombe o di carburante in serbatoi esterni, quindi, sebbene molto pi\u00f9 potenti, i caccia USA mancavano dell'agilit\u00e0 del piccolo MiG. L'F-105 in particolare era definito \"lead sled\"\", slitta di piombo. Mentre i vietnamiti avevano il vantaggio di pianificare gli attacchi a loro piacimento, i caccia USA avevano il vantaggio di poter distanziare i lenti MiG-17. Ogni pilota statunitense abbastanza sfortunato da dover combattere in \"dogfight\", combattimento ravvicinato con i soli cannoni, contro un MiG-17, impar\u00f2 a sue spese quanto fosse efficace il cannone del piccolo monoposto. Infatti, il 4 aprile 1965 due F-105 Thunderchief furono abbattuti a cannonate dai MiG-17. Molti piloti USA consideravano il MiG-17 molto pi\u00f9 pericoloso del meno manovrabile e supersonico MiG-21.\nBene o male, i piloti USA impararono la lezione e, gradualmente, ebbero finalmente la meglio nel combattimento ravvicinato. Ma i nordvietnamiti adoravano usare piccoli trucchi, quali ad esempio la \"tattica a imboscata\": un gruppo di caccia volteggiava a bassa quota, mimetizzandosi con la giungla grazie al colore della livrea dei loro apparecchi, per poi salire all'improvviso ad attaccare un gruppo di bombardieri nemici di passaggio e poi scomparire di nuovo. Anche se i MiG non riuscivano ad abbattere alcun aereo, costringevano comunque il nemico a sbarazzarsi del proprio carico di bombe rendendo impossibile l'attacco su un determinato obiettivo. Per evitare questo inconveniente i gruppi di bombardieri erano preceduti da delle \"\"combat air patrols\" (CAP), ovvero pattuglie aeree di combattimento, cio\u00e8 caccia in pattuglia aerea in avanscoperta, chiamati \"barrier CAP\" (BARCAP),e \"free-ranging\"\" (MIGCAP), una ronda.\nUn altro trucco era di far volare un MiG in metallo naturale, color acciaio, a bassa quota, dove era molto facilmente individuato dai caccia USA, i quali lo avrebbero inseguito verso un agguato, ovvero altri caccia o batterie SAM o AAA.\nAgli inizi della guerra, a causa del timore dell'estendersi del conflitto, le basi aeree del Vietnam del Nord erano proibite agli attacchi aerei dell'USAF. Non essendo questo un criterio molto facile da condividere da parte di alcuni comandanti, qualche volta una base aerea veniva attaccata. A ogni modo i nordvietnamiti si aspettavano sempre di essere attaccati e idearono un ingegnoso piano per correre ai ripari: usavano gli elicotteri da trasporto Mil Mi-6 Hook per sollevare i MiG mimetizzati e spostarli nella giungla. Quando necessario i caccia venivano poi ritrasferiti sulla pista.\nAlla fine, la maggior parte delle perdite di aerei USA fu inflitta dalle batterie di SAM e in numero maggiore dall'AAA. Il combattimento aereo rest\u00f2 sempre in secondo piano. Non sorprende nemmeno che gli abbattimenti dichiarati dalle due parti in guerra differiscano di molto: se le fonti USA insistono sul fatto che il rapporto di vittorie in combattimento aereo sia nettamente a loro favore (per es. i piloti di F-105 abbatterono 26 MiG-17 e 6 elicotteri nemici), le fonti avversarie affermano il contrario. La maggior parte dei piloti nordvietnamiti era addestrata a rispettare gli ordini e a mostrare poca iniziativa, come era lo stile sovietico, ma tra loro si trovavano anche alcune stelle di prima grandezza. Stranamente le gesta del pi\u00f9 famoso pilota nordvietnamita, il colonnello Tomb, restano tra il mito e la realt\u00e0. Non ci sono dettagli su di lui, quindi si crede che in realt\u00e0 siano storie di pi\u00f9 piloti o pi\u00f9 che altro una fabbricazione della propaganda o ancora una \"leggenda urbana\" creata dai piloti USA.\nUna delle pi\u00f9 notizie interessanti in merito al MiG-17 in servizio nell'Estremo Oriente \u00e8 il fatto che la Cambogia us\u00f2 questo apparecchio contro i comunisti nel 1970 e che alcuni MiG-17 operarono in alcune basi del Vietnam del Sud dopo esservi stati portati da alcuni disertori. Pare che qualche MiG-17 fosse stato visto parcheggiato accanto a qualche Phantom.\nAfrica.\nL'Africa fu un altro campo di battaglia per il MiG-17, cominciando con la guerra civile nigeriana del 1969. Varie nazioni arabe erano passate al MiG-17 e cos\u00ec pure il governo nigeriano filo-arabo che lo utilizz\u00f2 contro la regione cristiana del Biafra. I biafrani non possedevano alcun caccia, ma avevano alcuni AAA e colpirono almeno un MiG-17 danneggiandolo tanto gravemente che non vol\u00f2 pi\u00f9.\nI biafrani avevano anche il supporto di un mercenario svedese, conte Carl Gustav von Rosen, che comandava un piccolo gruppo di MFI-9B svedesi, piccoli aeroplani da turismo, su cui erano adattati lanciarazzi. Gli MFI-9B distrussero almeno un MiG-17F al suolo in uno dei loro attacchi, cos\u00ec come altri aeroplani del governo nigeriano. Comunque la gran parte delle perdite erano dovute a incidenti, dato che i piloti nigeriani erano poco addestrati. Il governo alla fine schiacci\u00f2 gli insorti nel 1970.\nIl MiG-17 fu protagonista anche di qualche schermaglia tra Etiopia e Sudan alla fine degli anni settanta, usato e abbattuto da ambo le parti. Il MiG-17 ha anche combattuto nelle rivoluzioni di altri Paesi africani. I Fresco furono usati anche nel ruolo di supporto tattico dal governo afgano nella guerra contro i Mujahedin insorti negli anni ottanta. Il regime filo-sovietico non era affatto popolare e spesso i piloti si rifugiavano in Pakistan con l'aereo, anche se vi \u00e8 stato solo un caso accertato.\nMolti aerei di questo tipo volano ancora oggi, ma non pi\u00f9 nelle forze armate, ma negli aeroclub. Infatti il MiG-17, come il MiG-15 prima di lui, \u00e8 un aereo robusto, facile da manutenere, molto agile e facile da pilotare. Molti di questi \"costosi giocattoli\" fanno bella mostra in \"air show\" e dimostrazioni.\nVersioni minori.\nCi furono tutta una serie di modifiche del MiG-17 per provare vari tipi di armi, per sperimentare modifiche alla cellula e per aggiornarne l'avionica.\nUn MiG-17 Fresco A fu modificato per ospitare un mirino radar ASP-4N Sneg (neve), che era una copia del AN/APG-30 degli USA usato dallo F-86 Sabre. Un modello di questo radar fu smontato da un F-86A che fece un atterraggio di fortuna oltre le linee nemiche in Corea nel 1951. Questo aereo divenne molto simile a un MiG-17 con un muso del Sabre. Ci fu anche una proposta per produrre un F-86 sovietico, ma, non essendo molto sensata, non gli fu dato peso. La concezione degli aeroplani ebbe un grande sviluppo in quel periodo storico, e, quando un eventuale F-86 casalingo fosse stato messo in servizio si sarebbe trovato gi\u00e0 obsoleto se comparato ai caccia occidentali o agli stessi concorrenti casalinghi.\nUn'altra curiosa modifica era costituita dall'introduzione, su di un prototipo, di quattro lanciarazzi ARO-57-6 Vikhr (turbine) in punta. Questi erano montati internamente, nella posizione che prima occupava l'artiglieria, tanto che sarebbe stato difficile distinguere questo modello da un MiG-17 normale. Ogni lanciarazzi era formato da una canna e un tamburo che ospitava sei razzi da 57\u00a0mm con un codino che si apriva una volta sparato il proiettile, per un totale di 24 razzi. Non sono chiari i risultati delle prove in volo, ma certo \u00e8 che la modifica non fu prodotta in serie.\nCome per il MiG-15, fu montata una sonda per il rifornimento in volo sul MiG-17. I risultati furono i medesimi di quelli conseguiti col MiG-15: il meccanismo funzionava, ma non fu adottato in servizio.\nIl MiG-17 in Cina.\nIl MiG-17 fu costruito su licenza sia in Cina sia in Polonia. Alla fine degli anni cinquanta la PLAAD ottenne un certo numero di MiG-17 sovietici, designati come J-4 o, quando passavano ad altri Paesi, F-4. I cinesi ottennero i piani per il MiG-17F nel 1955, assieme a parti sufficienti per costruire dieci aeroplani e schemi vari. Il primo MiG-17F costruito dai cinesi fu battezzato J-5, o F-5 se esportato. Uno di questi fu sperimentato come bombardiere silurante, ma questa configurazione non venne mai adottata.\nLa Cina costru\u00ec anche il suo MiG-17PF, il J-5A (o F-5A). Ottennero i piani di costruzione nel 1961, ma a causa di contrasti interni al Paese il primo J-5A, prodotto nella fabbrica di Chengdu, non vol\u00f2 prima del 1964, quando cio\u00e8 il modello era praticamente obsoleto. Un totale di 767 J-5 uscirono di fabbrica sino alla fine della catena di produzione.\nVenne anche costruita una versione da addestramento biposto, il JJ-5 o FT-5. Era una specie di ibrido, disponendo della cabina del MiG-15UTI (JJ-2), il motore VK-1A del MiG-17 e gli aerofreni maggiorati del MiG-17F. Aveva anche un labbro superiore della presa d'aria pi\u00f9 grande, come quello del MiG-17PF, ma non conteneva alcun radar. Montava un cannone NR-23 in un duomo ventrale. Il primo volo fu compiuto nel 1968, con un modello uscito dalla fabbrica di Chengdu.\nFurono costruiti circa 1 061 JJ-5 fino al 1986, esportato in numerosi Paesi. Alcune fonti lo definiscono MiG-17UTI, ma non vi fu mai un aereo con questo nome.\nIl MiG-17 in Polonia.\nI polacchi costruirono il loro MiG-17F Fresco C nonch\u00e9 il VK-F nella met\u00e0 degli anni cinquanta, dopo la cessazione della produzione di Lim-2 (il MiG-15bis locale), col primo esemplare uscito di fabbrica nel novembre del 1956. Il caccia MiG-17F, costruito nella fabbrica Polskie Zak\u0142ady Lotnicze, fu designato Lim-5 e il motore, fabbricato nella fabbrica Rzeszow, Lis-5. Stranamente non sembrano mai esistiti aeroplani designati come Lim-4 o Lim-3. I primi quattro modelli usciti di fabbrica erano assemblati da pezzi forniti dai sovietici, mentre la piena produzione inizi\u00f2 nel 1957.\nLa Polskie Zak\u0142ady Lotnicze costru\u00ec un totale di 477 Lim-5. Diversamente dal Lim-2, che serv\u00ec solo nell'aviazione polacca, il Lim-5 fu esportato, particolarmente in Germania Est che ne ottenne almeno 120 esemplari.\nCiononostante l'aeronautica polacca ottenne una dozzina di intercettori MiG-17PF Fresco D dall'URSS nel 1955 e dato che il Paese aveva necessit\u00e0 di pi\u00f9 intercettori, si richiese e ottenne una licenza per costruirli. Il primo Lim-5P, come fu chiamato, usc\u00ec di fabbrica nel 1959 seguito da altre centinaia di macchine per un totale di 130 esemplari. Erano l'equivalente degli ultimi modelli di PF sovietici, con il radar RP-2 Izumrud 2 e gli altri aggiornamenti. Alcuni furono anche esportati, di cui 40 in Germania Est.\nLa Polskie Zak\u0142ady Lotnicze, l'azienda aeronautica polacca che lo produceva su licenza, costru\u00ec anche la propria variante da supporto tattico del MiG-17F, il Lim-5M, che possedeva due serbatoi ausiliari conformali sulle ali vicino alla radice alare, doppie gomme sul carrello principale a bassa pressione per poter gestire grossi carichi e permettere operazioni da piste semipreparate, portelli dei carrelli pi\u00f9 grandi per accomodare il nuovo carrello e un parafreno. Poteva trasportare due razziere oltre all'artiglieria tipica del MiG-17F di serie. La produzione inizi\u00f2 nel 1960, nel 1961 ne erano pronti circa 60.\nIl Lim-5M non era poi cos\u00ec popolare tra i piloti, dato che, a causa del suo peso, le prestazioni erano assai degradate. Ci furono alcuni progetti di una versione da ricognizione, il Lim-5RM, ma non arriv\u00f2 mai a qualcosa di pi\u00f9. Si lavor\u00f2 invece attorno a una variante del Lim-5M, divenuta poi Lim-6, su cui erano montati ipersostentatori soffiati (ipersostentatori del bordo d'uscita dell'ala su cui era soffiata dell'aria, spillata dal compressore del motore, per evitare il distacco della vena fluida dal dorso e quindi posticipare lo stallo) per migliorarne il decollo e l'atterraggio, e un certo numero di altri miglioramenti.\nIl Lim-6 riusc\u00ec come una specie di passo indietro: i miglioramenti non miglioravano di molto le prestazioni e gli ipersostentatori soffiati erano meccanicamente irrealizzabili. Ciononostante ben 40 Lim-6 uscirono di fabbrica, ma non furono mai accettati in servizio.\nDopo tutto questo daffare la WSK-PZL essenzialmente ritorn\u00f2 sui propri passi, lasciando perdere il carrello biciclo e i serbatoi conformali e creando una versione da supporto tattico designata Lim-6bis. Non sembrava molto diverso da un Lim-5 qualsiasi eccetto che per il fatto che mostrava un alloggiamento per il parafreno alla base della deriva e un pilone in pi\u00f9 non lontano dalla radice alare come il MiG-17AS. Il Lim-6bis aveva anche la possibilit\u00e0 di montare razzi per l'assistenza al decollo (RATO, \"rocket assisted take off\", decollo assistito con razzi), ma questa funzione era assai raramente usata in servizio e i razzi non erano quasi mai nemmeno montati.\nLa produzione del Lim-6bis inizi\u00f2 nel 1963, con almeno 70 modelli terminati nel 1964. Anche i Lim-5 e i Lim-6 sopravvissuti furono convertiti al nuovo modello. Usc\u00ec di fabbrica anche un certo numero di ricognitori Lim-6M che aveva una fotocamera sia in coda, sotto la fusoliera all'altezza dell'ala, sia in punta appena dietro il cannone.\nI polacchi eseguirono anche altre modifiche al loro MiG-17, tra cui bersagli volanti e una versione da ricognizione detta Lim-5R simile al Lim-6M con circa 35 macchine convertite a questo modello.\nAgli inizi degli anni settanta un numero di intercettori Lim-5P furono convertiti in Lim-6M d'attacco. Furono aggiornati con i piloni del Lim-6bis e con nuova avionica, fu rimosso il radar malgrado la carena dell'antenna rimanesse al suo posto. Non montavano il parafreno.\nNello stesso periodo, un piccolo gruppo di Lim-5P fu convertito nella configurazione da ricognizione tattica Lim-6MR. Questa configurazione era molto simile al Lim-6M d'attacco, eccetto per la fotocamera sotto la fusoliera e le ali.\nEsemplari attualmente esistenti.\nAlla soglia degli anni duemilaventi sono numerosi gli esemplari di MiG-17 sopravvissuti, acquistati dopo la dissoluzione dell'Unione Sovietica e la radiazione per obsolescenza da parte delle varie aeronautiche militari dell'ex blocco sovietico e nazioni filocomuniste della fine del XX secolo ed esposte nella quasi totalit\u00e0 dei casi in musei aeronautici di tutto il mondo. Solo qualche esemplare continua a essere in condizioni di volo, utilizzato in manifestazioni aeree dai loro proprietari, tra i quali si citano i MiG-17 nelle versioni F e PF di propriet\u00e0 Fighter Jets Inc.\nTra i vari esemplari esposti al pubblico in strutture museali si elencano:\nAi quali si affiancano i Lim di produzione polacca:"}
{"id": "483461", "revid": "339392", "url": "https://it.wikipedia.org/wiki?curid=483461", "title": "Copa Am\u00e9rica 1919", "text": ""}
{"id": "483472", "revid": "1987129", "url": "https://it.wikipedia.org/wiki?curid=483472", "title": "Coppa (torrente)", "text": "Il Coppa \u00e8 un corso d'acqua dell'Oltrep\u00f2 Pavese, affluente di destra del Po.\nSi forma presso Borgo Priolo dall'unione dei due rami sorgentiferi, chiamati Ghiaia di Montalto e Ghiaia di Borgoratto, entrambi detti localmente Coppa o Ghiaia Coppa.\nA valle di Borgo Priolo riceve da sinistra il torrente Schizzola e sbocca nella pianura Padana. Attraversa Casteggio, dove riceve il torrente Rile, e Bressana Bottarone; si getta nel Po poco a valle del ponte stradale-ferroviario di Mezzana Corti.\nIl suo corso \u00e8 stretto e profondo, il regime \u00e8 torrentizio. Il suo percorso crea la Valle del Coppa.\nNon se ne conosce il nome in epoca romana; l'etimologia del nome \u00e8 ignota, probabilmente non correlata con quella del nome comune coppa. Negli \"Statuta Stratarum civitatis et comitatus Papie\" del XIII secolo appare citato come \"Coparis\" . Un documento del secolo precedente lo nomina come \"*Coparus\" . Queste forme sembrano presupporre una forma locale originaria \"*C\u00f2par\"."}
{"id": "483475", "revid": "83549", "url": "https://it.wikipedia.org/wiki?curid=483475", "title": "Cesare (titolo)", "text": "Cesare (latino: \"C\u00e6sar\"; pronuncia classica o \"restituta\": , pronuncia ecclesiastica: ) \u00e8 un titolo attribuito ad una persona di dignit\u00e0 imperiale, che trae le sue origini dal \"cognomen\" di Gaio Giulio Cesare (\"Gaius Iulius C\u00e6sar\").\nNella forma originale il titolo fu in uso nell'Impero romano, nell'Impero bizantino e nell'Impero ottomano (\"qaysar-\u0131 Rum\", \"Cesare dei Romei\", era uno dei titoli del Sultano). La variante Zar fu invece utilizzata nell'Impero bulgaro (913-1018, 1185-1422 e nella Bulgaria del 1908-1946), nell'Impero russo e in Serbia (1346-1371), mentre in quelli austriaco e tedesco il titolo prese la forma di Kaiser (dal greco \"\u039a\u03b1\u03af\u03c3\u03b1\u03c1\", \"Kaisar\"). Nell'uso comune il termine pu\u00f2 essere usato come sinonimo di imperatore.\nImpero romano.\nIl \"cognomen\" di \"Cesare\" fu trasmesso per adozione dal \"dictator\" Gaio Giulio Cesare ad Augusto (\"Gaius Octavius Thurinus\", quindi \"Gaius Iulius Caesar Octavianus Augustus\"), primo imperatore, e quindi da questi ai successori ed eredi:\nIl passaggio del termine 'Cesare', da nome di persona a titolo imperiale, pu\u00f2 essere datato all'ascesa al trono di Claudio, che non era membro della famiglia Giulia, o alla fine della dinastia giulio-claudia nel 68/69, il cosiddetto anno dei quattro imperatori, quando anche i successori non dinastici, Galba prima (\"Servius Sulpicius Galba\", quindi \"Servius Sulpicius Galba Caesar Augustus\") e Vespasiano poi (\"Titus Flavius Vespasianus\", quindi \"Caesar Vespasianus Augustus\"), presero a portare il \"cognomen\" pur senza vantare discendenze familiari con Giulio Cesare. Da quel momento il titolo divenne stabile appellativo degli imperatori romani.\nNel periodo del tardo impero, a partire dalla riforma tetrarchica del 293, il titolo 'Cesare' indicava un co-imperatore, subordinato rispetto all\"Augusto\", ma suo erede destinato alla successione.\nImpero bizantino.\nPer diretta prosecuzione dell'uso romano, quello di 'Cesare' (greco: \u039a\u03b1\u03af\u03c3\u03b1\u03c1, \"Kaisar\") fu un titolo bizantino originariamente attribuito al co-imperatore, subordinato per\u00f2 all\"Augusto\" (greco: \u03a3\u03b5\u03b2\u03b1\u03c3\u03c4\u1f40\u03c2, \"Sebast\u00f2s\", poi reso in \"Bas\u00ecleus\" a partire dal regno di Eraclio), come erede destinato a succedergli.\nQuando Alessio I Comneno cre\u00f2 la figura del \"sebastokrator\", il Cesare divenne terzo nella scala gerarchica e scivol\u00f2 addirittura al quarto posto allorch\u00e9 Manuele I cre\u00f2 il \"despota\".\nLa forma femminile fu \"Cesaressa\" (greco: \u039a\u03b1\u03b9\u03c3\u03b1\u03c1\u1f76\u03c3\u03c3\u03b1, \"Kaisar\u00ecssa\")."}
{"id": "483479", "revid": "3542248", "url": "https://it.wikipedia.org/wiki?curid=483479", "title": "S&amp;P/Mib", "text": ""}
{"id": "483496", "revid": "599013", "url": "https://it.wikipedia.org/wiki?curid=483496", "title": "Agenzia Interregionale per il fiume Po", "text": "LAgenzia Interregionale per il fiume Po (AIPO) \u00e8 un ente che ha come obiettivi principali la sicurezza idraulica del territorio del bacino del Po e la realizzazione e gestione delle opere per la navigazione fluviale. L'AIPO quindi si occupa della progettazione, realizzazione, manutenzione delle opere idrauliche su tutto il bacino del fiume Po. L'AIPO \u00e8 inoltre dotata di un servizio di piena per le attivit\u00e0 di previsione e monitoraggio dei fenomeni di piena, nonch\u00e9 di gestione dell'emergenza. All'AIPO sono affidate le funzioni inerenti alle infrastrutture per la navigazione interna, in virt\u00f9 del passaggio di competenze avvenuto sia da parte della regione Lombardia che dell'Emilia-Romagna, che ha assegnato all'AIPO le competenze prima esercitate dall'ARNI (Azienda regionale per la navigazione interna).\nStato giuridico e sedi.\nL'AIPO \u00e8 un \"ente strumentale\" di quattro delle Regioni in cui ricade il bacino del fiume Po e che sono da questo attraversate o lambite: Piemonte, Lombardia, Emilia-Romagna e Veneto. La Valle d'Aosta e le province autonome di Trento e di Bolzano usufruiscono di speciali uffici locali. Le regioni Liguria e Toscana affidano inoltre la gestione dei corsi d'acqua afferenti al bacino padano ricadenti nei loro territori all'AIPO mediante \"protocolli d'intesa\" e particolari \"convenzioni\".\nL'attivit\u00e0 di pianificazione delle risorse e degli interventi relativi al bacino \u00e8 invece curata dall\"Autorit\u00e0 di bacino distrettuale del fiume Po\" (AdBPo), un organismo misto Stato - Regioni; l'AIPO mette poi in atto la pianificazione redatta dall'AdBPo.\nSedi territoriali dell'agenzia sono attive a Torino, Alessandria, Pavia, Milano, Cremona, Piacenza, Reggio Emilia, Modena, Mantova, Ferrara, Rovigo, mentre la sua sede centrale \u00e8 situata a Parma. A Cremona, Mantova, Boretto (Re) e Ferrara sono ubicati gli uffici dedicati alla navigazione interna. L'AIPO ha inoltre creato un laboratorio scientifico (geotecnico e idraulico), ubicato a Boretto (Re).\nStoria.\nL'AIPO ha tra i propri precursori due enti creati nel 1806 da Eugenio di Beauharnais: il \"Magistrato civile per lavori generali che riguardano il grande sistema del Po\" e l\"Ufficio di Ispezione superiore del Genio Civile per il Po\", quest'ultimo con sede a Parma.\nDopo la nascita dello stato unitario italiano si dovr\u00e0 attendere per quasi un cinquantennio prima della creazione di un organo in grado di coordinare le attivit\u00e0 idrauliche attuate nel bacino padano e di controllarne l'attuazione svolgendo compiti di \"polizia idraulica\": si tratter\u00e0 del \" Circolo di Ispezione del Genio Civile per il Po\", istituito nel 1924 ed ancora con sede a Parma.\nNel secondo dopoguerra con la legge n. 735 del 12 luglio 1956 fu poi istituito il \"Magistrato per il Po\", anche a seguito della nuova sensibilit\u00e0 in questo campo causata dalla terribile alluvione del Polesine del 1951.\nIl ruolo del nuovo ente, il cui nome riecheggiava le antiche magistrature veneziane incaricate di gestire i corsi d'acqua che ricadevano nei domini della Repubblica di Venezia, fu inizialmente di semplice coordinamento ma venne poi rafforzato dalle due leggi del 18 marzo 1958 (n.240) e del 10 ottobre 1962 (n.1484), le quali gli assegnarono ampi poteri non solo sulla programmazione ma anche sulla effettiva esecuzione e gestione delle opere di difesa idraulica in tutto il bacino del Po.\nA partire dal 2003, in attuazione delle \"Leggi Bassanini\" ed in particolare dell'articolo 89 del decreto legislativo n.112 del 1998, l'ente ha infine acquisito il suo attuale status di \"Agenzia Interregionale\" e la competenza su di esso \u00e8 passata dallo Stato italiano alle Regioni interessate.\nRispetto al precedente \"Magistrato per il Po\", l'AIPO ha alcune competenze aggiuntive sulla navigazione interna."}
{"id": "483501", "revid": "2075278", "url": "https://it.wikipedia.org/wiki?curid=483501", "title": "Pirelli Tyre", "text": "Pirelli Tyre (conosciuta fino al 2006 come Coordinamento Pneumatici S.p.A.) \u00e8 un'azienda controllata al 100% da Pirelli &amp; C.\nStruttura.\nAttivit\u00e0 primaria.\nPirelli Tyre fu fondata nel 1890 da Giovanni Battista Pirelli ma \u00e8 stata costituita nel 1983 e cos\u00ec rinominata nel 2006 ed \u00e8 attiva nella progettazione, sviluppo, produzione e commercializzazione di pneumatici destinati a vari tipi di veicoli: vetture, moto, biciclette, e fino a marzo 2017, autobus, autocarri, macchine agricole e macchine gommate per il movimento terra.\n\u00c8 focalizzata nei segmenti di gamma alta, caratterizzati da un alto contenuto tecnologico e da elevate performance prestazionali. Collaborando con le pi\u00f9 importanti case automobilistiche e motociclistiche, ha raggiunto, per i propri pneumatici, oltre 800 omologazioni.\nNel maggio 2017, ritorna alla produzione di pneumatici per il ciclismo, con l'introduzione della nuova gamma di prodotti destinati alle competizioni su strada.\nPirelli Tyre realizzava anche prodotti affini agli pneumatici, i cavi in acciaio \"Steelcord\" impiegati nella struttura dei moderni pneumatici radiali. La controllante Pirelli &amp; C. ha ceduto tale attivit\u00e0 nel 2014 a Bekaert.\nSistema MIRS e CCM.\nDi particolare interesse la tecnologia produttiva MIRS (Modular Integrated Robotized System), sviluppata dalla Pirelli in collaborazione con la societ\u00e0 Comau, azienda italiana leader mondiale nel settore della robotica.\nIl sistema MIRS consente di elevare l'efficienza del processo produttivo degli pneumatici, non solo aumentando la produttivit\u00e0, ma assicurando al contempo la massima uniformit\u00e0 del prodotto stesso (problema storico nella produzione in serie di pneumatici e materiali in gomma), oltre che la rapida adattabilit\u00e0 delle linee produttive a differenti gamme di pneumatici.\nIn particolare, il sistema MIRS riesce a garantire uniformit\u00e0 nei parametri di resistenza e durata all'interno del lotto di produzione, ma anche fra diversi lotti di uno stesso prodotto, grazie ad un preciso e costante controllo della composizione delle mescole.\nIl sistema CCM (Continous Compound Mixing) consente di sostituire al tradizionale metodo di preparazione delle mescole \u2013 che avveniva per lotti in via discontinua \u2013 un innovativo processo in grado di produrre materiale (appunto mescole) in via continuativa, ossia senza interruzioni e fasi intermedie.\nLa gamma di prodotti.\nAutovettura.\nI prodotti pi\u00f9 noti del marchio sono gli pneumatici della gamma P Zero, adatti a vetture supersportive di lusso come Ferrari, Maserati, Lamborghini e McLaren. A questa si affianca la gamma Cinturato, Scorpion e infine la gamma invernale Winter.\nP Zero ha rappresentato l'innovazione dello \"pneumatico ribassato\", importante evoluzione storica che ha permesso di elevare le prestazioni e la tenuta di strada delle auto sportive, in precedenza penalizzata dai normali pneumatici con spalla alta.\nA partire dal 2011, la gamma P Zero comprende anche gli pneumatici utilizzati nella Formula 1.\nNel marzo 2017, al Salone dell'automobile di Ginevra, Pirelli ha presentato due novit\u00e0 per l'industria del pneumatico: l'edizione colorata degli pneumatici P Zero e Winter Sottozero, caratterizzata dal fianco colorato; Pirelli Connesso, una piattaforma integrata al pneumatico P Zero o Winter Sottozero che, grazie a un sensore fissato nell'incavo (ovvero sulla parete interna del pneumatico stesso) e collegato ad un'applicazione per smartphone, dialoga con l'automobilista, fornendo informazioni su alcuni parametri relativi al funzionamento della gomma.\nMoto.\nLa gamma di prodotti Pirelli per il motociclismo \u00e8 composta da Diablo (strada e pista) e Scorpion (strada e fuori strada).\nVelo.\nLa gamma di prodotti Pirelli per il ciclismo \u00e8 composta da P Zero Velo (road racing) e Cycl-e (urban ed elettrico).\nAssetto azionario.\nLa societ\u00e0 nel giugno 2006, aveva ricevuto il via libera della Consob al deposito e alla pubblicazione del prospetto informativo in vista della quotazione alla Borsa di Milano. L'offerta globale prevedeva un numero massimo di 90 milioni di azioni che rappresentavano il 35,04% del capitale della societ\u00e0, che sarebbe salito al 38,94% in caso di integrale esercizio dell'opzione greenshoe. A causa delle condizioni non favorevoli del mercato, l'offerta \u00e8 stata per\u00f2 ritirata. In seguito un gruppo di banche ha rilevato la quota di azioni che avrebbe dovuto essere oggetto dell'offerta pubblica di vendita.\nAttivit\u00e0 sportive.\nLa Pirelli, a partire dalla stagione 2011 \u00e8 diventato il fornitore unico della Formula 1 e delle serie minori F2 e F3 con un contratto di tre anni, poi esteso per altri cinque, e di nuovo fino al 2022. Nel mette in piedi un vero e proprio test team indipendente dalle squadre del campionato.\nAllo stesso tempo la casa chiude l'esperienza del Campionato mondiale rally nel 2010, per poi tornarvi nel 2014. Inoltre fornisce, sempre in regime monogomma, il mondiale Superbike, il campionato mondiale Supersport, la Superstock 1000 FIM Cup e il Campionato europeo Superstock 600.\nItalia.\nIn Italia Pirelli Tyre \u00e8 attiva con gli stabilimenti di Bollate (370 unit\u00e0), Settimo Torinese (1300 dipendenti)."}
{"id": "483503", "revid": "110157", "url": "https://it.wikipedia.org/wiki?curid=483503", "title": "Diocesi di Afogados da Ingazeira", "text": "La diocesi di Afogados da Ingazeira (in latino \"Dioecesis Afogadensis de Ingazeira\") \u00e8 una sede della Chiesa cattolica in Brasile suffraganea dell'arcidiocesi di Olinda e Recife appartenente alla regione ecclesiastica Nordeste 2. Nel 2020 contava 373.700 battezzati su 399.475 abitanti. \u00c8 retta dal vescovo Egidio Bisol.\nTerritorio.\nLa diocesi comprende 19 comuni dello stato brasiliano di Pernambuco: Afogados da Ingazeira, Brejinho, Calumbi, Carna\u00edba, Flores, Iguaracy, Ingazeira, Itapetim, Mirandiba, Quixaba, Santa Cruz da Baixa Verde, Santa Terezinha, S\u00e3o Jos\u00e9 do Belmonte, S\u00e3o Jos\u00e9 do Egito, Serra Talhada, Solid\u00e3o, Tabira, Triunfo e Tuparetama.\nSede vescovile \u00e8 la citt\u00e0 di Afogados da Ingazeira, dove si trova la cattedrale del Buon Ges\u00f9 dei Rimedi (\"Catedral Senhor Bom Jesus dos Rem\u00e9dios\").\nIl territorio si estende su 10.956\u00a0km\u00b2 ed \u00e8 suddiviso in 24 parrocchie.\nStoria.\nLa diocesi \u00e8 stata eretta il 2 luglio 1956 con la bolla \"Qui volente Deo\" di papa Pio XII, ricavandone il territorio dalla diocesi di Pesqueira.\nIl 9 agosto 1957, con la lettera apostolica \"Quae Apostolicae\", papa Pio XII ha proclamato Santa Maria Maddalena patrona principale della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 399.475 persone contava 373.700 battezzati, corrispondenti al 93,5% del totale."}
{"id": "483504", "revid": "1543377", "url": "https://it.wikipedia.org/wiki?curid=483504", "title": "Ebreo errante", "text": "Lebreo errante \u00e8 una figura leggendaria, protagonista di un racconto popolare europeo che nasce, molto probabilmente, nel periodo del Basso Medioevo.\nSi tratterebbe di un ebreo ignoto che schern\u00ec Ges\u00f9 durante la sua Passione, non avendo riconosciuto in lui il messia. Per tal motivo Ges\u00f9 lo avrebbe maledetto, costringendolo a vagabondare per sempre sulla terra, senza riposo e senza poter morire, fino alla fine dei tempi ().\nLe caratteristiche dell'errante variano a seconda delle differenti versioni del racconto leggendario: .\nStoria.\nIl mitologema poggerebbe su molte riflessioni di carattere escatologico cristiano, soprattutto su alcuni passi del Vangelo secondo Luca (), del Vangelo secondo Matteo () o di Giovanni (), dove si accenna ad un discepolo che non morir\u00e0 mai. Nei secoli successivi numerose furono le interpretazioni in merito. Tuttavia, l'ipotesi di un \"ebreo errante\" fu subito dichiarata eretica da Tertulliano nel III secolo. Tale argomento fu per\u00f2 ripreso in considerazione dall'arcivescovo bulgaro Teolfilatto nel XII secolo.\nL'errante ricompare poi, ancora in molti scritti:\nCultura di massa.\n. Nella storia, una variet\u00e0 di nomi sono stati dati all'Ebreo errante, inclusi:\nNella fiabistica alpina italiana, l'errante incontrava incomprensione e atti ostili, in seguito avveniva la caduta in disgrazia delle comunit\u00e0 responsabili (comparsa improvvisa di un ghiacciaio). A volte un isolato atto di carit\u00e0 o gentilezza garantiva la salvezza degli autori del gesto tramite una profezia da parte dell'ebreo errante (oppure un avvertimento sulla maledizione da lui stesso scagliata). In alcuni racconti l'ebreo errante figurava come il portatore di nuove conoscenze (come la preparazione del formaggio). In generale un atto di ingiustizia causava la sua ira e la ripresa del suo ininterrotto vagare."}
{"id": "483506", "revid": "174925", "url": "https://it.wikipedia.org/wiki?curid=483506", "title": "Pap\u00e0", "text": ""}
{"id": "483507", "revid": "131358", "url": "https://it.wikipedia.org/wiki?curid=483507", "title": "Babbo", "text": ""}
{"id": "483510", "revid": "2164271", "url": "https://it.wikipedia.org/wiki?curid=483510", "title": "Oro, incenso e birra", "text": "Oro incenso &amp; birra \u00e8 il quinto album in studio del cantante italiano Zucchero Fornaciari, pubblicato il 13 giugno 1989 e ripubblicato il 14 giugno 2019 in una versione celebrativa per i trent'anni dalla prima uscita. Prodotto da Corrado Rustici, \u00e8 stato per sette anni l'album italiano pi\u00f9 venduto nel mondo, con oltre 8 milioni di copie vendute, prima di venire superato da \"Romanza\" di Andrea Bocelli. L'album, ritenuto da molti il magnum opus del bluesman reggiano, \u00e8 presente nella classifica dei 100 dischi italiani pi\u00f9 belli di sempre secondo \"Rolling Stone Italia\" alla posizione numero 26.\nIl disco.\nConfezionamento.\nLa copertina presenta una serie di riproduzioni del \"Giudizio Universale\" di Michelangelo in toni psichedelici dai colori oro, rosso acceso e con sfumature marroni. Le immagini sono intrecciate in a formare un mosaico che unisce il sacro e il profano. Le fotografie del booklet allegate sono state scattate a Bristol e Bath dove Zucchero ha registrato parte del materiale.\nConcezione.\nIl titolo \u00e8 dovuto ad una paronomasia con la biblica \"Oro, incenso e mirra\". Questi giochi di parole caratterizzeranno di qui in poi tutta la carriera del bluesman reggiano. La presenza di eccellenti musicisti, come il produttore Corrado Rustici, Jimmy Smith, Clarence Clemons ed Eric Clapton, contribuisce al raggiungimento del genere rhythm and blues con contaminazioni gospel, ma anche di musica leggera, ricercato da Zucchero, tanto che l'album, a detta di buona parte della critica musicale, pu\u00f2 essere considerato il punto pi\u00f9 alto della sua attivit\u00e0 musicale, ed uno delle pi\u00f9 alte espressioni di questo genere in Europa, insieme al precedente \"Blue's\", con il quale \u00e8 in continuit\u00e0.\nLo stile sposa perfettamente lo stato d'animo dell'autore, in quel periodo soggetto ad una profonda crisi personale in parte dovuta sia alla situazione sentimentale con la moglie sia alla morte dell'amico e collega Franco Fanigliulo, mettendo in luce una \"rabbia\" che si avverte anche dai testi e dal timbro di voce del cantante. Ad esso si alterna la presenza di intense ballate.\nLe tematiche svariano dall'amore perduto, al sesso, passando per l'amicizia e le radici emiliane.\nLa maggior parte delle registrazioni sono state effettuate presso gli Umbi Studios di Modena, da Gordon Lyon e Maurizio Maggi.\nCanzoni.\nLe tracce, nove in tutto, sono ancora tra i brani pi\u00f9 conosciuti e rappresentativi di Zucchero tanto da rendere \"Oro, incenso e birra\" un album cosiddetto di \"all hits\".\nL'introduzione di \"Overdose (d'amore)\", alla realizzazione della quale ha collaborato Rufus Thomas, getta le basi per le atmosfere gospel di tutti i brani successivi. Da sottolineare, inoltre, il contributo del \"pioniere\" dell'organo Hammond Jimmy Smith. \"Nice (Nietzsche) che dice\", pezzo rock veloce con aperture melodiche, \u00e8 una critica sarcastica nei confronti della moglie Angela Figli\u00e8, la quale era solita citare il filosofo Friedrich Nietzsche durante i litigi prima dell'imminente separazione, e un elogio dei piaceri terreni, sesso in primis. Quest'ultimo aspetto \u00e8 centrale anche nella canzone \"Il mare (impetuoso al tramonto sal\u00ec sulla luna e dietro una tendina di stelle...)\", citazione dal poeta Piero Ciampi.\nCon \"Madre dolcissima\" l'album piega verso toni meno accesi e atmosfere decisamente blues, in cui si avverte una sorta di preghiera indirizzata a Dio, ma anche alla madre del cantante. La successiva famosa \"Diavolo in me\", il cui sermone di apertura \u00e8 affidato ad Arthur Miles, ritorna tempestivamente agli aspetti pi\u00f9 lussuriosi della vita e rappresenta uno spartiacque dell'intero album.\nI successivi quattro brani, infatti, presentano una ritmica meno incalzante. \"Iruben Me\", in cui Zucchero esprime al massimo le proprie qualit\u00e0 vocali, contiene forse il pi\u00f9 celebre assolo di Corrado Rustici alla chitarra. La canzone, partendo da atmosfere paludate e soffici, prosegue in un crescendo di tensione fino ad un picco finale in cui il turbamento interiore \u00e8 ben rappresentato dai riferimenti alla natura. Il titolo fa riferimento al suono del nome di una ragazza danese che Zucchero ha incontrato durante un giorno di pioggia. Dopo la pi\u00f9 leggera \"A Wonderful World\", in cui suona Eric Clapton, si trova \"Diamante\", celebre ballata del cantante emiliano, il cui testo fu affidato a Francesco De Gregori. La canzone \u00e8 una dedica alla nonna di Zucchero, che si chiamava appunto Diamante, ed \u00e8 imperniata sui colori e i sapori della campagna emiliana del Dopoguerra.\nL'album si chiude con \"Libera l'amore\", il cui testo, quasi inesistente, lascia ampio spazio alla musica composta da Ennio Morricone.\nPromozione.\nL'album \u00e8 stato promosso dall\"'Oro, Incenso e Birra Tour\" nel biennio 1989-1990, articolato in tre parti: nell'estate del 1989 il cantante ha portato la tourn\u00e9e in Italia, agli inizi del 1990 \u00e8 stato il supporto di apertura al tour del futuro amico e collega Eric Clapton in Europa, nell'autunno del 1990 il tour si \u00e8 concluso in Europa, culminando con la doppia serata dell'8 e 9 dicembre al Cremlino di Mosca e il celebre \"Live at the Kremlin\".\nNel 2016, a distanza di ventisette anni dalla pubblicazione di \"Oro, incenso e birra\", esce \"Black Cat\", il tredicesimo album in studio di Zucchero. Il disco, nelle intenzioni del bluesman reggiano, segna un ideale sequel musicale del lavoro del 1989.\nIl 14 giugno 2019, in occasione del trentesimo anniversario dalla prima edizione del disco, \u00e8 stata pubblicata \"Oro, incenso e birra 30th Anniversary\".\nTracce.\nTesti e musiche di Zucchero, eccetto dove diversamente indicato.\nIl verso \"Il mare (impetuoso al tramonto sal\u00ec sulla luna e dietro una tendina di stelle...)\" \u00e8 tratto dalla poesia \"Il mare al tramonto\" di Piero Ciampi. Nei crediti ufficiali del brano depositati in SIAE inizialmente non risultava: fu riconosciuto in seguito ad una controversia sorta con gli eredi del poeta.\n\"Oro, incenso e mirra\".\nA Natale del 1989 fu pubblicata una versione natalizia dell'album la cui particolarit\u00e0 consistette in un titolo diverso, ossia Oro, incenso e mirra, e in una copertina leggermente modificata, recante il titolo dell'album all'interno di una pallina di Natale, al d\u00ec sotto della quale spunta l'immagine di Zucchero, il tutto su sfondo azzurro a pois bianchi.\n\"d'Oro, incenso e birra\".\nQuesta edizione limitata, del 1990, fu intitolata d'Oro, incenso e birra, e fu accompagnata da copertina e vinile dorati.\nEdizione francese.\nL'edizione francese, successiva, contiene il celebre brano \"Senza una donna (Without a Woman)\", in duetto con Paul Young.\nEdizione limitata.\nIl vinile del disco \u00e8 stato nuovamente pubblicato nel 2016 all'interno del box set ad edizione limitata \"Studio Vinyl Collection\".\n\"Oro, incenso e birra 30th Anniversary\".\nPer i trent'anni dalla prima uscita \u00e8 stata pubblicata un'edizione celebrativa, in tre differenti formati, nei quali sono presenti contenuti inediti come il CD3, composto dalle demo di sette tracce del disco originale, incise in inglese maccheronico.\nEdizione standard.\nIl CD1 contiene l'edizione originale rimasterizzata di \"Oro, incenso e birra\".\nIl CD2 contiene la seconda edizione rimasterizzata di \"Zucchero\".\nEdizione vinile.\nL'edizione presenta un vinile di 180 grammi contenente l'edizione originale rimasterizzata di \"Oro, incenso e birra\".\nEdizione limitata e numerata.\nIn aggiunta ai tre CD dell'edizione standard e all'LP, l'edizione limitata e numerata presenta un DVD, contenente un\u2019intervista a Zucchero con immagini di repertorio e i videoclip dei brani del disco, e un libro fotografico con aforismi e la storia dell\u2019album nelle parole dello stesso bluesman reggiano.\nSuccesso commerciale.\nCon pi\u00f9 di 8\u00a0000\u00a0000 di copie vendute nel mondo, sebbene vi sia chi lo stima a 9 milioni di copie vendute, di cui oltre 2\u00a0500\u00a0000 di copie vendute in Europa, e oltre 1\u00a0840\u00a0000 copie in Italia, comprensive delle 25\u00a0000 copie dell'edizione limitata del 1990, e di cui oltre 600\u00a0000 prima della pubblicazione del disco, fu per sette anni l'album italiano pi\u00f9 venduto nel mondo, venendo poi sostituito da \"Romanza\" di Andrea Bocelli (ma non in Italia, dove il pi\u00f9 venduto, con 2\u00a0400\u00a0000 copie stimate \u00e8 \"La vita \u00e8 adesso\" di Claudio Baglioni). Risulta comunque uno degli album pi\u00f9 venduti in Italia. L'album rimase al primo posto della classifica italiana per venti settimane consecutive, e in quella svizzera per otto settimane consecutive. L'album super\u00f2 le 25\u00a0000 copie vendute in Svizzera (che fruttarono il primo disco d'oro) in soli cinquantacinque giorni, mentre all'inizio di dicembre del 1989 l'album aveva gi\u00e0 venduto 1\u00a0400\u00a0000 copie in Italia e 200\u00a0000 copie nel resto d'Europa.\nNegli anni successivi, l'album rientr\u00f2 pi\u00f9 volte in classifica. Nel 2016, durante la terza settimana di uscita di \"Black Cat\", tredicesimo album in studio del bluesman, l'album rientr\u00f2 direttamente alla posizione ventisei della Classifica FIMI Album, a ventisette anni dalla prima pubblicazione. Nel 2019, in occasione della pubblicazione di \"Oro, incenso e birra 30th Anniversary\", l'album rientr\u00f2 alla posizione ventisette di tale classifica, e alla decima dei vinili. Il 24 giugno 2019 venne nuovamente certificato disco d'oro in Italia con oltre 25\u00a0000 copie vendute dal 2009."}
{"id": "483517", "revid": "1106276", "url": "https://it.wikipedia.org/wiki?curid=483517", "title": "Stefano Piani", "text": "Carriera.\nFrequenta a Bologna la scuola del fumetto Zio Feininger, dove studia disegno con Andrea Pazienza e Lorenzo Mattotti, e poi la Scuola del Fumetto di Milano. Terminati gli studi, lavora per un certo periodo in pubblicit\u00e0 come vignettista politico per Cuore con Alberto Ostini con lo pseudonimo di \"Tike\" e, quotidianamente, per il \"Corriere di Rimini\".\nNel 1995 entra nello staff di Nathan Never scrivendo, insieme a Ostini, il n. 54 della serie venendo poi assunto come redattore alla Sergio Bonelli Editore, lavoro che continuer\u00e0 a svolgere fino al 2002. Nell'arco di 15 anni scrive circa 160 storie per le serie a fumetti \"Nathan Never, Legs Weaver, Gregory Hunter, Le Paladine, Nick Raider, Agenzia Alfa, Dampyr\" per la Bonelli oltre alla graphic novel Il legionario e storie per la serie \"PK - Pikappa\" per la Disney Italia, spaziando dalla fantascienza al poliziesco, e dal comico all'avventura.\nDal 2005 inizia a scrivere per la televisione sceneggiando due puntate della serie \"Incantesimo 8\", una di \"Elisa di Rivombrosa - Capitolo secondo\" e una di \"La figlia di Elisa - Ritorno a Rivombrosa\". In seguito scrive un adattamento della novella \"Giro di vite\" di Henry James per un film per la televisione che ha partecipato, in concorso, al Roma FictionFest 2008 e che \u00e8 andato in onda con il titolo \"Il mistero del lago\" su Canale 5 alla fine del 2008.\nMentre si occupa come head writer e story editor delle prime tre serie italiane di \"Rex\", nel 2009 scrive la sceneggiatura del film per la televisione \"Gli occhi dell'assassino\", insieme a Matthew Faulk e Mark Skeet, una miniserie in due puntate tratta dal romanzo \"Robinson Crusoe\" di Daniel Defoe e un film per la televisione intitolato \"La dama velata\". Nel 2009 sceneggia anche una puntata della serie RAI \"Terra Ribelle\". Tra il 2010 e il 2012 sceneggia la serie antologica \"6 passi nel giallo\". Intanto nel 2011 scrive, insieme a Dario Argento, Antonio Tentori ed Enrique Cerezo, la sceneggiatura del film Dracula 3D del 2012 e tiene un laboratorio di scrittura di fiction televisiva all'Universit\u00e0 del Molise e uno sulla sceneggiatura seriale all'Accademia Nazionale d'Arte Drammatica \"Silvio D'Amico\" di Roma. Ad agosto 2011 pubblica inoltre il saggio \"Scrivere per la TV: la fiction\" sul volume n. 19 del corso di scrittura \"Io Scrivo\" del \"Corriere della Sera\". Nel 2013 lavora alla fiction \"I segreti di Borgo Larici\" ambientata in Piemonte, nel 1922, durante i mesi che precedono la Marcia su Roma; oltre che essere autore del soggetto di serie, insieme ad Alberto Ostini, \u00e8 anche lo story editor e sceneggia la prima e la quinta puntata. La serie \u00e8 andata in onda a partire dal 22 gennaio 2014 su Canale 5. Nel 2016 scrive insieme a Fabrizio Maria Cortese e a Giulia Lusetti la sceneggiatura del film Ho amici in paradiso. Nel 2020 ha coordinato le sceneggiature e scritto un episodio del film Il cinema non si ferma, regia di Marco Serafini."}
{"id": "483528", "revid": "15756", "url": "https://it.wikipedia.org/wiki?curid=483528", "title": "Dassault Mirage III", "text": "Il Dassault Mirage III (in francese: \"miraggio\") \u00e8 un aereo da caccia ad ala a delta prodotto dall'azienda francese Dassault Aviation ed introdotto negli anni sessanta. Grazie alla sua caratteristica configurazione alare \u00e8 uno dei pi\u00f9 famosi della storia dell'aviazione militare e simbolo della produzione aeronautica francese. Prodotto in innumerevoli versioni, esportato in 5 continenti, ha partecipato ai pi\u00f9 vari conflitti combattuti tra gli anni sessanta e gli ottanta, dimostrando grande longevit\u00e0 essendo ancora in servizio in alcuni paesi, seppure con compiti di seconda linea.\nLe ottime prestazioni e la sua nazionalit\u00e0 ne hanno fatto una valida scelta per quelle nazioni che per motivi politici ed economici non potevano rivolgersi alla produzione statunitense o sovietica.\nStoria.\nDopo i precedenti MD 550 Mirage I e II, rimasti senza nessun seguito operativo, la Dassault continu\u00f2 a sviluppare il concetto del caccia con ala a delta con un nuovo progetto che esprimeva appieno il potenziale di questa architettura aerodinamica.\nL'aeronautica francese aveva bandito un concorso in cui le specifiche salienti erano la salita a 18.000 metri in 6 minuti ed una velocit\u00e0 massima largamente supersonica. Migliorato il progetto del Mirage attraverso una maggiore potenza propulsiva, il prototipo vol\u00f2 nel 1956 e dimostr\u00f2 presto di raggiungere una velocit\u00e0 di Mach 2. I risultati furono talmente validi da non lasciare dubbi sulla scelta finale, e l'ordine che ne segu\u00ec per le prime 100 macchine chiuse la questione, relegando nell'oblio gli altri concorrenti. Il primo Mirage III B era dotato di un motore a razzo ausiliario, in alternativa ai cannoni, ma questa scelta non ha avuto molto seguito pratico, a causa della scarsa praticit\u00e0 della soluzione.\nTecnica.\nStruttura.\nSecondo quanto riportato da molte fonti, Dassault chiam\u00f2 l'aereo cos\u00ec perch\u00e9 gli avversari avrebbero potuto solo vederlo, ma senza poterlo raggiungere. Sempre secondo Dassault, \"ci\u00f2 che \u00e8 bello vola anche bene\". Il suo aeroplano dimostr\u00f2 di tenere bene fede a queste due affermazioni.\nL'ala del Mirage, di grande superficie, era un delta puro, controllato da elevoni, con l'angolo di freccia di 60 gradi e lo spessore relativo mediamente del 3,4%. Il caccia era ottimizzato per le prestazioni lineari, e l'ala a delta \u00e8 l'ideale per le prestazioni supersoniche, offrendo limitata resistenza ma grande superficie e robustezza. Il problema era dato dall'assetto molto cabrato nei decolli ed atterraggi, per cui erano necessarie piste molte lunghe, e dalla resistenza indotta durante le manovre ad alto angolo d'attacco, durante le azioni di combattimento.\nIl pilota era sistemato in un abitacolo abbastanza stretto, praticamente incassato nella parte anteriore della fusoliera, ma con una buona visibilit\u00e0 complessiva, specie sul davanti e sui lati, mentre il settore posteriore era quasi cieco, dal momento che l'aereo aveva un muso molto piccolo, montanti leggeri del tettuccio, ma non specchi retrovisori.\nAveva a disposizione fin dalle prime versioni un radar di ricerca e controllo del tiro, del tipo Cyrano II, un sistema di comunicazione e navigazione radioassistita e un apparato Radar Warning Receiver, mentre nei modelli evoluti esisteva un sistema di navigazione inerziale e d'attacco con radar altimetrico di precisione, per il volo a bassa quota.\nMotore.\nLa propulsione era affidata ad un turbogetto Snecma Atar 9C, derivato dal tedesco BMW 003 del periodo bellico, ma dotato di prestazioni nettamente superiori. L'architettura generale \u00e8 la stessa, a flusso assiale, ma l'aggiunta del postbruciatore ha introdotto un nuovo concetto di superpotenza, ideale per ottimizzare le prestazioni con un motore ragionevolmente leggero, a scapito per\u00f2 del consumo. Il sistema dei serbatoi comprendeva circa 3\u00a0300 litri, distribuiti tra le ali e la parte centrale della fusoliera. Considerando la potenza installata, \u00e8 un quantitativo assai consistente, che dava una buona autonomia. La salita e l'accelerazione erano invece poco impressionanti, se comparate con quelle di alcuni progetti contemporanei, a causa del relativamente basso rapporto potenza-peso. Era possibile usare un motore a razzo ausiliario, ma rinunciando ai cannoni. Le prese d'aria comprendevano un cono mobile che si adattava alla variazione della pressione, arretrando ad alta velocit\u00e0, e una piastra per la separazione dello strato limite dalla fusoliera.\nArmamento.\nL'armamento era basato su cannoni Giat DEFA M 552 calibro 30\u00a0mm derivati dall'MG 213 da 20\u00a0mm usato dalla Luftwaffe durante la seconda guerra mondiale. Avevano 125 colpi per arma, sufficienti per 6 secondi di fuoco, e sparavano granate da 0,270\u00a0kg.\nI missili erano i Matra R530, di concezione francese, dotati di una gittata nominale di 18\u00a0km e di un sistema di guida in versioni radar e IR. Normalmente solo un missile era trasportato sotto la fusoliera, mentre sotto le ali erano presenti gli AIM-9 Sidewinder, sostituiti in seguito con i Matra R550 Magic oppure altri modelli non francesi. Missili di vario tipo, bombe e razzi calibro 68\u00a0mm erano disponibili per un'ampia variet\u00e0 di compiti operativi nel campo dell'attacco al suolo.\nInoltre per sopperire al limitato numero di punti d'aggancio erano disponibili anche contenitori subalari misti, con 19 razzi da 68\u00a0mm davanti e 230 litri di carburante nella parte posteriore."}
{"id": "483533", "revid": "104265", "url": "https://it.wikipedia.org/wiki?curid=483533", "title": "Ferruccio Quintavalle", "text": "Biografia.\nNato a Mantova nel 1863, fu assunto come insegnante di ruolo nel 1885, e svolse tale attivit\u00e0 in diversi licei-ginnasi in varie zone d'Italia, dove insegn\u00f2 storia. Nel periodo in cui insegn\u00f2 al Liceo Ariosto di Ferrara, si avvicin\u00f2 alla massoneria e intraprese battaglie anticlericali, come dimostrato dalla pubblicazione di una delle sue prime opere, \"Un mese di rivoluzione in Ferrara\", sulla rivoluzione del 1831 nella citt\u00e0 emiliana.\nQuintavalle fu autore di oltre venti libri e pubblicazioni varie, tra cui \"Storia dell'unit\u00e0 italiana (1814-1924)\" pubblicato nel 1926, e altre importanti pubblicazioni sul Risorgimento e sulla Grande Guerra. Su quest'ultimo fatto storico, nell'opera in due volumi \"Cronistoria della Guerra Mondiale\" pubblicata nel 1921-23, elabor\u00f2 la teoria secondo cui la radice della Prima guerra mondiale vada ricercata nel Congresso di Berlino del 1878, che - convocato per limitare le acquisizioni territoriali che la Russia aveva ottenuto col Trattato di Santo Stefano firmato con l'impero ottomano nel marzo dello stesso anno - sanc\u00ec il principio dello smembramento dello stesso impero turco, gettando le basi per nuovi conflitti, che culmineranno nelle guerre balcaniche del 1912-13 e poi nella Grande Guerra.\nMor\u00ec a Milano nel 1953 all'et\u00e0 di 90 anni. Sposato con Ida Frulli, fu padre di quattro figli, Umberto, dirigente d'azienda (1887-1959), Bruno Antonio, I conte di Monasterolo d'Adda, dirigente d'azienda (1891-1974), No\u00ebl, pittore (1893-1975) e Oscar, avvocato."}
{"id": "483538", "revid": "599013", "url": "https://it.wikipedia.org/wiki?curid=483538", "title": "Michele Alboreto", "text": "Campione europeo di Formula 3 nel 1980, trascorse buona parte della carriera in Formula 1, in cui vinse cinque Gran Premi ed in cui sfior\u00f2 il titolo mondiale nel 1985. Nel corso della sua carriera nella massima categoria gareggi\u00f2 per squadre come Tyrrell, Ferrari, Arrows, Lola e Minardi. \u00c8 l'ultimo italiano ad avere vinto in Formula 1 su Ferrari e a competere per il mondiale piloti di Formula 1 con la Ferrari. Paragonato ad Alberto Ascari, era grintoso ed abile nella messa a punto: sapeva fornire precise e dettagliate indicazioni per migliorare le prestazioni della vettura a ingegneri e meccanici.\nParallelamente alle gare in Formula 1 partecip\u00f2 a molte competizioni su vetture a ruote coperte aggiudicandosi, oltre ad altre, la 24 Ore di Le Mans del 1997 e la 12 Ore di Sebring del 2001, anno in cui mor\u00ec al Lausitzring mentre collaudava una Audi R8 Sport.\nCarriera.\nGli inizi.\nNato a Milano il 23 dicembre 1956, ebbe un'infanzia tranquilla e dopo aver conseguito il diploma di perito industriale entr\u00f2 nel mondo del lavoro come dipendente presso un'azienda. Fu attratto dalle corse e fece le sue prime esperienze guidando moto, per passare poi alle auto. Nel 1976 prese parte al campionato di Formula Monza per la Scuderia Salvati, su una vettura da lui costruita con alcuni amici. Non ottenne risultati rilevanti al suo primo anno, ma il suo team lo sostenne, aiutandolo nel passaggio in Formula Italia nel 1978. Grazie al supporto della squadra di Mario Simone Vullo ottenne una vittoria concludendo quarto in classifica generale piloti. Questi risultati gli permisero di esordire, a fine stagione, in una gara di Formula 3, in cui gareggi\u00f2 negli anni seguenti.\nNel 1979 Giampaolo Pavanello lo ingaggi\u00f2 come pilota ufficiale della sua scuderia Euroracing per gareggiare nel Campionato Italiano di Formula 3, dove affianc\u00f2 il pi\u00f9 esperto Piercarlo Ghinzani, che Alboreto ammirava molto. Gi\u00e0 al primo anno fu secondo, dietro al compagno di squadra. Contemporaneamente partecip\u00f2 al Campionato Europeo di Formula 3 nel 1979, a bordo di un Euroracing-Alfa Romeo con la quale conquist\u00f2 il titolo di campione d'Europa l'anno seguente nonostante una vettura considerata non all'altezza, ma che invece risult\u00f2 vincente. Notato da Cesare Fiorio, l'anno stesso fu inserito nel programma sportivo della Lancia, con cui corse alcune gare nel Campionato del Mondo Sport Prototipi e a cui si sarebbe dedicato negli anni successivi guidando per la Martini. Parallelamente continu\u00f2 i suoi impegni sulle vetture a ruote scoperte, disputando nel 1981 il Campionato Europeo di Formula 2 su Minardi, con cui vinse la gara di Misano.\nEndurance.\nNel 1980, definitivamente ingaggiato dalla Lancia Corse, disput\u00f2 quattro gare nel Gruppo 5 su Lancia Beta Montecarlo, conquistando il secondo posto alla 1000 km di Brands Hatch in coppia con Eddie Cheever, risultato ripetuto anche alla 6 ore del Mugello ed alla 6 Ore di Watkins Glen.\nPer il 1981 conferm\u00f2 il suo impegno nell'endurance, ma corse contemporaneamente in Formula 2 e in Formula 1. Durante la stagione vinse in coppia con Riccardo Patrese la 6 Ore di Watkins Glen e prese parte alla sua prima 24 Ore di Le Mans, giungendo ottavo, miglior risultato della scuderia, e secondo nella classe del Gruppo 5. Fu squalificato alla 6 Ore del Mugello dopo che si era classificato terzo per irregolare sostituzione del cambio da parte della squadra.\nL'introduzione della Lancia LC1 nella stagione 1982 port\u00f2 ad Alboreto i migliori risultati in questa categoria, nonostante alcuni iniziali problemi di affidabilit\u00e0. Riusc\u00ec infatti ad imporsi alla 1000 km di Silverstone, alla 1000 km del N\u00fcrburgring e alla 6 Ore del Mugello. Questa vittoria lo proiett\u00f2 in testa al mondiale a due gare dal termine, ma a causa di due incidenti consecutivi termin\u00f2 al quinto posto in classifica.\nIl 1983 fu l'ultimo anno trascorso da Alboreto nell'Endurance, prima di dedicarsi completamente alla Formula 1. La nuova Lancia LC2, sebbene mostrasse una discreta competitivit\u00e0, non era affidabile e Alboreto raccolse solo due punti alla 1000 km di Monza.\nFormula 1.\nGli anni in Tyrrell (1981-1983).\nGrazie ai buoni risultati ottenuti nelle formule minori e all'intercessione del conte Zanon, amico di Ken Tyrrell, debutt\u00f2 in Formula 1 nel 1981. All'esordio, nel Gran Premio di San Marino, si qualific\u00f2 diciassettesimo, davanti al compagno di squadra Eddie Cheever, e fu autore di una buona gara, fin quando non fu tamponato da Beppe Gabbiani, durante un tentativo di sorpasso. La scarsa competitivit\u00e0 ed affidabilit\u00e0 del mezzo impedirono ad Alboreto di ottenere risultati utili: per due volte non riusc\u00ec a qualificarsi e non and\u00f2 mai oltre un nono posto, ottenuto al Gran Premio d'Olanda. Concluse la sua prima stagione in Formula 1 senza aver conquistato punti.\nPer il 1982 Alboreto fu confermato alla Tyrrell. Dopo aver sfiorato i punti in Sudafrica, giunse sesto in Brasile. Il risultato venne commutato in un quarto posto per la squalifica di Keke Rosberg e Piquet, ufficializzata due settimane pi\u00f9 tardi. L'italiano replic\u00f2 il medesimo piazzamento a Long Beach. Intanto andava acuendosi lo scontro tra FISA e FOCA, portando i team affiliati a quest'ultima a boicottare il Gran Premio di San Marino. La scuderia inglese decise comunque di partecipare, soprattutto per non perdere il sostegno dei propri sponsor. In gara Alboreto giunse terzo, ma si dichiar\u00f2 comunque insoddisfatto per la facilit\u00e0 con cui il piazzamento era stato ottenuto, con appena quattordici vetture al via e cinque al traguardo. La buona serie di risultati lo catapult\u00f2 all'attenzione di diverse scuderie, ma Ken Tyrrell non era disposto a privarsene, se non per cifre elevate.\nLa parte centrale della stagione riserv\u00f2 poche soddisfazioni al pilota milanese e solo al Gran Premio di Francia riusc\u00ec a ottenere un sesto posto, seguito da una quarta piazza alla successiva corsa. Alla vigilia dell'appuntamento monzese, Enzo Ferrari riserv\u00f2 al pilota parole di stima sia dal lato professionale sia da quello umano, assicurandogli un posto nella sua squadra per il 1984. Alboreto, rimasto colpito, ringrazi\u00f2 il costruttore, ma afferm\u00f2 di doversi soprattutto concentrare sulla stagione in corso. Due settimane pi\u00f9 tardi, al Gran Premio di Las Vegas, colse il primo successo in carriera che gli permise di piazzarsi ottavo in classifica piloti con venticinque punti ottenuti.\nNel 1983 la Tyrrell pot\u00e9 avvalersi di budget sostanziosi grazie al nuovo sponsor Benetton. Lo stesso proprietario del team si dichiar\u00f2 parecchio ottimista, lodando Alboreto e affermando che avrebbe potuto lottare per la vittoria del titolo mondiale. Nei fatti, per\u00f2, la monoposto si dimostr\u00f2 ben poco competitiva, soffrendo soprattutto il fatto di non avere un motore turbo, ma un aspirato, inferiore alla concorrenza. La Cosworth stessa, che forniva i propulsori, cerc\u00f2 di ovviare all'inconveniente affidando ad Alboreto un nuovo motore pi\u00f9 potente, ma i risultati non migliorarono. Solamente nei circuiti pi\u00f9 lenti Alboreto riusc\u00ec a esprimersi su alti livelli. A Long Beach avrebbe potuto lottare per la vittoria, ma venne coinvolto in un contatto con Jean-Pierre Jarier che non gli permise di andare oltre il nono posto.\nA Detroit, invece, complice una giusta scelta di gomme e la conformazione della pista, adatta al suo propulsore, riusc\u00ec a centrare il suo unico successo stagionale, pur rimanendo un episodio isolato. Questa vittoria lo rilanci\u00f2 comunque nel mercato piloti, tanto che Alboreto afferm\u00f2 di avere contatti con diversi team per il campionato seguente. Pareva sempre pi\u00f9 vicino un ingaggio da parte della Ferrari, che gi\u00e0 seguiva il pilota da diverso tempo. Intanto la stagione prosegu\u00ec senza ulteriori acuti, nonostante l'introduzione di una nuova vettura, la Tyrrell 012, che non gli permise di andare oltre un sesto posto al Gran Premio d'Olanda. A settembre gli venne assegnato il \"Premio Varzi\", destinato al pilota italiano pi\u00f9 promettente, e alla fine del mese fu ufficializzato il suo passaggio alla Ferrari. Conclusi gli ultimi Gran Premi venendo sempre costretto al ritiro, Alboreto chiuse la stagione al dodicesimo posto con dieci punti ottenuti.\nIl passaggio in Ferrari (1984-1988).\nLe sue buone prestazioni gli valsero dunque la chiamata alla Casa di Maranello nel 1984 e la stima da parte di Enzo Ferrari. Nonostante i buoni risultati ottenuti durante i test invernali e le elevate aspettative del pilota la stagione si rivel\u00f2 nel complesso deludente. Al primo appuntamento mondiale riusc\u00ec comunque a partire in prima fila, ma fu fermato dopo pochi giri per un guasto alla sua monoposto. La sua breve prova, per\u00f2, impression\u00f2 la stampa specializzata e lo stesso Alboreto si dichiar\u00f2 ottimista per il prosieguo del campionato.\nBen diversa la situazione in Sudafrica, dove, complice la mancanza di velocit\u00e0 di punta della vettura, non riusc\u00ec mai a lottare per le prime posizioni, concludendo la gara con un ritiro. Solamente al Gran Premio del Belgio la Ferrari si dimostr\u00f2 superiore alla concorrenza. Dopo una deludente qualifica al venerd\u00ec, il sabato Alboreto riusc\u00ec a ottenere la pole position, migliorando il suo tempo sul giro di circa quattro secondi, nonostante fossero state fatte solo piccole modifiche alla monoposto. In gara vinse agevolmente.\nNel prosieguo dell'annata, complici anche le prestazioni degli pneumatici Goodyear, non fu in grado di conquistare altri successi. A Imola e in Francia fu infatti costretto al ritiro. A Monaco la situazione sembr\u00f2 migliorare grazie anche ad una conformazione del circuito particolarmente adatta alla 126 C4 e fin dalle prime prove Alboreto risult\u00f2 competitivo. Dopo essere partito in quarta posizione, in una gara svoltasi sotto un intenso diluvio, colse solo un settimo posto, poi tramutato in sesto per la squalifica delle Tyrrell da tutte le competizioni stagionali dopo il Gran Premio di Detroit, che gli valse, per\u00f2, appena mezzo punto perch\u00e9 la corsa venne sospesa senza che fosse stato coperto almeno il 75% dei giri previsti. L'italiano si dichiar\u00f2 comunque fiducioso e attribu\u00ec il risultato alla sua eccessiva irruenza e al meteo sfavorevole. A dispetto di ci\u00f2 le prestazioni della monoposto non migliorarono e Alboreto era spesso vittima di guasti.\nDopo il Gran Premio degli Stati Uniti-Est, la Ferrari annunci\u00f2 il rinnovo del contratto per entrambi i piloti e si impegn\u00f2 a mettere in pista una vettura modificata. In Austria vennero infatti portati due differenti modelli. A dispetto di ci\u00f2 si evidenziarono solo piccoli progressi in prova, mentre in gara Alboreto, nonostante fosse debilitato a causa della febbre, riusc\u00ec a cogliere il terzo posto, favorito pure dal ritiro di alcuni dei suoi concorrenti. A Monza esord\u00ec nelle prove il nuovo modello M2, ma in gara fu utilizzata la vecchia vettura e il milanese colse il secondo posto. Identico risultato venne replicato pure al N\u00fcrburgring, mentre in Portogallo giunse quarto. A fine stagione concluse quindi al quarto posto in classifica piloti con 30,5 punti.\nLe premesse per il 1985 erano incoraggianti: la nuova 156-85, nonostante evidenziasse alcune difficolt\u00e0 sulle piste pi\u00f9 sconnesse a causa del telaio abbastanza rigido, si dimostr\u00f2 competitiva e veloce. Gli stessi test invernali avevano evidenziato la bont\u00e0 del progetto ed Alboreto ottenne tempi lusinghieri. La stagione visse, nel complesso, di un lungo testa a testa con Prost, conclusasi a favore del francese anche a causa di un calo di affidabilit\u00e0 della Ferrari nelle ultime gare.\nNelle prime prove i risultati furono confortanti: in Brasile riusc\u00ec a conquistare la pole position e non sal\u00ec sul gradino pi\u00f9 alto del podio solo per un contatto con Nigel Mansell che aument\u00f2 l'usura di uno pneumatico, non permettendogli di andare oltre la seconda posizione. La settimana successiva, intanto, veniva licenziato Ren\u00e9 Arnoux, sostituito da Stefan Johansson. In Portogallo nonostante nelle prove la vettura avesse evidenziato difficolt\u00e0 di assetto e risultasse molto difficile da guidare, in gara Alboreto, sotto una pioggia intensa, conquist\u00f2 nuovamente la piazza d'onore e si port\u00f2 in testa al mondiale, prima volta per un pilota italiano dal 1958.\nLui stesso per\u00f2 invit\u00f2 a contenere gli entusiasmi in quanto riteneva necessarie ulteriori modifiche e migliorie alla monoposto per potere avere la meglio sugli avversari alla guida di Lotus e McLaren. Dopo un ritiro nel rocambolesco Gran Premio di San Marino, in cui ottenne comunque il giro pi\u00f9 veloce, a Monaco concluse di nuovo secondo, dopo aver visto sfumare la vittoria per una foratura e un'uscita di pista dovuta a una macchia d'olio non segnalata. Lo stesso Prost, che lo aveva raggiunto in classifica piloti si compliment\u00f2 con il milanese per la prestazione e afferm\u00f2 di aver avuto fortuna. Due settimane dopo avrebbe dovuto svolgersi il Gran Premio del Belgio, poi rinviato a settembre in quanto l'asfalto si sbriciolava al passaggio delle vetture creando una situazione di pericolo per i piloti. Chi usc\u00ec maggiormente danneggiato dalle inadempienze degli organizzatori fu proprio Alboreto che aveva fatto registrare la pole position e risultava essere il pi\u00f9 competitivo.\nIn Canada ottenne la prima vittoria stagionale (la novantesima per la Ferrari), giungendo primo davanti al compagno di squadra Johansson e riprese la testa del campionato, rafforzando ulteriormente la sua leadership con un terzo posto a Detroit. Il ritorno in Europa vide la McLaren riguadagnare competitivit\u00e0, mentre la Ferrari, afflitta da problemi al motore, perse competitivit\u00e0. Alboreto riusc\u00ec comunque a concludere secondo in Gran Bretagna, mentre in Germania fu autore di una tra le sue migliori prestazioni in carriera, recuperando dall'ottavo al primo posto e imponendosi davanti al rivale Prost.\nDopo aver corso in difesa in Austria e Olanda, la sua vettura ebbe un brusco calo di affidabilit\u00e0, dovuto all'introduzione di un nuovo motore. Quest'ultimo presentava problemi di surriscaldamento dovuti a un inadeguato impianto di recupero dell'olio e cominciarono a sorgere problemi alle turbine. Alboreto, infatti, nelle ultime cinque gare non riusc\u00ec pi\u00f9 a raggiungere la zona punti, venendo sempre costretto al ritiro. Prost conquist\u00f2, quindi, il titolo iridato, con 20 punti di vantaggio sul pilota italiano della Ferrari.\nAlboreto apr\u00ec la sua stagione 1986 annunciando di non avere obiettivi predeterminati e di puntare semplicemente a ottenere i risultati migliori possibili. Nei test invernali la stessa Ferrari fece girare i propri piloti con la vettura dell'anno precedente, ottenendo tempi pi\u00f9 lenti di Williams e McLaren, dirette concorrenti al titolo, e l'ufficio stampa della casa di Maranello rilasciava dichiarazioni in linea con quelle del pilota milanese. Questo atteggiamento stup\u00ec parecchio addetti ai lavori e le altre scuderie di vertice.\nA inizio marzo venne presentata la nuova F1-86, che all'esordio al Gran Premio del Brasile aveva avuto pochi collaudi sul circuito di Fiorano ed Alboreto stesso afferm\u00f2 di non poter fare una previsione sul comportamento della monoposto in gara. Nelle prove libere il milanese fu protagonista di uno spettacolare incidente, dal quale comunque usc\u00ec illeso, a causa di una collisione con la vettura di Patrick Tambay, in seguito al quale la sua Ferrari si sollev\u00f2 ricadendo pi\u00f9 volte a terra. In gara fu costretto al ritiro per un guasto all'impianto della benzina. Problemi di affidabilit\u00e0 e di aderenza, a cui un motore potente non riusciva a supplire, rappresentarono infatti un limite sia per Alboreto sia per il suo compagno di squadra Stefan Johansson. Nonostante l'impegno del pilota milanese, che a Imola fu costretto al ritiro a quattro giri dalla fine mentre occupava la terza piazza e a Monaco si prese diversi rischi in qualifica pur di partire tra in una buona posizione, i primi punti arrivarono solo al Gran Premio del Belgio con un quarto posto.\nIntanto la Ferrari individu\u00f2 come causa dei continui guasti al motore le turbine prodotte dalla casa tedesca KKK, programmandone la sostituzione con le Garrett. Proprio nel fine settimana di Spa il milanese venne riconfermato con il ruolo di prima guida anche per il 1987. Il buon risultato ottenuto in Belgio venne, per\u00f2, seguito da una pessima prestazione in Canada, portando a un altissimo momento di tensione in squadra, con Alboreto che sbott\u00f2 pi\u00f9 volte, complici quattro rotture del propulsore nella sola giornata di venerd\u00ec. In gara riport\u00f2 anche un contusione al ginocchio destro a seguito di un testacoda per evitare Johansson. Rientrate le tensioni si dichiar\u00f2 comunque fiducioso per il prosieguo della stagione e desideroso di rimanere in Ferrari, nonostante voci insistenti di un passaggio alla Williams per il 1987.\nContinui guasti meccanici ed episodi sfortunati continuarono a colpirlo fino al termine del Campionato, con l'eccezione del Gran Premio d'Austria dove riusc\u00ec a conquistare il secondo posto, che fu il suo miglior risultato dell'anno. A seguito di questo piazzamento ammise che si tratt\u00f2 di una grande iniezione di fiducia. Segu\u00ec un quinto posto in Portogallo. A fine stagione fu nono nella classifica piloti con quattordici punti.\nPer la nuova stagione la Ferrari ingaggi\u00f2 come compagno di squadra di Alboreto l'austriaco Gerhard Berger. Il rapporto tra i due, inizialmente, non fu buono. Nonostante Alboreto venisse considerato prima guida, John Barnard, progettista della squadra, decise di curare direttamente soltanto la monoposto dell'austriaco. I primi test, per\u00f2, non parvero dare risultati confortanti visto che Williams e Lotus fecero registrare tempi nettamente inferiori; inoltre venne riscontrato un rilevante problema all'impianto frenante, che non entrava in azione se sottoposto a sforzo. In Brasile, a causa dell'eccessiva usura degli pneumatici e di problemi alla sua vettura, usc\u00ec di pista a tre giri dalla fine mentre lottava con Berger per il quarto posto.\nGi\u00e0 dal primo appuntamento mondiale, per\u00f2, divenne evidente la preferenza di Barnard nei confronti del compagno di squadra di Alboreto, ponendo l'italiano in un ruolo di secondo piano. Nonostante ci\u00f2 a Imola riusc\u00ec a mettersi in mostra, grazie soprattutto a una buona strategia e a un lungo duello con Ayrton Senna, concludendo terzo anche se negli ultimi venti giri un problema a una valvola del motore non gli permise di ottenere un risultato pi\u00f9 prestigioso. I progressi velocistici vennero confermati anche in Belgio; dopo essersi qualificato quinto, stava occupando la seconda posizione e recuperando sul leader della corsa Nelson Piquet, sebbene fosse pressato da Prost, quando, per\u00f2, venne costretto al ritiro per un cedimento al motore.\nIl milanese, seppure estremamente deluso dal cedimento sulla sua vettura in quanto intravedeva la possibilit\u00e0 di ottenere un risultato importante, riconobbe la bont\u00e0 del progetto della monoposto. A Monaco, invece, fu protagonista di un incidente con Christian Danner durante le prove in cui la sua vettura, dopo essere salita su un guard rail, comp\u00ec diverse giravolte spezzandosi in varie parti. Uscito illeso dallo scontro riusc\u00ec a prendere il via alla gara, che concluse al terzo posto.\nDopo Montecarlo Alboreto fu costretto a una lunga serie di ritiri, tra cui quello in Ungheria, avvenuto mentre occupava la seconda posizione. Proprio durante l'appuntamento magiaro, secondo il pilota le prestazioni della vettura segnarono un buon miglioramento. Durante l'estate gli venne rinnovato il contratto con la squadra di Maranello, nonostante si fossero succedute voci di un suo abbandono causate anche dal miglior trattamento ricevuto dal compagno di team da parte della scuderia. Soltanto al Gran Premio del Giappone riusc\u00ec a concludere nuovamente una gara in zona punti e, all'ultimo appuntamento mondiale ottenne un secondo posto, suo miglior risultato della stagione, dovuto anche alla squalifica di Senna, a causa delle prese d'aria dei freni, ritenute irregolari. Concluse quindi il campionato settimo con 17 punti ottenuti.\nPer il 1989 la FIA decise di bandire i motori turbo. La Ferrari prefer\u00ec quindi concentrarsi sulla stagione successiva, facendo correre per il 1988 la vettura dell'anno precedente con alcune piccole modifiche. Nonostante ci\u00f2 la casa di Maranello era considerata tra le favorite nella lotta per il titolo e gli stessi test invernali sembrarono dare ottime indicazioni. Nei fatti, per\u00f2, la stagione venne dominata dalla McLaren, con i piloti Ayrton Senna e Alain Prost in grado di aggiudicarsi quindici gare su sedici. Dal canto suo Alboreto cominci\u00f2 l'anno con un quinto posto in Brasile, ma si lament\u00f2, cos\u00ec come Berger, per la resa del motore, risultato molto pi\u00f9 lento delle aspettative. I medesimi problemi vennero poi confermati anche durante un test sul circuito di Monza.\nDopo un ritiro a Imola in una gara travagliata, il pilota italiano torn\u00f2 sul podio a Monaco, ma ammise di non poter lottare per la vittoria in gara vista la netta superiorit\u00e0 dei rivali, a meno che questi non si fossero ritirati. Gi\u00e0 dopo il Gran Premio del Messico, concluso in quarta posizione, si diffuse la voce di un possibile arrivo di Nigel Mansell in Ferrari, proprio al posto del milanese; le sue prestazioni, infatti, risultavano inferiori a quelle del compagno di squadra, problemi riconosciuti dallo stesso pilota, che afferm\u00f2 di avere difficolt\u00e0 a guidare la vettura in quanto questa mancava di equilibrio. Agli inizi di luglio venne confermato l'arrivo di Mansell per la stagione successiva, anche se Enzo Ferrari era comunque disposto, nel caso Alboreto lo avesse voluto, a rinnovargli il contratto.\nPochi giorni dopo, al Gran Premio di Gran Bretagna le vetture di Maranello riuscirono in qualifica a battere le McLaren, monopolizzando la prima fila. In gara, per\u00f2, l'eccessivo consumo di carburante mise in difficolt\u00e0 entrambi i piloti e Alboreto, ormai costretto a posizioni di rincalzo, tent\u00f2 di montare le gomme d'asciutto nella speranza che la pista si asciugasse, ma la scelta si rivel\u00f2 errata e non riusc\u00ec a ottenere alcun risultato. Intanto prese anche contatti con Frank Williams che gli assicur\u00f2 un posto nella sua scuderia per il 1989, pregandolo per\u00f2 di attendere alcuni mesi per intraprendere le trattative. A settembre, per\u00f2, il costruttore inglese non mantenne la parola data ingaggiando Thierry Boutsen, lasciandolo in una situazione difficile e senza un ingaggio per l'anno seguente. Nel prosieguo della stagione l'unico acuto arriv\u00f2 al Gran Premio d'Italia: a meno di un mese dalla morte di Enzo Ferrari, grazie ai ritiri di Senna e Prost, la Ferrari centr\u00f2 la sua unica doppietta stagionale con Berger davanti ad Alboreto.\nL'evento decisivo della gara avvenne nel finale dopo che Alboreto, in terza posizione, cominci\u00f2 a forzare il ritmo e spingendo Berger a fare altrettanto, da l\u00ec a poco il battistrada Senna, a cui si stavano avvicinando le Ferrari, si ritir\u00f2 per una collisione con un doppiato e Alboreto fin\u00ec la gara a circa mezzo secondo da Berger. L'italiano sperava, per\u00f2, di essere ricompensato dalla sua scuderia per il lavoro svolto nei suoi cinque anni a Maranello con la vittoria della gara, cosa che non avvenne. L'ultimo risultato utile della stagione arriv\u00f2 con un quinto posto in Portogallo, dopodich\u00e9 seguirono due ritiri e un undicesimo posto. A fine anno riusc\u00ec ad accordarsi con la Tyrrell, unica scuderia in grado di assicurargli un posto per la stagione seguente.\nCambi di scuderia e passaggio alla Arrows (1989-1992).\nArchiviata l'esperienza ferrarista, Alboreto si accord\u00f2 per disputare la stagione 1989 con la Tyrrell. Non manc\u00f2, per\u00f2, di riservare aspre critiche a John Barnard, progettista della sua precedente squadra, accusandolo di aver estromesso collaboratori sgraditi dalla progettazione della vettura del 1988 e di utilizzare un metodo di lavoro poco produttivo. Il team inglese stava attraversando un periodo di difficolt\u00e0 economica, tanto che a inizio stagione non era ancora stato trovato uno sponsor e la realizzazione della vettura procedeva a rilento. Alboreto, infatti, non aveva eseguito alcun test e faticava anche solo a entrare nella monoposto dell'anno precedente che sarebbe stata usata nelle prime gare. I risultati iniziali furono infatti deludenti e caratterizzati da diversi problemi meccanici.\nA Monaco il milanese si rifiut\u00f2 anche di prendere parte alle prime prove in segno di protesta contro il suo team per avergli nuovamente destinato la vettura dell'anno precedente, affidando il nuovo modello al compagno di squadra. Non appena ebbe anch'egli a disposizione un mezzo aggiornato riusc\u00ec a qualificarsi e a cogliere i primi due punti stagionali. I progressi vennero confermati anche in Messico: in qualifica Alboreto si classific\u00f2 settimo e non manc\u00f2 di lodare Harvey Postlethwaite, progettista della scuderia, per la competitivit\u00e0 della vettura che gli aveva messo a disposizione. In gara fu a lungo protagonista di un duello con Patrese per la seconda piazza, giungendo infine al terzo posto.\nNonostante ci\u00f2 la situazione della Tyrrell era sempre pi\u00f9 critica e il pilota stesso conferm\u00f2 l'impossibilit\u00e0 di eseguire qualsiasi tipo di test per la mancanza di finanziamenti. Dopo il Gran Premio del Canada, per\u00f2, Ken Tyrrell firm\u00f2 un contratto di sponsorizzazione con la Camel imponendo ad Alboreto, sostenuto dalla Marlboro, di cambiare anch'egli sponsor, cosa che il pilota milanese rifiut\u00f2. A seguito di ci\u00f2 il milanese venne messo fuori squadra, inizialmente per due gare, e accus\u00f2 il costruttore di non aver rispettato il contratto, avviando un'azione legale. La separazione tra team e pilota venne ufficializzata definitivamente a met\u00e0 luglio e il suo posto venne preso dal debuttante Jean Alesi.\nDopo un paio di settimane riusc\u00ec ad accordarsi con la Larrousse per guidare una delle vetture Lola fino a fine stagione, ma la scarsa competitivit\u00e0 della monoposto non gli permise di ottenere nessun risultato di rilievo, portandolo a fallire anche la qualificazione nelle ultime tre gare. Fin da settembre Alboreto allacci\u00f2 i contatti con la Arrows per un passaggio alla scuderia inglese per il 1990.\nPer 1990 Alboreto pass\u00f2 quindi a guidare le vetture della Arrows, sponsorizzata Footwork. Il finanziatore giapponese, che di fatto controllava la scuderia, strinse con la Porsche un accordo triennale per la fornitura di motori V12 a partire dalla stagione 1991. Per l'anno in corso sarebbero stati, invece, utilizzati i motori Ford. I primi test della nuova vettura cominciarono nella seconda met\u00e0 del mese di febbraio, accusando un ampio ritardo nei confronti delle scuderie di vertice. I risultati delle prime gare non furono soddisfacenti e il pilota milanese manc\u00f2 anche due qualificazioni a Imola e Monaco. Anche nel prosieguo del campionato non vi furono miglioramenti e non and\u00f2 oltre un nono posto ottenuto in Portogallo, chiudendo con zero punti in classifica piloti.\nAncora peggiore fu il 1991, con l'adozione del motore Porsche. La casa tedesca forn\u00ec infatti alla squadra inglese un motore ingombrante che erogava una scarsa potenza. Alboreto e Caffi, che per alcune gare venne sostituito da Johansson a seguito di un incidente, faticavano anche solo a qualificarsi, tanto che la Footwork Arrows decise, a campionato in corso, di ritornare al propulsore Ford. Durante alcuni test ad aprile sul circuito di Imola Alboreto fu anche protagonista di un incidente mentre testava la nuova FA12 a seguito del quale riport\u00f2 una ferita a una gamba che gli cost\u00f2 quindici punti di sutura. Questo fatto rischi\u00f2 anche di fargli saltare il Gran Premio di San Marino, che decise alla fine di correre lo stesso seppur dolorante, anche se manc\u00f2 la qualificazione. A fine stagione riusc\u00ec a concludere appena due gare, cogliendo un tredicesimo posto come miglior risultato.\nPer il 1992 la Arrows decise di passare ai motori Mugen. Nonostante ci\u00f2 la stagione part\u00ec nuovamente in sordina per Alboreto, costretto a guidare negli ultimi giri del Gran Premio del Sudafrica senza terza e quarta marcia, non riuscendo ad andare oltre il decimo posto. In Brasile conquist\u00f2, invece, i suoi primi punti mondiali con un sesto posto, migliorandosi ulteriormente in Spagna, dove giunse quinto. Dopo aver replicato l'identico piazzamento Imola, terzo risultato utile consecutivo, ed essere riuscito a rilanciare la sua immagine, Alboreto afferm\u00f2 comunque di non farsi illusioni sul suo futuro e sul prosieguo della stagione.\nA Monaco sfior\u00f2 nuovamente la zona punti, mancata soprattutto a causa di un tamponamento da parte della Benetton di Brundle che gli fece perdere un paio di posizioni; concluse infatti al settimo posto, risultato che consegu\u00ec per quattro gare consecutive. A fine settembre parve imminente l'ingaggio da parte della Scuderia Italia del pilota milanese per il 1993. L'ultimo risultato stagionale arriv\u00f2 da un sesto posto in Portogallo che gli permise di chiudere decimo in classifica piloti. Risult\u00f2 comunque, grazie all'affidabilit\u00e0 della sua monoposto, il pilota che comp\u00ec pi\u00f9 chilometri durante l'anno, arrivando a quota 4.418.\nGli ultimi anni (1993-1994).\nDurante la pausa invernale antecedente alla stagione 1993, Alboreto fu coinvolto in un grande incidente stradale lungo l'Autostrada A4, da cui usc\u00ec fortunatamente illeso nonostante la sua auto si fosse incendiata. Il giorno stesso il pilota avrebbe dovuto recarsi in Inghilterra per visionare lo sviluppo della sua monoposto. La Scuderia Italia aveva infatti interrotto la collaborazione con Dallara facendo costruire il proprio telaio dalla Lola. \nNonostante ci\u00f2, fin dalle prime gare Alboreto e Badoer, suo compagno di squadra, mostrarono notevoli ritardi a causa della mancanza di competitivit\u00e0 del mezzo, tanto che il milanese manc\u00f2 per cinque volte la qualificazione. A fine stagione non conquist\u00f2, infatti, alcun punto iridato, non riuscendo mai ad andare oltre due undicesimi posti.\nLa precaria condizione economica di Minardi e Scuderia Italia spinse i due team a fondersi insieme. Gian Carlo Minardi, direttore tecnico e proprietario della squadra, offr\u00ec ad Alboreto la possibilit\u00e0 di continuare a correre, affiancandogli Pierluigi Martini, spinto soprattutto dalla mancanza di piloti italiani in altri scuderie, salvo Gianni Morbidelli, annunciato a marzo. Cominci\u00f2, per\u00f2, la stagione con tre ritiri. A Imola, in un Gran Premio funestato dalle morti di Senna e Ratzenberger, fu anch'egli protagonista di un grave incidente: mentre usciva dai box, dopo una sosta, perse una gomma a circa 140\u00a0km/h, ferendo tre meccanici della Ferrari, uno della Lotus e uno della Benetton, che vennero poi curati in ospedale.\nL'episodio port\u00f2 Alboreto a protestare contro la FIA, rimasta sul momento inerme, al fine di spingerla a imporre un regolamento per limitare la velocit\u00e0 nella \"pit lane\". I primi provvedimenti vennero presi gi\u00e0 da Monaco. Contemporaneamente il milanese si adoper\u00f2, insieme ad altri colleghi, per la ricostituzione della Grand Prix Drivers' Association, sindacato dei piloti, di cui vennero eletti leader Gerhard Berger, Michael Schumacher e Christian Fittipaldi. Proprio a Monaco Alboreto conquist\u00f2 il suo unico punto stagionale, frutto di un sesto posto.\nTuttavia i limiti di velocit\u00e0 ai box, che inizialmente erano stati fissati a 50\u00a0km/h, dopo alcune gare furono alzati, ma Alboreto continu\u00f2 a rispettare la velocit\u00e0 dei 50\u00a0km/h come monito per la sicurezza, anche a costo di compromettere i suoi risultati di gara. Questa forma di protesta non ebbe per\u00f2 successo e i limiti non vennero pi\u00f9 abbassati fino a tanto. Nel prosieguo della stagione, solo in Ungheria sfior\u00f2 un risultato utile, giungendo settimo. Volse comunque il suo impegno anche all'aumento della sicurezza sui circuiti, in particolar modo per la gara di Monza, partecipando alle riunioni del CONI e fornendo i suoi pareri.\nAd agosto decise, per\u00f2, di uscire dal sindacato piloti in quanto non concordava con la posizione assunta riguardo al Gran Premio d'Italia, accusando alcuni colleghi di essere manovrati per fare s\u00ec di trasferire la corsa in un altro luogo. Risolto il problema con un compromesso tra piloti e federazione, nelle ultime gare non ottenne, comunque, risultati utili. A dicembre annunci\u00f2 il ritiro dalla Formula 1 per passare al campionato tedesco DTM.\nGli anni successivi.\nTerminata l'esperienza in Formula 1, nel 1995 Alboreto torn\u00f2 a gareggiare nelle competizioni a ruote coperte, prendendo parte al DTM, il campionato turismo tedesco, alla guida di una vettura dell'Alfa Romeo con cui conquist\u00f2 quattro punti, chiudendo il campionato ventiduesimo. Lo stesso anno partecip\u00f2 anche al campionato IMSA, in cui ottenne due pole position (una alla 24 Ore di Daytona e una alla 12 Ore di Sebring). A novembre fece i primi test con una Lola di Formula Indy per verificare la possibilit\u00e0 di prendere effettivamente parte alla competizione nel 1996. Al suo debutto nella serie americana fece subito registrare il miglior tempo nelle prove libere, e in gara concluse al quarto posto. Contemporaneamente prese parte anche alla 24 Ore di Daytona, alla 12 Ore di Sebring, conclusa al secondo posto, e alla 24 Ore di Le Mans (in cui part\u00ec in pole position, ma fu costretto al ritiro).\nNegli anni seguenti si limit\u00f2 a disputare solamente poche corse a ruote coperte, imponendosi nella 24 Ore di Le Mans 1997, suo unico impegno dell'anno, al volante di una TWR-Porsche WSC-95 del team Joest Racing, insieme a Stefan Johansson e Tom Kristensen. L'anno seguente la sua squadra corse in qualit\u00e0 di team ufficiale Porsche, tuttavia Alboreto fu costretto a ritirarsi alla 24 Ore di Le Mans 1998 per problemi di natura elettrica alla sua macchina. Il miglior risultato della stagione fu un secondo posto alla Petit Le Mans. Nel 1999 il team Joest per cui correva, divenne squadra ufficiale Audi Sport, schierando per conto della casa automobilistica tedesca le barchette Audi R8r. Alboreto termin\u00f2 al quarto posto la 24 Ore di Le Mans 1999, mentre l'anno seguente, al volante della rinnovata R8, concluse al terzo posto finale. Sempre nel 2000 vinse la Petit Le Mans e nel 2001 ottenne la sua ultima vittoria in una competizione motoristica nella 12 Ore di Sebring, in coppia con Capello e Aiello.\nIn questo periodo fu anche impegnato in altre attivit\u00e0: comment\u00f2 infatti per Radio Capital il Gran Premio del Giappone 1999 in coppia con Giovanna Amati e scrisse per riviste come F1 Racing, Auto Oggi e Quattroruote, con cui svolgeva anche il ruolo di collaudatore delle vetture. Era inoltre diventato vice presidente della CSAI e stava studiando una categoria promozionale per permettere ai giovani piloti italiani di emergere a livello internazionale, progetto che, per\u00f2, dopo la sua morte non venne attuato.\nLa morte.\nIl 25 aprile 2001 mor\u00ec in un incidente al Lausitzring, mentre effettuava i collaudi delle nuove Audi R8 Sport in preparazione della 24 Ore di Le Mans del 2001. Alboreto era alla guida lungo un rettilineo, quando la sua auto usc\u00ec di strada, colp\u00ec una recinzione sulla destra e si capovolse dopo un volo di un centinaio di metri. Secondo l'inchiesta il pilota italiano mor\u00ec sul colpo, e l'incidente fu dovuto alla foratura dello pneumatico posteriore sinistro con perdita graduale di pressione fino al cedimento; l'Audi comunic\u00f2 agli investigatori che il prototipo (distrutto nell'impatto) aveva gi\u00e0 completato migliaia di chilometri su molti circuiti, preparandosi per la stagione 2001, senza problemi. Gli investigatori supposero che n\u00e9 il pilota n\u00e9 il circuito fossero responsabili. Il manager del Lausitzring, Hans-Jorg Fischer, comunic\u00f2 che le ambulanze del tracciato impiegarono solo due minuti per giungere sull'incidente; un elicottero arriv\u00f2 tre minuti pi\u00f9 tardi, ma i medici dichiararono che non avrebbero potuto far nulla.\nI funerali si svolsero dopo tre giorni a Basiglio alla presenza di circa persone, tra cui diversi ex piloti. Dopodich\u00e9 fu cremato per volont\u00e0 della moglie.\nVita privata.\nAlboreto era sposato con Nadia Astorri, dalla quale aveva avuto due figlie: Alice e Noemi. Persona riservata, aveva la stima di molti colleghi e intratteneva rapporti di amicizia soprattutto con Riccardo Patrese, Alessandro Nannini e Thierry Boutsen, con cui era solito frequentarsi a Monte Carlo, dove risiedeva, e anche con Ayrton Senna, Alain Prost e Gerhard Berger. Aveva anche un fratello, Ermanno, e una sorella, Laura. Sua cugina era sposata con l'attore Massimo Boldi.\nAlboreto aveva vari interessi. Amante della musica, in particolare del blues, suonava il basso e, quando possibile, si intratteneva nei box a parlare con George Harrison. Seguiva poi diversi altri sport oltre alla Formula 1, tra cui lo sci, che praticava con i colleghi durante l'inverno, e il calcio; per un breve periodo fece infatti parte del consiglio di amministrazione del Torino. Era stato tifoso di Ronnie Peterson, a cui aveva deciso di dedicare il suo casco una volta pilota, riprendendo i colori della bandiera svedese. Coltivava inoltre le sue passioni per l'astronomia e per i libri di fantascienza.\nCultura di massa.\nAlboreto \u00e8 stato citato, direttamente o indirettamente, in film e fumetti, soprattutto negli anni ottanta. Apparve inoltre su Topolino sotto il nome di \"Alberetto\" e su Michel Vaillant nell'episodio \"Le d\u00e9fi des remparts\". Nello stesso periodo fece da spalla a Ezio Zermiani nella conduzione del programma televisivo \"Rosso 27\", in onda su Rai 2. Nel 1988 partecip\u00f2 anche a Quark in pillole di Piero Angela per sostenere il rispetto delle regole del codice della strada.\nNel film \"Vacanze di Natale\" del 1983, \u00e8 rimasta famosa la battuta dell'attore Guido Nicheli che per vantarsi delle sue capacit\u00e0 di guida esclama: \"Alboreto is nothing!\" .\nIl 26 giugno 2019 il rapper Gionni Gioielli pubblica l'album \"Michele Alboreto.\"\nRiconoscimenti.\nGi\u00e0 dal 2002 il comune di Rozzano, dove Alboreto trascorse l'adolescenza, aveva in progetto di rendergli omaggio con un monumento. A seguito di un concorso in cui vennero presentati pi\u00f9 di settanta bozzetti, che vennero analizzati da una giuria di esperti, nel maggio del 2004 venne eretta una statua nel giardino del centro culturale Cascina Grande. Lo stesso anno gli venne dedicato il \"Trofeo Michele Alboreto\". Sempre il comune di Rozzano, nel dicembre 2006, gli intitol\u00f2 una piazza. Infine, le Poste italiane crearono nel 2009, in occasione della \"Giornata dello Sport\", un francobollo commemorativo a lui dedicato, emesso in di esemplari. Il 29 agosto 2021, l'Autodromo nazionale di Monza gli intitola la famosa curva Parabolica, l'ultima del circuito."}
{"id": "483542", "revid": "339392", "url": "https://it.wikipedia.org/wiki?curid=483542", "title": "Mig-17", "text": ""}
{"id": "483543", "revid": "263988", "url": "https://it.wikipedia.org/wiki?curid=483543", "title": "Beccaria", "text": "I Beccaria furono una nobile casata di Pavia; tenne per un lungo periodo la signoria sulla citt\u00e0 (XIII e XIV secolo) e, divisa in molti rami, ebbe diversi feudi nel territorio limitrofo.\nStoria.\nOrigini.\nL'origine dei Beccaria, che cominciarono ad affermarsi dal XII secolo, \u00e8 avvolta nel mistero. La leggenda o diceria cortigiana che li farebbe discendere da un \"Beccarius\" vissuto all'epoca di Costantino, come quella che ascriverebbe alla famiglia gli eroi pavesi Achille, Sforza e Palamede, crociati celebrati dal Tasso, appaiono prive di ogni fondamento. \u00c8 probabile che l'origine possa ritrovarsi in due termini longobardi (popolo da cui discende la stirpe): \"Berk\" e \"Skaria\", ossia \"uomo della difesa\" o \"capitano della difesa\", in quanto ricoprenti alte cariche militari presso quella popolazione di origine germanica (\"I Beccaria\", Dino Beccaria - 1959). Una seconda origine etimologica (sempre tratto da \"I Beccaria\", Dino Beccaria - 1959), ricollega il cognome alla parola longobarda \"Behhari\" (in longobardo la \"h\" si pronuncia come la \"c\") che stava ad indicare una speciale coppa in uso presso quelle genti, utilizzata esclusivamente da alti ministri e persone di alto rango. \nSecondo un'ultima teoria, il termine \"beccaria\" potrebbe essere erroneamente accomunato alla parola macelleria, ma il motivo di questa denominazione non va ricercato nella professione originaria, bens\u00ec nella zona di Pavia da essi abitata: erano \"quelli della Beccaria\" nel senso che abitavano in un quartiere al centro della citt\u00e0, dove anticamente si trovavano i macellai (via Beccaria, gi\u00e0 Contrada delle Beccherie). Qui probabilmente si erano stabiliti i primi Beccaria giunti in citt\u00e0, \"milites\" o piccoli signori locali provenienti dal contado, forse dall'Oltrep\u00f2 Pavese. Questo almeno farebbe pensare il loro stemma, che contiene tredici monti (interpretati come tredici signorie poste in collina), e altres\u00ec il fatto che proprio nell'Oltrep\u00f2 ebbero la zona di maggiore influenza.\nXIII secolo.\nNel XIII secolo la famiglia appariva gi\u00e0 ramificata, e difficile \u00e8 stabilire la parentela di diversi personaggi noti per quell'epoca, consoli e podest\u00e0 (in diverse citt\u00e0 padane), vescovi e abati. Il capostipite del ramo principale della famiglia fu Murro (morto nel 1259), podest\u00e0 di Bergamo e Piacenza e infine capitano del popolo a Pavia. Gli successe il figlio Giovannone (o Zanone), seguito dal figlio Manfredo (morto nel 1322). Questi lott\u00f2 a lungo contro la fazione guelfa, capeggiata dai Langosco, che presero il potere attorno nel 1300, perdendolo quindici anni dopo per l'intervento di Matteo Visconti. Manfredo pu\u00f2 essere considerato il primo membro della famiglia divenuto signore di Pavia. Nel 1282 egli divenne podest\u00e0 del Popolo e della Mercanzia. Ancora nel marzo 1289 Manfredo figurava come podest\u00e0 del popolo: la crescente egemonia del Beccaria sulle istituzioni comunali era appoggiata dai cittadini meno abbienti, che lo vedevano come interprete delle loro richieste, e contestata dai \"milites\", che per alcuni mesi riuscirono a esiliarlo, assieme a diversi popolari che si erano mobilitati a suo favore.\nQuando nel 1290 gli aristocratici cercarono di imporre come capitano del popolo un individuo poco gradito alla popolazione, Olivo Giorgi, nella citt\u00e0 si lev\u00f2 un \u00abgrandissimo rumore\u00bb, i \"milites\" furono cacciati e Manfredo ricevette la carica con durata decennale di \u00abpodest\u00e0 del popolo, della mercanzia e del collegio dei notai\u00bb. Gli \"Annales Parmenses maiores\" ricordano che i popolari avevano preso le porte della citt\u00e0 e fatto ritornare il Beccaria, che fu reintegrato con ogni onore nelle funzioni di comando (\u00abin omni honore et dominio per populum Papie\u00bb).\nXIV secolo.\nL\u2019entrata in citt\u00e0 dei Visconti nel 1315 ristabil\u00ec la posizione di Manfredo, dopo essere rimasto confinato a Busalla durante l\u2019egemonia dei Langosco ed essere temporaneamente rientrato nel 1311, quando giur\u00f2, assieme agli intrinseci, la signoria di Enrico VII sulla citt\u00e0. \nMusso, figlio di Manfredo, recuper\u00f2 la signoria di Pavia, e mor\u00ec nel 1341, lasciando a sua volta il potere al figlio Castellino, che lo tenne fino alla morte (1354 o 1358). Castellino, e gi\u00e0 il padre Musso, erano ormai noti come \"Principi\" della citt\u00e0. Tuttavia, morto Castellino, i nemici dei Beccaria rialzarono la testa. Nel 1357 i Beccaria furono espulsi da Pavia e fu instaurato in citt\u00e0 un governo popolare retto dal frate Iacopo Bussolari e controllato dal Marchese di Monferrato, Pavia era tuttavia in guerra contro i Visconti che, nel 1359, dopo un lungo assedio, conquistarono la citt\u00e0. I Beccaria erano proprietari di numerosi palazzi a Pavia, tra di essi ricordialo: Casa Beccaria, Casa di Alboino, Palazzo Beccaria, Palazzo Carminali Bottigella e Casa Beccaria May.\nRami della famiglia.\nNelle grazie dei nuovi signori, i vari rami dei Beccaria mantennero e incrementarono il loro patrimonio e i loro feudi. I documenti del casato sono conservati in parte nell'archvio Storico Civico di Pavia e in parte nell'archivio di Stato di Pavia. Ricordiamo le principali linee in cui si era divisa la famiglia.\nBeccaria del Mezzano.\nOltre ai rami principali, tutti estinti, la casata dei Beccaria ne conta molti altri, di cui alcuni tuttora fiorenti."}
{"id": "483549", "revid": "113541112", "url": "https://it.wikipedia.org/wiki?curid=483549", "title": "Nardi-Dei", "text": "I Nardi-Dei sono una nobile famiglia di Chiusi. Dal 1220 Conti palatini, conti di Chiusi e patrizi di Siena.\nStoria.\nXI-XIII secolo.\nI della Dea a Chiusi.\nAll'inizio dell'XI secolo la citt\u00e0 Chiusi era sottoposta ai conti Ardingo e Ranieri, che secondo Gian Battista Dei sarebbero i capostipiti della famiglia Della Dea. Secondo Carlo Ottinolfi la famiglia discenderebbe invece da un ramo secondario dei Tolomei. Secondo il Casati, invece, le loro radici sarebbero precedenti alla caduta dell'Impero romano d'Occidente.\nOmodeo della Dea e l'Imperatore Federico II.\nNel 1220 papa Onorio III incoron\u00f2 imperatore Federico II (1194-1250).\nNello stesso anno Omodeo della Dea fu a capo dell'ambasciata che i Chiusi, di concerto con altre citt\u00e0 italiane, spedirono all'imperatore per congratularsi della sua venuta in Italia. In questa circostanza ricevette da Federico il titolo di conte palatino e il privilegio dell'aquila imperiale coronata nello stemma, usata poi costantemente dalla famiglia. Lo stemma primitivo dei Della Dea era invece costituito da tre anelli d'oro in campo azzurro, tanto che i Della Dea erano chiamati anche Anelleschi.\nXIV-XV secolo.\nAntonio della Dea e l'Imperatore Carlo IV.\nA met\u00e0 del Trecento Antonio Della Dea fu ambasciatore presso l'imperatore Carlo IV in Siena per richiedere l'intervento imperiale per la citt\u00e0 di Chiusi, lacerata da guerre civili e oppressa dai nemici esterni e l'imperatore la rese \"citt\u00e0 imperiale\u201d, lasciandovi il proprio rappresentante coll titolo di \"vicario imperiale\" . Una volta che l'imperatore fu tornato in Germania, tuttavia, la citt\u00e0 cacci\u00f2 il vicario e fu bruciato il palazzo dei Della Dea, che aveva ospitato l'imperatore, il cui ricordo rimase nel nome del \"Torrione di Omodeo\".\nLa Guerra dell'Anello.\nSuccessivamente il nome della famiglia pass\u00f2 da \"Della Dea\" a \"Dei\". Il 23 luglio del 1473 il frate agostiniano Wintherius Roberti di Magonza aveva sottratto dalla chiesa di San Francesco, dove era custodita dai frati francescani, il \"Santo Anello\", una reliquia presente a Chiusi dal 983, ritenuta l'anello dello sposalizio della Vergine con san Giuseppe, per consegnarla al vescovo di Perugia Jacopo Vagnucci che gli aveva commissionato il furto tramite un certo Luca delle Mine e con la complicit\u00e0 del fabbro falsario Tommaso Angeli perugino. Damaso Dei si adoper\u00f2, per incarico dei magistrati della citt\u00e0 di Chiusi delle trattative diplomatiche volte ad ottenere la restituzione della reliquia, mentre il fratello, Anton Felice Dei, capitano generale del popolo, muoveva, insieme a truppe di Cetona, Chianciano e Sarteano contro Perugia, venendo tuttavia fermato da Siena in corrispondenza dei confini. Papa Sisto IV non si pronunci\u00f2 sulle richieste di restituzione avanzate dai magistrati e dal vescovo chiusino, Gabriele Piccolomini, ma nemmeno la provvidenziale riscoperta del corpo di santa Mustiola nel maggio 1474 convinse i chiusini a recedere dalla richiesta della restituzione (ripetuta formalmente ancora nel 2004) e solo la estrema debolezza militare ed economica della citt\u00e0 e la caduta della repubblica di Siena imped\u00ec che la guerra continuasse anche se la rivalit\u00e0 e gli scontri tra i due territori si mantennero vivi anche con il passare del tempo.\nDal XVI secolo.\nConte Deifebo Dei.\nAlla met\u00e0 del Cinquecento il papa Paolo III concesse a Deifebo Dei il titolo di conte palatino. A quest'epoca si data il primo imparentarsi con la famiglia Nardi, mediante il matrimonio tra Flaminio Dei e Porzia de' Nardi: i matrimoni tra le due famiglie si rinnovarono anche in seguito.\nFlaminio Dei \"il Transilvano\".\nFlaminio Dei (1568-1630) e Silvio Piccolomini vennero inviati da Ferdinando I de' Medici in Transilvania, in soccorso dell'imperatore Rodolfo contro i Turchi che minacciavano l'Ungheria.\nFlaminio, poi, segu\u00ec Francesco I de' Medici a Mantova in aiuto al duca Ferdinando Gonzaga in guerra contro Emanuele Filiberto di Savoia. Pass\u00f2 poi all'esercito imperiale spagnolo dove fu col conte di Fuentes nelle guerre di Fiandra contro i francesi. L'ultimo suo incarico fu quello di castellano e governatore della fortezza di Livorno.\nI Nardi-Dei.\nAlessandro Dei (1750-1815), ad un anno di et\u00e0 acquis\u00ec ereditariamente i titoli e il nome della famiglia Nardi, che erano conti di Chiusi e patrizi senesi, diventando cos\u00ec Alessandro Nardi-Dei. Nello stemma fu inserita l'aquila nera monocipite in campo argento dei Nardi."}
{"id": "483550", "revid": "277947", "url": "https://it.wikipedia.org/wiki?curid=483550", "title": "Attore teatrale", "text": "Un attore teatrale \u00e8 colui che interpreta un ruolo in una produzione teatrale. Si pu\u00f2 indicare come attore teatrale anche un artista di strada, o un artista che esegua una narrazione dal vivo anche al di fuori delle strutture deputate.\nUn attore normalmente recita un personaggio. Nel caso di una storia vera, o una storia di un personaggio storico romanzata, un attore pu\u00f2 recitare un personaggio reale, o una sua versione romanzata, eventualmente s\u00e9 stesso.\nIl semiologo Umberto Eco nel 1973 defin\u00ec l'attore come \u00ab\"un'emittente multicanalizzata di messaggi a funzione poetica\"\u00bb.\nPatrice Pavis, nel suo dizionario del teatro, definisce l'attore teatrale come colui che, \u00ab\"recitando una parte o dando vita a un personaggio, si pone al centro dell'evento teatrale: esso costituisce il legame vivente tra il testo dell'autore, le direttive di recitazione del regista e lo sguardo e l'ascolto dello spettatore.\"\u00bb\nCentralit\u00e0 dell'attore teatrale.\nAmpliando il concetto di attore teatrale, molti hanno fatto notare come un 'ruolo' o 'personaggio' non sono elementi indispensabili nel lavoro dell'attore, che in molti casi pu\u00f2 addirittura farne a meno. L'improvvisazione, inoltre, aggiunge un altro elemento controverso, facendo coincidere autore ed esecutore ed eliminando il 'testo' come elemento codificato e preesistente.\nPer quanto riguarda la figura del regista, infine, \u00e8 opportuno notare come questa figura, relativamente recente, \u00e8 entrata a pieno titolo nella pratica teatrale solo nei primi del Novecento: fino al 1932 il termine nella lingua italiana non esisteva affatto.\nDal Rinascimento fino all'et\u00e0 contemporanea, l'attore si identifica di volta in volta con il drammaturgo, e svolge contemporaneamente le funzioni di acrobata, saltimbanco, musico, poeta, burattinaio. Nell'Ottocento l'attore \u00e8 il protagonista assoluto del palcoscenico, senza alcuna mediazione o direzione.\nIn esperienze successive, il teatro ha in qualche occasione fatto a meno persino del pubblico, trasformando l'esperienza teatrale in una ricerca personale.\n\u00c8 il caso di Grotowski, che dal 1969 e nei trent'anni successivi avvi\u00f2 una ricerca sull'azione fisica dell'attore in assoluta assenza di spettatori.\nCome in nessun'altra esperienza performativa, l'attore \u00e8 l'elemento centrale dell'evento teatrale,\nil punto nodale da cui si sviluppano lo spazio, il tempo e la partitura visiva, acustica e gestuale di una rappresentazione.\nStoria.\nIscrizioni egizie risalenti al 1820 a.C. circa documentano l'esistenza nell'antico Egitto di rappresentazioni vere e proprie, con uso di attori recitanti, oltre che danzatori e musicisti, nel contesto delle feste e celebrazioni in onore del faraone.\nIn Occidente, il primo caso documentato di recitazione da parte di un attore risale al 530 a.C., probabilmente il 23 novembre (sebbene le modifiche nel calendario negli anni rendono difficile determinare la data esatta) quando l'attore greco Tespi sal\u00ec sul palco al Teatro di Atene in occasione delle feste di Dioniso e divenne il primo a parlare come personaggio in una rappresentazione. Gli espedienti della narrazione furono immediatamente rivoluzionati. Prima della invenzione di Tespi, le storie venivano tramandate con poemi, musica e danza ma con narrazione in terza persona: nessuno aveva assunto la parte del personaggio della storia. In omaggio a Tespi, gli attori furono chiamati \"Tespiani\". Un mito del teatro tramanda sino ad oggi che Tespi esista come spirito malevolo e i disastri nel teatro talvolta sono ritenuti conseguenza del suo intervento spiritesco.\nAttori in parti femminili.\nNel passato, il termine \"attore\" era riservato agli uomini. Le donne iniziarono a recitare solo nel XVII secolo, e allora si inizi\u00f2 ad usare il termine \"attrice\". Nell'antichit\u00e0 e nel Medioevo, era considerato disdicevole per una donna salire sul palcoscenico e questa percezione continu\u00f2 sino al XVII secolo, quando a Venezia fu interrotta. Al tempo di William Shakespeare, le parti femminili erano interpretate da uomini o ragazzi, sebbene vi sia qualche elemento per sospettare che vi fossero donne che recitavano (illegalmente) mascherate da uomini.\nAnche recitare una parte del sesso opposto per l'effetto comico \u00e8 una lunga tradizione del teatro comico. \nAttrici in parti maschili.\nLe attrici talvolta recitano le parti di ragazzi e bambini, perch\u00e9 per taluni aspetti una donna somiglia pi\u00f9 ad un ragazzo di un uomo. La parte di Peter Pan, ad esempio, \u00e8 tradizionalmente recitata da una donna. La tradizione del ragazzo protagonista nella pantomima \u00e8 un altro esempio. Un adulto che reciti la parte di un ragazzo capita pi\u00f9 in teatro che nel cinema.\nUn esempio molto particolare \u00e8 il teatro \"takarazuka\", dove ruoli maschili sono recitati da donne (vedi anche otokoyaku, l'attrice che interpreta un ruolo maschile).\nUn altro caso si ha nel doppiaggio dei cartoni animati, in cui i ragazzi sono generalmente doppiati da donne.\nNell'opera ci sono alcune parti maschili tradizionalmente cantate da voci femminili, normalmente di mezzosoprano. Esempi sono \"H\u00e4nsel\" in \"H\u00e4nsel und Gretel\" di Humperdinck, il paggio \"Cherubino\" ne \"Le nozze di Figaro\" di Mozart e \"Tancredi\" nell'omonima opera di Rossini.\nIl lavoro dell'attore.\nL'elemento pi\u00f9 importante nell'apprendimento del mestiere d'attore \u00e8 quello che viene definito la \"presenza scenica\".\nTale presenza \u00e8 innanzitutto lo sviluppo di abilit\u00e0 fisiche e 'fisiologiche': in particolare:\nGli aspetti interiori del percorso dell'attore si svolgono a diversi livelli: nello studio del personaggio, nell'osservazione che l'attore fa di s\u00e9 stesso come individuo e negli aspetti psicologici ed emotivi dell'attore durante l'esecuzione.\nDurante molti secoli di storia, l'arte drammatica ha cercato di rispondere ai problemi, in gran parte pratici, che pone la rappresentazione di un personaggio, spesso molto lontano dall'emotivit\u00e0 e dalla psicologia dell'esecutore.\nEsempi di noti attori teatrali furono, nel XVII secolo: Manuela Escamilla, Giovanni Battista Paghetti. Nel XVIII secolo: Juan Aldovera, Bartolomeo Andrea Camerani, Mar\u00eda Antonia Fern\u00e1ndez, Caterina Manzoni, Johann La Roche, Gaetano Casali, Isidoro M\u00e1iquez, Maddalena Marliani-Raffi, Fran\u00e7ois-Ren\u00e9 Mol\u00e9, Francesco Majani, Atanasio Zannoni. Nel XIX secolo: Louis-Fortun\u00e9-Adolphe de la Ferri\u00e8re, Luigi Aliprandi, Ana\u00efs Fargueil, Angelo Lipparini, Luigi Anzampamber, Siegfried Gotthelf Eckardt, Erminia Gherardi, Madame Pasca, Marie Prescott, Edward O'Connor Terry, Marianna Moro Lin, Amalia Vidari-Griffoni. Nel XX secolo: Ludvig M\u00fcller, Ren\u00e9e Dahon, Giancarlo Celli, Bab Christensen, Egidio Ebasko, Hanna Rovina, Norrie Woodhall."}
{"id": "483551", "revid": "48344", "url": "https://it.wikipedia.org/wiki?curid=483551", "title": "Grotowski", "text": ""}
{"id": "483553", "revid": "28592", "url": "https://it.wikipedia.org/wiki?curid=483553", "title": "Mejerchol'd", "text": ""}
{"id": "483554", "revid": "287204", "url": "https://it.wikipedia.org/wiki?curid=483554", "title": "Analogue", "text": "Analogue \u00e8 l'ottavo album in studio del gruppo musicale norvegese a-ha. Il disco \u00e8 stato pubblicato ad Ottobre 2005 su etichetta Polydor e distribuito dalla Universal Music.\nDescrizione.\nL'album \u00e8 il primo inciso con l'etichetta Polydor (Universal) ed \u00e8 stato pubblicato e distribuito in due versioni. Una versione standard contenente il disco principale con le 13 tracce dell'album e una versione \"Deluxe\" contenente un Bonus Dvd. La versione \"Deluxe\" \u00e8 stata la versione distribuita sul mercato italiano. Per la produzione di questo album gli a-ha si sono avvalsi della collaborazione di importanti produttori britannici come Flood e Michael Ilbert, e gli svedesi Martin Terefe, Max Martin ed il norvegese Kjetil Bjerkestrand.\nIl 27 Agosto del 2005 gli a-ha si sono esibiti in un concerto presso il Frognerparken di Oslo eseguendo in anteprima assoluta alcuni brani del nuovo album. Le immagini del concerto relative ai brani Celice, Analogue e Cosy Prisons sono incluse nel Bonus DVD. Altri contenuti speciali del DVD sono il videoclip del brano Celice e un'intervista alla band riguardo la sua realizzazione. \nI singoli promozionali estratti da questo album sono Celice, Analogue (All I Want), Cosy Prisons e Birthright. Per i primi tre bani sono stati anche realizzati dei videoclip. Il singolo di maggior successo di questo album \u00e8 Analogue (All I Want), primo singolo degli a-ha ad entrare nella Top 10 inglese dalla fine degli anni 80.\nTracce.\ncontiene traccia ROM: a-ha desktop player"}
{"id": "483564", "revid": "70439", "url": "https://it.wikipedia.org/wiki?curid=483564", "title": "Nardi Dei", "text": ""}
{"id": "483566", "revid": "124598941", "url": "https://it.wikipedia.org/wiki?curid=483566", "title": "Claudio Sala", "text": "Caratteristiche tecniche.\nGiocatore.\nPraticamente ambidestro, dribblava su entrambe le fasce laterali e calciava cross molto precisi con entrambi i piedi. \nCarriera.\nGiocatore.\nClub.\nCresciuto nel , fa il suo esordio con la prima squadra, in Serie C, nella stagione 1965-1966, e la stagione successiva ottiene la promozione con i brianzoli in Serie B. Il lo acquista lasciandolo in prestito ancora un anno in Lombardia: qui gioca un anno tra i cadetti. Arriva dunque a Napoli nel 1968.\nEsordisce in Serie A con la maglia azzurra il successivo 29 settembre in Napoli- (1-1), sostituendo a gara iniziata Harald Nielsen. L'allenatore Giuseppe Chiappella lo schiera pi\u00f9 volte fra i titolari, Il bottino finale di Sala con il club campano sar\u00e0 di 23 presenze e 2 reti in campionato, 4 presenze e 1 rete (gol vittoria al campione in carica) in Coppa delle Fiere, 4 presenze e 1 rete in Coppa delle Alpi, e 2 presenze senza reti in Coppa Italia.\nDopo un anno, infatti, il Napoli lo cede al per la somma di 470 milioni. Con i piemontesi vince la Coppa Italia 1970-1971, A fine annata vince lo scudetto, il primo per il club dalla tragedia di Superga, e per un solo punto in classifica non sfiora il bis tricolore l'anno successivo, in cui partecipa alla Coppa dei Campioni, in cui segna 2 gol che ne fanno il migliore marcatore granata in questa competizione. Fondamentali, in questi anni, sono i suoi assist per i \"gemelli del gol\" Paolo Pulici e Francesco Graziani.\nNel 1980, a 33 anni, e dopo undici stagioni a Torino si trasferisce in Serie B al . Coi rossobl\u00f9 ottiene la promozione in Serie A, dove giocher\u00e0 l'ultima gara della carriera nel 1982. In massima serie totalizza 323 partite e 27 gol.\nNazionale.\nCon la maglia della nazionale italiana ha disputato 18 partite, partecipando al in Argentina chiuso dagli azzurri al quarto posto.\nRiconoscimenti.\nIl Genoa lo ha inserito nella sua Hall of Fame; decisione analoga stabilita anche dal Monza"}
{"id": "483567", "revid": "339392", "url": "https://it.wikipedia.org/wiki?curid=483567", "title": "Pasta brise\u00e8", "text": ""}
{"id": "483570", "revid": "70439", "url": "https://it.wikipedia.org/wiki?curid=483570", "title": "Nardidei", "text": ""}
{"id": "483571", "revid": "104265", "url": "https://it.wikipedia.org/wiki?curid=483571", "title": "Fava di Leonforte", "text": "La fava di Leonforte \u00e8 un legume tipico del territorio di Leonforte in provincia di Enna. \u00c8 una produzione tipica siciliana, come tale \u00e8 stata ufficialmente inserita nella lista dei prodotti agroalimentari tradizionali italiani (P.A.T) del Ministero delle politiche agricole alimentari e forestali (Mipaaf). \nCaratteristiche.\nLe fave in Sicilia in virt\u00f9 del loro elevato contenuto proteico sono state per lungo tempo considerate la \"carne dei poveri\". Destino cui non \u00e8 sfuggita la fava di Leonforte.\n\u00c8 di facile cottura, i semi hanno dimensioni giganti e sono molto saporiti. Si pu\u00f2 utilizzare in cucina per preparare il macco, piatto tipico tradizionale siciliano, e molti altri piatti tradizionali e non."}
{"id": "483572", "revid": "148107", "url": "https://it.wikipedia.org/wiki?curid=483572", "title": "Operatore hamiltoniano", "text": "Un operatore hamiltoniano, nella meccanica quantistica, \u00e8 un operatore matematico che applicato alla funzione di stato del sistema d\u00e0 come risultato l'hamiltoniana del sistema (cio\u00e8 un semplice valore scalare). In quanto generatore dell'evoluzione temporale gioca un ruolo centrale nello sviluppo della meccanica e nel suo utilizzo.\nDefinizione newtoniana.\nIn un sistema newtoniano, come per i valori associati anche per l'operatore hamiltoniano formula_1 risulta la somma dell'operatore energia cinetica formula_2 e dell'operatore energia potenziale formula_3:\ndove nel caso di una particella di massa \"m\":\ncon formula_6 l'operatore impulso associato all'equazione di stato. Nel caso dell'equazione di Schroedinger:\nL'operatore nabla quadro formula_8 \u00e8 il laplaciano.\nL'hamiltoniana di Schr\u00f6dinger quindi \u00e8:\nCome ogni operatore associato ad un'osservabile (in questo caso all'energia), l'Hamiltoniano \u00e8 un operatore lineare autoaggiunto. I suoi autostati sono gli stati stazionari del sistema considerato e i suoi autovalori sono i livelli energetici corrispondenti.\nDal punto di vista dell'algebra lineare possiamo considerare l'Hamiltoniano come una matrice hermitiana generalmente di dimensione infinita.\nSistemi di pi\u00f9 particelle.\nIl formalismo pu\u00f2 essere esteso ad un sistema di formula_10 particelle:\ndove:\n\u00e8 l'energia potenziale, mentre:\n\u00e8 l'energia cinetica dell\"'n\"-esima particella, per la quale il laplaciano ha la forma:\nSi ottiene in questo modo la forma dell'equazione di Schr\u00f6dinger per un sistema di formula_10 particelle:\nNei problemi a pi\u00f9 corpi il moto di una particella dipende in generale dalla configurazione complessiva del sistema. Infatti, il potenziale caratteristico del sistema dipende dalla configurazione dei corpi, e pertanto anche l'energia cinetica dipende da tale configurazione in modo da conservare l'energia totale. Questo pu\u00f2 generare la presenza di gradienti \"misti\" del tipo:\ndove formula_18 \u00e8 la massa dell'insieme di particelle. Tali espressioni sono dette \"termini di polarizzazione di massa\".\nSe le formula_10 particelle che compongono il sistema non sono reciprocamente interagenti l'energia potenziale del sistema pu\u00f2 essere scritta come la somma delle energie possedute dai singoli componenti:\ne la forma generale dell'hamiltoniano \u00e8:\ndove la somma \u00e8 presa su tutte le particelle.\nEquazione di Schr\u00f6dinger.\nCaso stazionario.\nL'equazione di Schr\u00f6dinger omogenea:\nespressa nel formalismo di Dirac va interpretata come un'equazione agli autovalori. formula_23 \u00e8 una matrice di cui si vogliono trovare autovettori e autovalori. In rappresentazione delle coordinate prende la forma:\ne genera un'equazione differenziale le cui soluzioni corrispondono agli autostati di formula_23.\nAd esempio, per la particella libera in cui compare unicamente l'energia cinetica:\nLe cui soluzioni sono le onde piane di impulso formula_27, date da:\nEquazione di Schr\u00f6dinger dipendente dal tempo.\nL'equazione di Schr\u00f6dinger dipendente dal tempo ha la forma:\nL'evoluzione temporale, essendo una trasformazione canonica, \u00e8 rappresentata da un operatore unitario formula_30. formula_23 ne \u00e8 il generatore, quindi:\nApplicando questa relazione ad un generico stato si deduce la rappresentazione di formula_23:\nEvoluzione temporale.\nLa legge di evoluzione temporale \u00e8 la seguente:\nNel caso di un'Hamiltoniano indipendente dal tempo si pu\u00f2 scrivere facilmente anche l'operatore di evoluzione temporale tra il tempo formula_36 e il tempo formula_37:\nPerci\u00f2 gli stati, in rappresentazione di Schr\u00f6dinger, evolvono secondo la legge:\nGli stati stazionari quindi sono tutti e soli gli autostati dell'Hamiltoniano.\nEquivalentemente, si pu\u00f2 scrivere l'evoluzione temporale in rappresentazione di Heisenberg:\ndove le parentesi quadre indicano il commutatore tra formula_23 e formula_42. Questo dice in particolare che le costanti del moto sono le osservabili che commutano con l'Hamiltoniano.\nCostanti del moto e simmetrie.\nQuando un'osservabile formula_42 commuta con l'Hamiltoniano ne ricaviamo una doppia interpretazione. formula_42 \u00e8 una costante del moto perch\u00e9 invariante rispetto alla trasformazione generata da formula_23 (l'evoluzione temporale). Allo stesso tempo per\u00f2 formula_23 \u00e8 invariante rispetto alla trasformazione generata da formula_42. Questa informazione pu\u00f2 essere molto utile per semplificare la soluzione dei problemi.\nAd esempio, nel caso dell'atomo di idrogeno, la quantit\u00e0 di moto totale \u00e8 una costante del moto. Questo significa anche che l'Hamiltoniano \u00e8 invariante per traslazioni, in accordo col fatto che stiamo considerando un sistema isolato. Quindi \u00e8 possibile, tramite un cambio di variabili canonico, dividere formula_23 nella sua parte legata al moto del centro di massa e in quella relativa. Poich\u00e9 le due parti commutano possiamo studiarle separatamente con notevole risparmio di calcolo.\nAnche il momento angolare formula_49 commuta con formula_23, e poich\u00e9 si tratta del generatore delle rotazioni, passando in coordinate sferiche possiamo studiare separatamente la parte radiale da quella angolare.\nSeparabilit\u00e0 dell'operatore hamiltoniano.\nSe occorre descrivere un sistema composto da pi\u00f9 sotto-sistemi, generalmente non \u00e8 possibile considerare i sotto-sistemi come indipendenti l'uno dall'altro: l'energia cinetica totale \u00e8 la somma delle singole energie cinetiche, ma nell'energia potenziale rientrano termini di mutua interazione.\nSe formula_1 fosse separabile, allora l'operatore hamiltoniano totale sarebbe la somma aritmetica degli operatori hamiltoniani di ciascun sottosistema. Di conseguenza la funzione d'onda totale del sistema sarebbe la produttoria di tutte le funzioni d'onda, e l'energia totale la sommatoria delle energie. In prima approssimazione \u00e8 possibile considerare un hamiltoniano composto da parti indipendenti e perci\u00f2 separabili, ma questo nella realt\u00e0 non avviene, poich\u00e9 nella stragrande maggioranza dei casi i termini di interazione hanno una fondamentale importanza. D'altra parte \u00e8 possibile condurre una trattazione approssimata, detta teoria perturbativa.\nL'obiettivo \u00e8 quello di arrivare a:\novvero ad una somma di termini completamente indipendenti.\nNello specifico, in un sistema composto da nuclei e da elettroni che orbitano intorno ad essi, la massa dei nuclei \u00e8 molto maggiore rispetto alla massa degli elettroni e, per questo motivo, a parit\u00e0 di quantit\u00e0 di moto, i nuclei hanno una velocit\u00e0 pressoch\u00e9 nulla rispetto agli elettroni e si possono considerare fermi.\nStabilendo convenzionalmente che la massa dell'elettrone, il momento angolare e la carica elettrone abbiano valore pari ad 1, sulla base di questa ipotesi solo gli elettroni hanno un proprio moto. A questo punto si calcola formula_1:\nInnanzitutto \u00e8 possibile tralasciare l'energia cinetica dei nuclei e l'energia potenziale tra coppie di nuclei.\nPer il resto abbiamo:\nAlla fine si ottiene:\nL'operatore hamiltoniano (l'energia) \u00e8 il generatore dell'evoluzione temporale, nel senso che se formula_59 \u00e8 una funzione delle posizioni e dei momenti, una traslazione infinitesima nel tempo formula_60 genera una proporzionale traslazione infinitesima formula_61 della funzione, secondo:\nove le parentesi sono di Poisson nel caso della meccanica hamiltoniana e sono commutatori (fratto formula_63) in meccanica quantistica.\nEquivalentemente, l'evoluzione infinitesima indietro nel tempo ha come generatore meno-l'hamiltoniana - il che non equivale a invertire le equazioni del moto. Quindi abbiamo inversione del tempo come inversione dello spettro dell'energia. Se definiamo formula_64 il tempo crescente, la dinamica nella sua direzione \u00e8 generata da formula_65:"}
{"id": "483573", "revid": "123441757", "url": "https://it.wikipedia.org/wiki?curid=483573", "title": "IBA (azienda)", "text": "L'Israel Broadcasting Authority (IBA; , \"Rash\u00f9t Ha-Shid\u00far\") \u00e8 stato l'ente radiotelevisivo pubblico dello stato di Israele.\nNacque nel 1948 come radio, chiamata \"Kol Yisrael\", poi cambiato in \"Israel Broadcasting Service\" nel 1951, e nel 1968 cominci\u00f2 le trasmissioni televisive.\nLa IBA \u00e8 entrata a far parte dell'Unione europea di radiodiffusione nel 1957, mentre il debutto all'Eurovision Song Contest risale al 1973. Di quest'ultimo ha organizzato le edizioni del 1979 e del 1999, mentre l'edizione del 2019 \u00e8 stata organizzata dalla IPBC.\nLa chiusura.\nIl 9 maggio 2017 viene detto ai dipendenti, due ore prima della chiusura ufficiale, che l'IBA sarebbe stata chiusa e sostituita dal nuovo ente IPBC. A dare la notizia \u00e8 stata la giornalista Geula Even.\nLe trasmissioni televisive, tuttavia, sono proseguite fino al 13 maggio e l'ultimo programma ad esser andato in onda su Channel 1 \u00e8 stato la finale dell'Eurovision Song Contest 2017 di Kiev, dove Ofer Nachshon, nell'annunciare i voti della giuria israeliana, ha annunciato che quella in corso sarebbe stata l'ultima trasmissione dell'ente radiotelevisivo.\nLe trasmissioni radiofoniche, invece, si sono protratte fino al giorno successivo. L'ultimo programma \u00e8 stato \"Progressive and Other Animals\", presentato da Boaz Cohen, mentre l'ultima canzone trasmessa \u00e8 stata \"Shine On You Crazy Diamond\" dei Pink Floyd.\nLe trasmissioni della neocostituita Israeli Public Broadcasting Corporation (nota come KAN) sono iniziate il 15 maggio 2017, ma nonostante ci\u00f2 buona parte degli impiegati dell'IBA \u00e8 stata licenziata.\nSimile sorte sub\u00ec nel 2013 anche l'ERT, l'azienda pubblica di teleradiodiffusione greca, che nel giro di pochi giorni \u00e8 stata chiusa e sostituita l'anno successivo dalla NERIT, ma in questo caso il governo greco ha deciso nel 2015 la riapertura del vecchio ente.\nOrganizzazione.\nL'IBA gestiva 2 canali televisivi e 8 stazioni radiofoniche."}
{"id": "483574", "revid": "599013", "url": "https://it.wikipedia.org/wiki?curid=483574", "title": "Iba", "text": ""}
{"id": "483593", "revid": "14691", "url": "https://it.wikipedia.org/wiki?curid=483593", "title": "Darwin (album)", "text": ""}
{"id": "483595", "revid": "54370", "url": "https://it.wikipedia.org/wiki?curid=483595", "title": "Saab 39 Gripen", "text": ""}
{"id": "483598", "revid": "1067855", "url": "https://it.wikipedia.org/wiki?curid=483598", "title": "Campionato europeo maschile di pallacanestro 2003", "text": "Il 33\u00ba Campionato Europeo Maschile di Pallacanestro FIBA (noto anche come FIBA EuroBasket 2003) si \u00e8 tenuto dal 5 al 14 settembre 2003 in Svezia.\nI Campionati europei maschili di pallacanestro sono una manifestazione biennale tra le squadre nazionali organizzato dalla FIBA Europe.\nSquadre partecipanti.\nLa prima di ogni girone si qualifica automaticamente per i quarti di finale.\nLa seconda e terza di ogni girone si affronteranno in un turno preliminare per definire le quattro sfidanti per i quarti di finale.\nQuattro gironi di qualificazione di 4 squadre:\nClassifica finale.\nEssendo stata la eliminata ai quarti di finale, le prime tre classificate hanno accesso alle Olimpiadi di Atene.\nStatistiche.\n\"Dati aggiornati al 14 settembre 2003, fine della manifestazione\""}
{"id": "483600", "revid": "729019", "url": "https://it.wikipedia.org/wiki?curid=483600", "title": "Vulcanair", "text": "Vulcanair \u00e8 un'industria aeronautica italiana con sede a Casoria (Napoli).\nStoria.\nLa Vulcanair \u00e8 nata nel 1996 ma \u00e8 erede della ben pi\u00f9 lunga tradizione aeronautica della Partenavia.\nLa Partenavia era nata a Napoli nei primi anni Cinquanta su iniziativa dei fratelli Pascale che costruirono il loro primo biposto in una autorimessa di Mergellina nel 1951.\nLa Partenavia era col tempo divenuta un'azienda importante del settore e nel 1970 aveva costruito lo stabilimento di Casoria, nei pressi dell'aeroporto di Capodichino di Napoli, collaborando tramite Aeritalia all'MD 80 ed al Boeing 747.\nNel 1998 la Partenavia in bancarotta viene acquisita dalla Vulcanair che riprende la produzione nello stabilimento di Casoria da cui l'azienda ha accesso diretto alle piste dell'Aeroporto di Capodichino.\nIl nome ed il logo della nuova societ\u00e0 traggono spunto dal vicino Vesuvio.\nNel 2000 la Vulcanair inizia la collaborazione con l'ATR.\nProduzione.\n la Vulcanair impiega 160 addetti alla produzione di aerei bimotori progettati da Stelio Frati e Luigi Pascale. \nGli aerei della Vulcanair sono venduti a privati, operatori di voli charter, agenzie governative sia in Italia che in diversi paesi esteri (principalmente Stati Uniti, Germania, Tunisia) e societ\u00e0 di servizio (rilevamento, mappatura del territorio).\nGli aerei in produzione sono:\nTraining.\nDal 2005 la Vulcanair \u00e8 un'organizzazione approvata a Parte 147.\nL'approvazione consente di effettuare esami validi per il rilascio e l'estensione della LMA (Licenza di Manutentore Aeronautico). Nel 2010 ha ottenuto l'estensione a tutte le categorie ponendola in posizione leader in Italia nella formazione basica."}
{"id": "483604", "revid": "339392", "url": "https://it.wikipedia.org/wiki?curid=483604", "title": "Democrazia Popolare (Sinistra Unita)", "text": ""}
{"id": "483622", "revid": "767487", "url": "https://it.wikipedia.org/wiki?curid=483622", "title": "Volver - Tornare", "text": "Volver - Tornare \u00e8 un film del 2006 diretto da Pedro Almod\u00f3var.\nPresentato in concorso al Festival di Cannes 2006, ha vinto il premio per la migliore sceneggiatura e per la migliore interpretazione femminile (Pen\u00e9lope Cruz, Carmen Maura, Lola Due\u00f1as, Chus Lampreave, Yohana Cobo, Blanca Portillo).\nTrama.\nLe sorelle Raimunda e Sole abitano a Madrid, ma vengono da un paese della Mancia, dove vivevano con la loro amica Agustina e la zia Paula, anziana e malandata, alla quale Raimunda \u00e8 molto affezionata. I genitori risultano morti in un incendio quattro anni prima. Quando Agustina telefona a Sole per comunicare la morte della zia, lei chiama la sorella, che \u00e8 per\u00f2 alle prese con un problema pi\u00f9 urgente: la figlia adolescente, Paula, ha ucciso Paco, marito di Raimunda e suo patrigno, per difendersi da un tentativo di violenza.\nMentre madre e figlia nascondono il cadavere all'insaputa di tutti, Sole si reca da sola al funerale della zia, dove viene a conoscenza dalle voci di paese di fenomeni paranormali connessi con lo spirito di Irene, sua madre, che alcune donne del paese riferiscono di aver visto. Di ritorno a Madrid, Sole scopre che la madre \u00e8 tornata insieme a lei, nascosta nel bagagliaio dell'auto. La donna, che non si comporta affatto come un fantasma, si installa a casa di Sole sotto la falsa identit\u00e0 di un'immigrata russa.\nNel frattempo, Emilio, il titolare di un ristorante presso il quale Raimunda aveva lavorato e che ora ha intenzione di vendere, le lascia le chiavi del locale affinch\u00e9 possa mostrarlo ad eventuali acquirenti interessati. Raimunda inizia cos\u00ec un'attivit\u00e0 di ristorazione non autorizzata, cucinando per una troupe cinematografica che sta girando un film nei dintorni, e fa sparire il cadavere del marito, che aveva nascosto nel congelatore del ristorante. Agustina scopre di essere ammalata di cancro e le chiede un ultimo favore: scoprire dove \u00e8 sua madre, scomparsa lo stesso giorno dei genitori delle due sorelle; secondo lei Raimunda potrebbe interrogare il fantasma di Irene. Insospettita dalle ripetute allusioni, Raimunda si reca a casa di Sole per confrontarsi con la sorella, la quale, dopo molte esitazioni, le rivela la presenza della madre.\nSolo a questo punto, nel dialogo fra madre e figlia, il pubblico conosce il retroscena: quattro anni prima Irene aveva saputo che suo marito aveva abusato di Raimunda, fatto dal quale era nata la figlia Paula. Pazza di dolore, si era recata nel capanno per affrontarlo e l'aveva trovato che dormiva con la madre di Agustina; decise quindi di dare fuoco al capanno, uccidendoli entrambi. Tornata in paese, dove tutti la credevano morta nell'incendio, si era nascosta in casa di sua sorella e l'aveva curata fino alla morte. Sciolti tutti i dubbi e riconciliatasi con le figlie, alla fine del film Irene decide di tornare al paese, per espiare le sue colpe prendendosi cura di Agustina.\nTitolo.\n\"Volver\" significa \"Tornare\" e, oltre ad essere il titolo del tango cantato da Penelope Cruz in una scena culminante, sottolinea la tematica principale dell'opera."}
{"id": "483623", "revid": "466539", "url": "https://it.wikipedia.org/wiki?curid=483623", "title": "Campionato europeo maschile di pallacanestro 2001", "text": "Il 32\u00ba Campionato Europeo Maschile di Pallacanestro FIBA (noto anche come FIBA EuroBasket 2001) si \u00e8 tenuto dal 31 agosto al 9 settembre 2001 in Turchia.\nI Campionati europei maschili di pallacanestro sono una manifestazione biennale tra le squadre nazionali organizzato dalla FIBA Europe.\nSquadre partecipanti.\nLa prima di ogni girone si qualifica automaticamente per i quarti di finale. La seconda e terza di ogni girone si affronteranno in un turno preliminare per definire le quattro sfidanti per i quarti di finale.\nLa composizione dei gironi \u00e8 stata la seguente:\nStatistiche.\n\"Dati aggiornati al 9 settembre 2001, fine della manifestazione\"\nIndividuali.\nPunti\nRimbalzi\nAssist\nPalle rubate\nStoppate\nSquadra.\nPunti\nRimbalzi\nAssist\nPalle rubate\nStoppate"}
{"id": "483626", "revid": "125708231", "url": "https://it.wikipedia.org/wiki?curid=483626", "title": "Borsa Italiana", "text": "La Borsa Italiana \u00e8 una societ\u00e0 che gestisce il mercato finanziario italiano, comunemente noto come \"Borsa di Milano\"; fondata nel 1808, \nNata nel 1998 dalla privatizzazione dei mercati di borsa, Borsa Italiana S.p.A. il 23 giugno 2007 entr\u00f2 a far parte del London Stock Exchange Group, holding che controllava il 100% di Borsa Italiana S.p.A. e il 100% di London Stock Exchange plc.. La holding tent\u00f2 pi\u00f9 volte la fusione con Deutsche B\u00f6rse, ma l'operazione venne bloccata dalla Commissione Europea per evitare un monopolio. \nNell'ottobre 2020 Borsa Italiana S.p.A. venne ceduta ad Euronext, in cordata con Intesa Sanpaolo e Cassa Depositi e Prestiti attraverso la controllata Cdp Equity, per 4,44 miliardi di euro. Con l'aggregazione tra Euronext e Borsa Italiana nacque la prima piazza di quotazione azionaria in Europa, con oltre 1.800 societ\u00e0 quotate. \nIl suo peso sul totale dell'economia dell'Italia \u00e8 in crescita: la capitalizzazione complessiva delle societ\u00e0 quotate a dicembre 2021 si attesta a 757 miliardi (pari al 43,1% del Pil), in crescita del 24,7% rispetto al 2020.\nStoria.\nSolamente agli inizi del XX secolo venne introdotta una prima regolamentazione globale, nota con il nome di \"legge fondamentale\" (marzo 1913), atta a disciplinare la Borsa Valori, i mediatori e i titoli. Dodici anni dopo, venne delineata meglio la figura dell'agente di cambio, comparata a quella dei pubblici ufficiali. Durante il Ventennio fascista, il regime introdusse anche il \"Fondo comune di garanzia a tutela degli investitori\" e concesse un ruolo di mediazione importante alla Banca d'Italia. Gli anni settanta si rivelarono un altro periodo importante di innovazioni disciplinari, tra le quali emersero la fondazione della CONSOB per tutelare, vigilare e informare meglio i risparmiatori e i vari soggetti partecipanti alla Borsa. Negli anni ottanta venne migliorato il sistema informativo, consentendo la focalizzazione sul \"pubblico risparmio\" e sul \"valore mobiliare\", mentre invece nel decennio seguente si introdussero nuove figure di intermediazione, esemplificate dalle SIM. Verso la fine del secolo sono state approvate leggi che regolamentano i fondi comuni di investimento oltre a vari altri aspetti della Borsa\nIl d. lgs. 23 luglio 1996, n. 415 ha previsto l'avvio di una procedura di privatizzazione del mercato borsistico italiano, che ha portato alla nascita di \"Borsa Italiana S.p.A.\", che si occupa di gestire la Borsa valori con sede a Milano. Tale struttura ha iniziato ad operare a partire dal 2 gennaio 1998. Sempre in virt\u00f9 di tale decreto legislativo, nel 1997 Borsa Italiana (con sede a Milano nel Palazzo Mezzanotte, in piazza degli Affari) ha accorpato e sostituito anche tutte le piazze di scambio minori, che svolgevano una funzione prettamente regionale: Borsa Valori di Roma, Borsa Valori di Torino, Borsa Valori di Milano, Borsa Valori di Bologna, Borsa Valori di Genova; Borsa Valori di Venezia; Borsa Valori di Firenze; Borsa Valori di Napoli; Borsa Valori di Palermo; Borsa Valori di Trieste.\nNel 2007 la Borsa Italiana si \u00e8 fusa con la Borsa di Londra (London Stock Exchange) andando a creare il London Stock Exchange Group, holding che controlla il 100% di Borsa Italiana S.p.A. e il 100% di London Stock Exchange plc.\nIl 9 ottobre 2020 London Stock Exchange Group vende Borsa Italiana ad Euronext, in cordata con Intesa Sanpaolo e Cassa Depositi e Prestiti attraverso la controllata Cdp Equity con un aumento di capitale di 700 milioni, per 4,32 miliardi di euro. Con l'aggregazione tra Euronext e Borsa Italiana nasce la prima piazza di quotazione azionaria in Europa con oltre 1.800 societ\u00e0 quotate anche in altre sei Borse in Belgio, Francia, Irlanda, Paesi Bassi, Norvegia e Portogallo. L'operazione \u00e8 completata per 4,444 miliardi il 29 aprile 2021: Euronext annuncia il completamento dell'acquisizione di Borsa Italiana e il contestuale ingresso nell'azionariato di Euronext da parte di CdP col 7.31% (la stessa quota della cugina francese Caisse des D\u00e9p\u00f4ts et Consignations) e di Intesa Sanpaolo con l'1,3%. \nDescrizione.\nRuolo e caratteristiche.\nBorsa Italiana S.p.A. vigila sul corretto svolgimento delle negoziazioni, definisce i requisiti e le procedure di ammissione e di permanenza sul mercato per le societ\u00e0 emittenti, definisce i requisiti e le procedure di ammissione per gli intermediari, gestisce l'informativa delle societ\u00e0 quotate. Organizza e gestisce il mercato italiano utilizzando un sistema di negoziazione completamente elettronico per l'esecuzione degli scambi in tempo reale.\nSi occupa della regolamentazione e della gestione dei mercati. La funzione di vigilanza \u00e8 invece esercitata da Consob e da Banca d'Italia. Nel 2015, la capitalizzazione totale si \u00e8 attestata a 567,6 miliardi di euro, rappresentando il 34,8% del PIL nazionale.\nLe negoziazioni delle azioni appartenenti ai segmenti individuati da Borsa Italiana possono avvenire con l'intervento di operatori specialisti sul mercato incaricati dall'emittente di sostenere la liquidit\u00e0 degli strumenti azionari quotati.\nLa normativa di concentrazione, introdotta nell'ordinamento italiano con la legge 1/1991, prevede che gli intermediari inoltrino verso un mercato regolamentato dell'Unione Europea gli ordini provenienti dalla clientela italiana. Sono previste deroghe per gli scambi di importo molto elevato (i cosiddetti blocchi) e per le operazioni in cui l'intermediario riesca a ottenere a favore della clientela condizioni migliori di quelle presenti sul book di negoziazione&lt;ref name=\"La legge 1/1991\"&gt;&lt;/ref&gt;.\nLa direttiva MiFID ha soppresso dal novembre 2007 la normativa di concentrazione, consentendo agli intermediari finanziari, come Banche e Societ\u00e0 di investimento, di costruire un proprio circuito di scambio dei titoli, detto sistema di negoziazione multilaterale, o di operare come internalizzatori sistematici, offrendo direttamente servizi di esecuzione degli scambi alla propria clientela. La Mifid prevede precise norme di tutela della trasparenza, fissando un set omogeneo di informazioni che dovranno essere diffuse prima e dopo gli scambi da tutte le trading venues (mercati regolamentati, sistemi multilaterali di negoziazione e internalizzatori sistematici), e degli investitori, imponendo agli intermediari il rispetto delle condizioni di best execution.\nDisciplina normativa.\nIl codice di commercio del 1865 affermava la natura pubblica delle Borsa valori italiane, istituite presso le Camere di commercio, confermata poi dal Codice commerciale del 1882 e dalla legge legge 20 marzo 1913 n. 272 che riformava in pi\u00f9 punti la materia. Con l'emanazione della legge 23 febbraio 1977, n. 49 - che disciplinava la negoziazione dei titoli non ammessi nel mercato di tipo borsa valori e che istitu\u00ec il \"mercato ristretto\" - la borsa valori era l'unico tipo di mercato finanziario, nonch\u00e9 mercato regolamentato esistente in Italia.\nLa normativa pi\u00f9 rilevante \u00e8 oggi contenuta nel d.lgs. 24 febbraio 1998, n. 58 che, fra le sue innumerevoli funzioni, ha quella di reprimere la manipolazione del mercato. Secondo l'ordinamento penale italiano la violazione delle normative di funzionamento del mercato pu\u00f2 dar luogo ad illeciti amministrativi o penali.\nNel 1999, il comitato guida sulla \"Corporate Governance\" nel 1999 ha emanato il codice di autodisciplina delle societ\u00e0 quotate. L'adesione delle societ\u00e0 quotate al Codice Preda era \"su base volontaria\", e il suo ambito di applicazione era limitato a Borsa Italiana. Sul modello delle leggi anglosassoni, ogni articolo era formato da testo legislativo, criteri applicativi e relativo commento.\nIl Codice Preda riprendeva il \"Code of Best Practice\" in vigore al \"London Stock Exchange\" a partire dal 1999.\nL'adozione di un codice di migliori pratiche e i suoi contenuti erano stati proposti l'1.12.1992 nella relazione conclusiva dei lavori del Comitato di studio degli Aspetti Finanziari della Corporate Governance, fondato e presieduto da Sir Adrian Cadbury. Le autorit\u00e0 della Borsa di Londra resero l'implementazione di questo codice \"obbligatoria\" per tutte le societ\u00e0 di capitali che volessero accedere al listino della Borsa di Londra.\nI mercati.\nIl sistema di contrattazione gestito dalla Borsa Italiana si suddivide in diversi mercati, a seconda dei prodotti negoziati:\nAzioni.\nAl suo interno, vi sono:\nETFPlus.\nDal 2 aprile 2007, gli strumenti finanziari che replicano l'andamento di mercato - quali ETF (Exchange traded funds), ETC (Exchange traded commodities) ed ETN (Exchange traded notes) - sono negoziati sullo specifico mercato ETFPlus. Dal dicembre 2014 \u00e8 possibile negoziare su questo mercato anche i fondi comuni aperti.\nObbligazionari.\nI mercati obbligazionari gestiti da Borsa Italiana S.p.A. sono quattro:"}
{"id": "483627", "revid": "767487", "url": "https://it.wikipedia.org/wiki?curid=483627", "title": "Lifelines (A-ha)", "text": "Lifelines \u00e8 il settimo album in studio del gruppo musicale norvegese a-ha, pubblicato nel 2002.\nDescrizione.\nQuesto \u00e8 l'ultimo album del gruppo registrato con la Warner Bros."}
{"id": "483630", "revid": "77358", "url": "https://it.wikipedia.org/wiki?curid=483630", "title": "Piazza Affari", "text": ""}
{"id": "483632", "revid": "122332289", "url": "https://it.wikipedia.org/wiki?curid=483632", "title": "Borsa di Milano", "text": "La Borsa di Milano era un mercato finanziario di tipo borsa valori operante in Italia, nonch\u00e9 il pi\u00f9 importante e famoso rispetto agli altri presenti, come in ordine cronologicole borse di Venezia (1630), Trieste (1775) e la Borsa di Roma (1802). \nA seguito della privatizzazione dei mercati di borsa, avvenuta nel 1998, le dieci borse valori locali presenti in Italia - Milano, Roma, Trieste, Venezia, Napoli, Torino, Genova, Firenze, Bologna e Palermo - sono state chiuse ed accorpate in un unico soggetto: Borsa Italiana.\nCon sede a Milano, Borsa Italiana \u00e8, oggi, la societ\u00e0 che si occupa della gestione e funzionamento di tutto il mercato finanziario italiano.\nStoria.\nDalla nascita ai primi 50 anni.\nLa \"Borsa di commercio\" di Milano fu istituita nel 1808 dal vicer\u00e9 del Regno d'Italia napoleonico Eugenio di Beauharnais. Si trattava di una borsa di commercio tradizionale, in cui si negoziavano valute, merci, titoli del debito pubblico e metalli preziosi.\nGli operatori autorizzati erano gli agenti di cambio ed i sensali, categorie che erano gi\u00e0 soggette a regolamentazione.\nLa sede iniziale fu presso il Palazzo del Monte di Piet\u00e0.\nSebbene le contrattazioni fossero ridotte, lo spazio era troppo ristretto e cos\u00ec gi\u00e0 nel settembre del 1809 si decise di trasferire gli scambi in Piazza Mercanti presso il Palazzo dei Giureconsulti, che ospit\u00f2 la Borsa di Milano per quasi un secolo.\nDopo il periodo napoleonico Milano ritorn\u00f2 a essere controllata dagli Austriaci, parte del Regno Lombardo-Veneto e un decreto imperiale del maggio 1816 ribad\u00ec i compiti e finalit\u00e0 della Borsa.\nSono attestati bollettini di borsa a partire dagli anni quaranta dell'Ottocento.\nIl progetto di statuto del 1850 confermava che a met\u00e0 del secolo le caratteristiche del mercato milanese erano ancora quelle di quarant'anni prima. Infatti, venivano indicati come oggetti di negoziazione le cambiali, i biglietti all'ordine, i pagher\u00f2, la seta in bozzoli, l'oro, l'argento, ogni altra mercanzia, le azioni industriali, gli effetti pubblici nazionali ed esteri. Gli intermediari ammessi erano gli agenti di cambio, i sensali di seta ed i sensali di mercanzie.\nLa prima societ\u00e0 privata in assoluto a quotarsi in Borsa a Milano fu la LVCI nel 1858, societ\u00e0 austriaca che si occupava della gestione delle ferrovie nel Regno Lombardo-Veneto.\nDall'unit\u00e0 d'Italia al secondo conflitto mondiale.\nNei primi decenni dopo l'Unit\u00e0 d'Italia quella di Milano non era la borsa pi\u00f9 importante d'Italia, infatti la Borsa di Genova era di gran lunga la pi\u00f9 importante del nuovo regno.\nDopo la nascita dell'Italia unita, alla Borsa di Milano vennero quotate, con l'intermediazione di banche su base azionaria come il Credito Mobiliare e la Banca Generale e molte case bancarie private milanesi, come Achille Villa, Burocco Casanova, Giulio Bellinzaghi, Zaccaria Pisa, Vonviller &amp; C., Weill-Schott, ingenti quantit\u00e0 di titoli di debito statali, necessari a ripagare gli sforzi finanziari sostenuti per l'unificazione, a cui si aggiunsero titoli di poche grandi societ\u00e0 private come banche, compagnie ferroviarie e assicurazioni.\nNel 1860, appena dopo l'annessione di Milano allo stato sabaudo, il bollettino di borsa menzionava solo due titoli azionari, quelli della Banca Nazionale nel Regno d'Italia e quelli delle Strade ferrate lombardo-venete.\nNel 1863 si aggiunsero altri sei titoli azionari, fra cui quelli del Credito Mobiliare e quelli della Societ\u00e0 per le Strade Ferrate Meridionali (oggi Bastogi. Nel 1868 fu quotata la Regia Tabacchi. Nel 1871 il listino si arricch\u00ec di altri sei titoli, fra cui quelli della Banca Generale.\nNel 1873 gli scambi alla Borsa di Milano raggiunsero il valore complessivo di un miliardo e mezzo di lire, contro i 3 miliardi della Borsa di Genova.\nTra i maggiori titoli industriali entrati nel listino di Milano tra il 1880 e il 1895 ci furono le azioni e le obbligazioni della Societ\u00e0 Italiana per le Strade Ferrate del Mediterraneo (oggi Mittel), della Navigazione Generale Italiana, delle Acciaierie e fonderie di Terni, della Societ\u00e0 generale immobiliare.\nLa seconda rivoluzione industriale in Italia si manifest\u00f2 con un po' di ritardo anche a causa della mancanza di materie prime e della non facilit\u00e0 di capitali mobilitabili. Nonostante questo gli ultimi due decenni dell'Ottocento, in particolare dal 1895, furono caratterizzati da una crescita economica e industriale molto intensa. Questa crescita fu promossa dal governo e da personalit\u00e0 lungimiranti come l'ingegner Giuseppe Colombo. I capitali vennero erogati da banche milanesi di nuova costituzione, come la Banca Commerciale Italiana (1894-5) e il Credito Italiano (1895); la Borsa venne scelta quale via per il convogliamento di capitali nelle grandi imprese e alcune banche si specializzarono appunto in questa funzione di intermediazione e garanzia verso il pubblico.\nIn conseguenza dello sviluppo industriale la piazza di Milano affianc\u00f2 quella di Genova come principale mercato finanziario del regno. Cos\u00ec i titoli azionari quotati a Milano aumentarono dai 23 del 1895 ai 54 del 1900, per toccare i 160 titoli nel 1913.\nQuesta crescita del mercato mobiliare sul finire del XIX secolo rese il Palazzo dei Giureconsulti non pi\u00f9 sufficiente ad accogliere tutti gli operatori, cos\u00ec fu deciso di realizzare un nuovo edificio specificatamente destinato a sede della borsa in Piazza Cordusio. Palazzo Broggi (opera di Luigi Broggi, oggi sede centrale milanese delle Poste Italiane) venne inaugurato nel 1901.\nLa Crisi economica del 1907 travolse la Borsa di Genova e di conseguenza, a partire da un momento compreso fra il 1909 ed il 1911, la Borsa di Milano si trov\u00f2 ad essere la piazza finanziaria pi\u00f9 importante d'Italia. \nPerci\u00f2, a partire dal 1910, iniziarono ad essere quotate alla Borsa di Milano le azioni di molte societ\u00e0 che avevano la sede in altre aree geografiche, come le societ\u00e0 immobiliari romane, le compagnie di navigazione e gli zuccherifici genovesi, le assicurazioni triestine e veneziane. Perci\u00f2 quella milanese inizi\u00f2 a configurarsi come la borsa di tutt'Italia.\nAlla met\u00e0 degli anni venti Palazzo Broggi si decise che non bastava pi\u00f9 e nel 1928 venne assegnata a Paolo Mezzanotte la realizzazione della nuova (e ultima) sede: Palazzo Mezzanotte, in Piazza Affari, che fu inaugurato nel 1932. \nLa forte riduzione della liquidit\u00e0, attuata dalla Banca d'Italia su ordine del governo, a partire dall'estate del 1927 tuttavia inizi\u00f2 a riverberarsi sull'economia e sulla Borsa. La crisi finanziaria del 1929 e seguenti depresse fortemente i valori dei titoli industriali, rivalutando il reddito fisso.\nLa volont\u00e0 del governo di indirizzare il risparmio privato verso il titoli del debito pubblico si realizz\u00f2 negli anni seguenti al 1929.\nCon l'avvento dello stato imprenditore e banchiere (IRI e pi\u00f9 tardi IMI) e con altri provvedimenti dirigistici, tra cui la chiusura dell'Italia nei confronti del mercato internazionale dei capitali, la funzione della Borsa quale intermediaria del capitale privato per le imprese perse di importanza, fatti salvi ancora alcuni titoli come Edison, Bastogi, Fiat, Pirelli, Ras, Assicurazioni generali.\nDal boom economico a oggi.\nNel dopoguerra il paese visse il boom economico e anche la borsa milanese per tutti gli anni cinquanta visse un periodo di ritrovata espansione domestica, nonostante il fatto che l'Italia perseguisse la continuazione della chiusura al mercato internazionale di capitali; in cui questa fase si assistette anche alla comparsa di rampanti speculatori come Michelangelo Virgillito (scalate alla Liquigas, Lanerossi, Assicuratrice Italiana) e poi la vicenda di Michele Sindona. A causa della perdurante disattenzione del governo ai temi dell'investimento borsistico in titoli industriali che di fatto privilegiava i titoli del debito pubblico, cui si aggiungevano i perduranti ostacoli normativi alla libert\u00e0 di movimento di capitali, nei due decenni successivi la borsa vide una fase di stagnazione.\nNel 1974 fu istituita la Commissione Nazionale per le Societ\u00e0 e la Borsa (CONSOB).\nNel 1978 su impulso della Banca d'Italia nasce Monte Titoli con lo scopo di avere un deposito unico degli strumenti finanziari di diritto italiano.\nNel 1983 furono quotati i primi fondi comuni di investimento di diritto italiano, pratica diffusa in tutti i maggiori Paesi del mondo Occidentale.\nLa privatizzazione e la nascita di Borsa Italiana S.p.A..\nCon la legge 2 gennaio 1991 n.1, venne approvata la riforma dei mercati mobiliari. Questa port\u00f2 all'istituzione del Consiglio di Borsa, con sede a Milano, che raccoglieva tutte le funzioni di organizzazione del mercato precedentemente gestite dai vari organi locali.\nNel 1996, con il decreto legislativo 23 luglio n.415, venne definitivamente sancito il completo passaggio di tutte le attivit\u00e0 di organizzazione e gestione dei mercati regolamentati dall\u2019autorit\u00e0 pubblica all\u2019impresa privata&lt;ref name=\"Il Dlgs 415/96\"&gt;&lt;/ref&gt;.\nA seguito di queste introduzioni, il 7 febbraio 1997 nacque la societ\u00e0 privata Borsa Italiana S.p.A., con sede a Milano, che accorp\u00f2 definitivamente tutte le borse valori locali presenti in Italia e alla quale venne affidata l'organizzazione e la gestione di tutti i mercati regolamentati allora presenti. La societ\u00e0 \u00e8 operativa dal 2 gennaio 1998."}
{"id": "483634", "revid": "116495261", "url": "https://it.wikipedia.org/wiki?curid=483634", "title": "Ian Hill", "text": "Biografia.\nNato a West Bromwich (vicino a Birmingham) il 20 gennaio 1952, inizia la pratica musicale con il contrabbasso prendendo lezioni dal padre, un bassista che suonava Jazz.\nCome bassista \u00e8 sempre stato sottovalutato dai fan del genere, per via del suo stile ritmico molto semplice, ma Ian Hill ha sempre dichiarato che il suo stile non \u00e8 mai stato virtuosistico, ma semplice e diretto. D'altronde tutto ci\u00f2 lo possiamo dedurre anche perch\u00e9 i principali compositori del gruppo sono sempre stati Tipton, Downing e Halford.\nDel resto Hill ha anche dato prova di saper armonizzare nei primi album come Sad Wings Of Destiny e Stained Class, citando questi per esempio, ma non si \u00e8 mai messo in mostra pi\u00f9 di tanto.\nNel 1969 form\u00f2 i Judas Priest con il suo compagno di scuola K.K. Downing."}
{"id": "483639", "revid": "92723", "url": "https://it.wikipedia.org/wiki?curid=483639", "title": "Rito romano", "text": "Il rito romano \u00e8 il rito liturgico tramandato dalla Chiesa di Roma ed \u00e8 attualmente quello pi\u00f9 diffuso del cristianesimo.\nAnticamente esistevano tanti altri riti non solo orientali ma anche occidentali. Nella Chiesa latina convivevano accanto al rito romano molti riti locali. Le maggiori chiese locali, infatti, esprimevano tutte un proprio rito particolare. In seguito, data la grandissima importanza attribuita a Roma, luogo del martirio dei santi Pietro e Paolo e sede del papato, il suo rito liturgico \u00e8 stato adottato altrove, rimpiazzando altri. \nDopo il Concilio di Trento, papa Pio V, con la bolla pontificia \"Quo primum tempore\" del 14 luglio 1570, stabil\u00ec che rimanessero solo quelli che potessero vantare un'antichit\u00e0 di almeno duecento anni. Alcuni riti non soppressi nel 1570, come per esempio il rito lionese e quelli di certi ordini religiosi, sono stati abbandonati successivamente, soprattutto dopo il Concilio Vaticano II. Sopravvivono il rito ambrosiano, il rito mozarabico, il rito di Braga e quello dell'Ordine certosino. Con queste poche eccezioni, il rito romano oggigiorno \u00e8 in uso nell'intera Chiesa latina.\nNella Chiesa cattolica il rito romano \u00e8 il maggiore in termini di diffusione, e per questo si tende a volte a considerarlo erroneamente l'unico cattolico, dimenticando l'esistenza degli altri, sia della Chiesa latina sia delle Chiese cattoliche orientali.\nOrigini e storia.\nL'origine del rito romano \u00e8 oscura: i pi\u00f9 antichi manoscritti esistenti suggeriscono che intorno al 270 (parallelamente alla stessa occorrenza nell'Africa settentrionale) la liturgia del rito romano fu gradualmente tradotta dal greco al latino.\nMessa.\nCiascuna messa del rito romano contiene una parte fissa (preghiere e riti comuni a tutte le messe) e una parte mobile, detto il proprio, che cambia a seconda della circostanza o della celebrazione specifica: il proprio del tempo (es. in Avvento, in Quaresima), il proprio dei santi (nelle cui celebrazioni alcune parti possono essere comuni a pi\u00f9 santi della stessa classe), le messe rituali per certi sacramenti come il matrimonio o l'ordinazione, messe per varie necessit\u00e0 e occasioni, messe votive, messe per i defunti.\nLe parti mobili comprendono letture, preghiere e canti che hanno relazioni con la circostanza, mentre le parti fisse (es. presentazione delle offerte, consacrazione, Padre nostro, comunione) sono sempre uguali.\nLa struttura della messa \u00e8 suddivisa in due parti: la Liturgia della parola e quella eucaristica.\nIl rito romano si distingue anche per l'uso di colori diversi nei paramenti liturgici.\nCelebranti.\nA partire dall'edizione del 1969 del Messale Romano il rito romano ammette espressamente la concelebrazione della messa da parte di pi\u00f9 sacerdoti. Nelle edizioni anteriori del Messale, la concelebrazione non \u00e8 mai prevista. Nel rito romano del I millennio la concelebrazione \u00e8 presente in forme e circostanze diverse, fino a tramontare nel XII secolo. Fra il 1572 e il 1962, dalla prima all'ultima edizione, il Messale romano tridentino non include n\u00e9 esclude il concetto della concelebrazione, menzionata nelle edizioni tridentine del Pontificale Romanum dalla prima (1594) all'ultima, le quali prevedevano la concelebrazione solo nel rito dell'ordinazione presbiterale e della consacrazione episcopale. Per esempio, nella consacrazione episcopale il consacrante e il nuovo vescovo celebravano la \"messa dei catecumeni\" in cappelle distinte ma, compiuta l'ordinazione del nuovo vescovo, il consacrante e il consacrata concelebravano la \"messa dei fedeli\" allo stesso altare a partire dall'orazione sulle offerte.\nA parte il celebrante o i concelebranti, gli altri sacerdoti eventualmente partecipanti agiscono come ministri o sono semplici assistenti. \u00c8 possibile anche una messa presieduta da un vescovo, ma non da lui celebrata. Se, per una giusta causa, un vescovo presente ad una messa celebrata da un presbitero non celebra l'eucaristia, gli si raccomanda di presiedere la celebrazione, guidando almeno la liturgia della parola e benedicendo alla fine il popolo. Se egli non presiede in questa maniera la liturgia, assiste vestito dell'abito corale (con mozzetta e rocchetto) in un luogo adatto ma non alla cattedra. Pu\u00f2 portare la cappa magna soltanto in diocesi e nelle feste solennissime. \nNel rito romano, come in tutti gli altri riti liturgici della Chiesa cattolica, possono celebrare la messa solo i presbiteri e i vescovi. Il cardinalato di per s\u00e9 non abilita alla celebrazione della messa, ma dalla morte di Teodolfo Mertel nel 1899 non esiste pi\u00f9 alcun cosiddetto cardinale laico. Il Codice Piano Benedettino del 1917 stabil\u00ec che chi \u00e8 creato cardinale deve essere almeno presbitero, e l'attuale Codice di diritto canonico aggiunge che chi non \u00e8 gi\u00e0 vescovo alla nomina deve poi essere ordinato vescovo.\n\"I fedeli nella celebrazione della messa formano la gente santa, il popolo che Dio si \u00e8 acquistato e il sacerdozio regale, per rendere grazie a Dio, per offrire la vittima immacolata non soltanto per le mani del sacerdote ma anche insieme con lui, e per imparare a offrire se stessi\". Un diacono partecipante svolge funzioni specifiche. Anche un accolito e un lettore istituiti hanno compiti particolari, che nella loro mancanza sono affidati ad altri ministri laici: portare la croce, i ceri, il turibolo, il pane, il vino, l'acqua e proclamare le letture bibliche. Alcuni possono essere designati ministri straordinari della comunione (non dell'eucaristia). Altri compiti sono quelli del salmista, del cantore, del maestro del coro e del coro stesso, del sacrista, del commentatore, di coloro che raccolgono le offerte dei fedeli e di coloro che accolgono i fedeli alla porta della chiesa, li dispongono ai propri posti e ordinano i loro movimenti processionali.\nIncensazione.\nCon l'incensazione si rende onore a certe persone e cose. Nell'incensare l'ostia e il calice presentati al popolo dopo la consacrazione, si sottolinea che il pane e il vino sono diventati realmente il Corpo e il Sangue del Signore. Minore \u00e8 l'onore che si fa in altri casi di incensazione di persone e di oggetti.\nNel rito romano (qui molto diverso dall'ambrosiano) si fanno oscillare il turibolo in avanti e indietro con tre tiri doppi per il Santissimo Sacramento, per la croce d'altare, per l'Evangelario alla proclamazione del Vangelo, per la reliquia e le immagini di Ges\u00f9 esposte alla pubblica venerazione, per il sacerdote e per il popolo; con due tiri doppi si incensano le reliquie e le immagini dei santi esposte alla pubblica venerazione; con singoli tiri si incensa l'altare girandogli attorno o, se esso \u00e8 addossato alla parete, passandone prima la parte destra, poi la sinistra.\nPrima e dopo l'incensazione si fa un profondo inchino alla persona o alla cosa che viene incensata. Due sono le eccezioni: all'altare e alle offerte per la Messa non si fa inchino.\nL'incensazione del sacerdote e del popolo e quella all'ostensione dell'ostia e del calice vengono effettuate dal diacono o da un ministrante, le altre dal sacerdote stesso.\nCandele.\nNella messa di rito romano l'altare \u00e8 ornato da almeno due candelabri posti sopra o vicino all'altare con i ceri accesi. Il numero pu\u00f2 essere aumentato a quattro o a sei, specialmente nelle messe domenicali e festive di precetto. I candelabri devono essere sette quando celebra il vescovo della diocesi.\nNel presbiterio della chiesa durante i cinquanta giorni del tempo pasquale si trova inoltre il cero pasquale, che viene acceso obbligatoriamente per le messe pi\u00f9 solenni (delle domeniche, delle solennit\u00e0 e di tutti i giorni dell'ottava di Pasqua) e facoltativamente in altre celebrazioni liturgiche dello stesso periodo. Dopo Pentecoste \u00e8 messo nel battistero ed \u00e8 usato nel rito del battesimo. Nelle esequie pu\u00f2 essere messo accanto alla bara.\nNella veglia pasquale il cero pasquale, ornato con cinque grani d'incenso e acceso dal nuovo fuoco benedetto \u00e8 usato per la benedizione dell'acqua. I cinque grani d'incenso, che ricordano le cinque piaghe di Cristo, sono attaccati a degli spilloni che vengono conficcati nel cero a forma di croce. Sopra e sotto vi sono incise rispettivamente la prima e l'ultima lettera dell'alfabeto greco, l'alfa e l'omega, e attorno alla croce le quattro cifre dell'anno in corso.\nL'origine del rito intorno al cero pasquale in tale veglia \u00e8 da ricercare probabilmente nel rito della luce (il lucernario) con il quale i cristiani primitivi iniziavano la veglia di ogni domenica e di cui una variante, il rito del lucernario, persiste nelle celebrazioni vespertine del rito ambrosiano.\nInoltre vi sono i ceri nella festa della Presentazione del Signore al tempio, chiamata \"Candelora\", benedetti e distribuiti ai fedeli in questa festa; le candele di san Biagio, due candele incrociate (di solito legate tra di loro da un nastro) che vengono usate per benedire la gola e preservare dai malanni; ceri usati per la prima comunione o portati dai comunicandi in cerimonie solenni (cero della comunione); il cero che viene consegnato al padre del bambino o al padrino nella celebrazione del battesimo (cero battesimale).\nDi un certo rilievo i ceri portati durante le processioni (cero processionale) da incaricati o appartenenti a certe confraternite, e i ceri per le cerimonie funebri, che per tradizione non dovrebbero essere bianchi come quelli per l'altare, ma di cera grezza e quindi giallo-marroni.\nLiturgia delle ore.\nNel rito romano la liturgia delle ore ha come cardini le Lodi mattutine e i Vespri, che rivestono il carattere di preghiere del mattino e della sera. L'Ufficio delle letture conta la caratteristica propria di preghiera notturna per coloro che celebrano le vigilie, si pu\u00f2 adattare a qualunque ora del giorno. I sacerdoti e i diaconi aspiranti al presbiterato, che in quanto tali sono obbligati a recitare ogni giorno la liturgia delle possono scegliere una sola delle ore di Terza, Sesta e Nona invece di recitarle tutte. La Compieta \u00e8 l'ora che si recita prima del riposo notturno.\nAnche quei fedeli che non sono vincolati all'obbligo di recitare la liturgia delle ore \"sono caldamente invitati a partecipare alla liturgia delle ore, in quanto \u00e8 azione della Chiesa\".\nCon il motu proprio \"Summorum Pontificum\", papa Benedetto XVI concesse ai \"chierici costituiti \"in sacris\"\" (sacerdoti e diaconi) il permesso di usare, invece del testo della \"Liturgia delle ore\", quello del \"Breviario Romano\" promulgato nel 1962. Tale permesso non fu concesso ai membri degli istituti di vita consacrata e delle societ\u00e0 di vita apostolica che sono vincolati alla celebrazione della liturgia delle ore a norma delle proprie costituzioni, n\u00e9 riguarda edizioni del \"Breviario Romano\" anteriori a quella del 1962, per esempio quella di Pio V del 1568.\nL'edizione del \"Breviario Romano\" del 1962 ancora contiene l'ora di Prima. Nell'anno successivo, il Concilio Vaticano II decret\u00f2: \"L'ora di Prima sia soppressa\". L'Ufficio delle letture \u00e8 denominato \"Mattutino\", essendo spesso unito all'ora chiamata Lodi.\nSacramenti.\nBattesimo.\nLa celebrazione del battesimo nel rito romano \u00e8 abbastanza semplice. Quanto segue fa per lo pi\u00f9 riferimento al battesimo dei bambini. Il battesimo degli adulti viene celebrato secondo un analogo canovaccio, ma le varie parti del rito sono suddivise in celebrazioni distinte nel corso del catecumenato, e inoltre il candidato - essendo in et\u00e0 di ragione - ha una parte maggiore nell'interagire direttamente con il celebrante. \nSi inizia con i riti di accoglienza, che possono venire celebrati fuori dalla chiesa o del battistero (pi\u00f9 spesso tra le porte, nella bussola, per offrire ai neonati un riparo rispetto al clima esterno). Il celebrante (vescovo, sacerdote o diacono) fa il segno della croce sul candidato e invita i genitori e eventualmente i padrini a fare lo stesso.\nAvviene poi la liturgia della Parola con la lettura di uno o due brani della Scrittura, una breve omelia e la preghiera dei fedeli. Seguono una invocazione dei santi, una orazione di esorcismo (perch\u00e9 il bambino sia liberato dal peccato originale e consacrato a Dio) e l'unzione sul petto con l'olio dei catecumeni.\nPoi al fonte battesimale, di cui si benedice l'acqua, si celebra la liturgia del sacramento: i genitori e i padrini professano la fede della Chiesa nella quale il bambino sar\u00e0 battezzato e il celebrante fa la triplice infusione o immersione del bambino mentre pronuncia la formula trinitaria battesimale:\nSeguono l'unzione col sacro crisma sul capo del bambino, con la quale egli viene consacrato come membro di Cristo sacerdote, re e profeta, e la consegna di una veste bianca e un cero acceso. La veste bianca rappresenta la veste che nell'antichit\u00e0 i neo-battezzati indossavano dopo il battesimo per una settimana: avvenendo il battesimo durante la veglia pasquale, ci\u00f2 voleva dire fino alla domenica successiva, che non a caso si chiamava - e si chiama tuttora - Domenica \"in albis (depositis)\". Si ha ancora un ultimo rito esplicativo (\"Effet\u00e0\"), in cui il celebrante tocca orecchie e bocca del battezzato invocandone l'apertura all'ascolto della Parola di Dio e alla professione della fede. Si conclude con la recita del Padre nostro e la benedizione della madre del pap\u00e0 e di tutti i presenti e il congedo.\nNel rito romano del battesimo che era in uso prima del Concilio Vaticano II e che con licenza del parroco pu\u00f2 essere ancora adoperato, \"se questo consiglia il bene delle anime\", il celebrante all'inizio soffia tre volte nel volto del bambino dicendo: \"\"Exi ab eo immunde spiritus, et da locum Spiritui Sancto Paraclito\"; gli fa il segno della croce non solo nella fronte ma anche nel petto, benedice (con nove segni della croce) un po' di sale, che poi mette nella bocca del bambino, e pronuncia un esorcismo contro il diavolo (\"Exorcizo te, immunde spiritus ... Ergo, maledicte diabole ...\"\"). Poi mette l'estremit\u00e0 sinistra della stola sul bambino e lo introduce nella chiesa, recitando con i padrini il Credo degli apostoli e il Padre nostro mentre si procede verso il fonte battesimale, dove pronuncia un ulteriore esorcismo, compie il rito \"Effet\u00e0\", domanda al bambino se rinuncia a Satana (il padrino risponde: \"abrenuntio\" o \"rinuncio\"), lo unge con l'oleo dei catecumeni sul petto e sul dorso, domanda al bambino se crede nel Padre, nel Figlio e nello Spirito Santo e se vuole essere battezzato (il padrino risponde sempre) e poi lo battezza. Poi si fa l'unzione con il crisma sul capo del bambino, gli si impone sulla testa un panno bianco al posto di una veste bianca (\"\"loco vestis albae\") e si d\u00e0 al bambino o al padrino una candela accesa. Poi si pronuncia la formula di congedo senza benedizione.\nMatrimonio.\nNel rito romano, come nella Chiesa latina in generale, i ministri del matrimonio sono gli sposi, che si conferiscono mutuamente il sacramento esprimendo davanti alla Chiesa il loro consenso, mentre nelle tradizioni delle Chiese cattoliche orientali il sacerdote (vescovo o presbitero), oltre ad essere testimone dello scambio di consenso tra gli sposi, d\u00e0 una benedizione considerata necessaria per la validit\u00e0 del sacramento.\nNel rituale romano in uso prima del Concilio Vaticano II il sacerdote testimone qualificato poteva, secondo gli usi locali, dire \"Ego coniungo vos in matrimonium in nomine Patris, Filii et Spiritus Sancti\"\", frase che per\u00f2 non significava che egli fosse il ministro.\nAll'espressione, davanti al testimone qualificato (sacerdote o diacono avente la necessaria giurisdizione ordinaria o delegata) e altri due testimoni, del consenso degli sposi, il rito romano prevede l'aggiunta di altre cerimonie in conformit\u00e0 con gli usi locali: la benedizione e l'imposizione della fede nuziale, l'incoronazione degli sposi, preghiere pronunciate dagli stessi sposi, la consegna simbolica di una caparra, l'accensione congiunta di una candela per mezzo di due lucignoli che poi si spengono.\nOrdine sacro.\nAlcuni sacramenti possono essere amministrati anche dai laici (battesimo), altri dai presbiteri o vescovi (l'eucaristia - la messa -, la riconciliazione o penitenza - confessione - e l'unzione dei malati), ma due sacramenti possono essere amministrati solo da vescovi: l'ordine e la cresima (che per\u00f2 ammette delegati dal vescovo).\nL'ordine \u00e8 il sacramento con cui si consacra un diacono, un sacerdote o un vescovo.\n\u00c8 bene notare che la pienezza dell'Ordine spetta al vescovo, e che non vi sono consacrazioni di ordine superiore. \nInfatti i cardinali o il papa non ricevono un'ulteriore ordinazione. Questo deriva dal fatto che i primi in principio erano semplicemente i presbiteri e i diaconi incaricati della cura delle chiese della citt\u00e0 di Roma ed i vescovi delle diocesi intorno all'urbe (suburbicarie) e che il papa originariamente era semplicemente il vescovo della diocesi di Roma (tuttora lo \u00e8) e solo nel corso del tempo questa carica ha assunto il valore di guida della cristianit\u00e0. \nOrdinazione diaconale e sacerdotale.\nUna cerimonia solenne e complessa, celebrata durante una messa pontificale, consente al vescovo di ordinare i sacerdoti (o presbiteri) e i diaconi che lo coadiuvano. I due riti presentano la medesima struttura, pur variando ovviamente nei particolari testuali e rituali. La celebrazione prevede, dopo la liturgia della Parola e la verifica della volont\u00e0 dei candidati attraverso una serie di domande, una parte penitenziale (gli ordinandi, con il camice, si prostrano a terra e vengono invocati tutti i santi con le litanie), una parte essenziale con l'imposizione delle mani da parte del vescovo e la preghiera di ordinazione, una parte esplicativa con la vestizione dei paramenti diaconali (stola e dalmatica) e sacerdotali (pianeta), la consegna degli oggetti liturgici connessi al grado dell'ordine (l'evangeliario per i diaconi, il pane e il vino da consacrare per i presbiteri). I presbiteri ricevono anche un'unzione sulle mani con il crisma, che consacra per sempre il sacerdote; dopo l'unzione, delle bende (il \"crismale\") possono essere poste sul capo e a unire le mani del consacrato. L'ordinazione avviene alla cattedra oppure, davanti all'altare, al faldistorio, ovvero uno scranno mobile che serve al vescovo sia per pregare (come un inginocchiatoio) sia (se ci si siede sopra) per svolgere le funzioni sacerdotali maggiori, e indossando la mitria preziosa (uno dei tipi di mitria in dotazione ai vescovi).\nOrdinazione episcopale.\nAnche l'ordinazione episcopale, o vescovile, \u00e8 una cerimonia solenne e complessa, svolta durante una messa pontificale (prima dell'introduzione della concelebrazione ciascun vescovo celebrava contemporaneamente una messa diversa su un altare diverso), in cui di solito tre vescovi ordinano un nuovo vescovo. Dal punto di vista della validit\u00e0 basta un vescovo, ma la cerimonia (e la tradizione) richiedono la presenza di tre vescovi. \nL'ordinazione episcopale viene sempre effettuata direttamente dal papa o dietro il suo permesso esplicito, ma pu\u00f2 essere valida (anche se non legittima) anche in contrasto a questa disposizione, purch\u00e9 il consacrante sia un vescovo. Il vescovo che ordini un altro vescovo senza mandato pontificio incorre nella scomunica latae sententiae prevista dal Codice di diritto canonico (can. 1382). L'ordinazione episcopale, se conferita da un vescovo validamente ordinato, \u00e8 a sua volta valida a tutti gli effetti anche se l'ordinando non \u00e8 sacerdote: un vescovo non sacerdote, al momento della consacrazione episcopale, riceve infatti tutti gli ordini sacri. Questa regola \u00e8 adottata da moltissime Chiese Cristiane Cattoliche indipendenti, ma in contrasto con la Chiesa Cattolica Romana in cui attualmente, a norma del Codice di Diritto Canonico (can. 378), il candidato all'episcopato dev'essere presbitero da almeno cinque anni. \nLo svolgimento del rito avviene in questo modo: terminata la proclamazione del Vangelo, inizia la presentazione dell'ordinando con lettura del Mandato Apostolico e il canto del \"Veni Creator\". Dopo le domande che si pongono all'ordinando, questi si prostra a terra mentre si invoca la protezione dei santi con il canto delle litanie. Uno alla volta, nel silenzio, i vescovi concelebranti impongono le mani sul capo dell'ordinando. Terminato il rito dell'imposizione delle mani, due diaconi aprono l'Evangeliario sul capo dell'ordinato, mentre il vescovo presidente pronuncia la preghiera di ordinazione. Il vescovo presidente procede poi con l'unzione con il crisma sul capo dell'eletto e impone la mitria, dona il pastorale e l'anello episcopale. Terminati questi riti, se durante la cerimonia il neo vescovo prende possesso della diocesi dove si celebra l'ordinazione, siede alla cattedra e procede la messa da presidente, altrimenti siede accanto al vescovo che presiede. Dopo la comunione l'ordinato scende nell'assemblea per benedirla, preceduto dai due coconsacranti, mentre si canta l'inno \"Te Deum.\"\nRiti della settimana santa.\nLa Settimana Santa prevede riti particolari. Iniziano con la domenica delle Palme, che nel Novus Ordo \u00e8 la sesta domenica di Quaresima e nel Vetus Ordo la seconda domenica di Passione (tempo liturgico che comincia quattordici giorni prima di Pasqua).\nMa i riti pi\u00f9 importanti si svolgono durante il Triduo Pasquale, ovvero il gioved\u00ec, venerd\u00ec e sabato santo. \nIl Gioved\u00ec Santo ha luogo la \"Missa in Cena Domini\" (messa nella cena del Signore), solo vespertina. Al mattino viene celebrata, solo nelle cattedrali, la Messa Crismale, una messa stazionale presieduta dal Vescovo, in cui vengono benedetti gli olii sacri che nel corso dell'anno serviranno per le somministrazioni dei Sacramenti del Battesimo, della Cresima, dell'Unzione degli infermi e dell'Ordine, oltrech\u00e9 per la dedicazione delle chiese e degli altari. La Messa in Cena Domini si chiude con la reposizione delle ostie consacrate in un altare a ci\u00f2 predisposto. Dopo la messa si spoglia l'altare e, se \u00e8 possibile, si rimuovono le croci dalla chiesa. \u00c8 bene che si velino le croci che rimangono in chiesa. Da questo momento e fino al Sabato Santo non suonano pi\u00f9 le campane, che anticamente venivano legate.\nNelle edizioni tridentine del Messale Romano non si prevede la rimozione dalla chiese delle croci, velate dalla V Domenica di Quaresima, che nell'edizione 1962 \u00e8 chiamata \"Domenica I di Passione\" e nelle edizioni anteriori \"Domenica di Passione\".\nIl Venerd\u00ec Santo \u00e8 giorno aliturgico: non viene celebrata la messa. Nel pomeriggio si celebra la liturgia della Parola (compresa la lettura della Passione), una grande preghiera universale e lo svelamento della croce (le croci che erano state velate il giorno precedente rimangono velate) che verr\u00e0 utilizzata per l'adorazione delle croce (vedi Venerd\u00ec santo), invece della liturgia eucaristica avviene la Comunione sotto la specie del pane consacrato nei giorni precedenti.\nAnche il Sabato Santo la Chiesa da antica tradizione non celebra la messa, ma si dedica alla contemplazione del silenzio con la preghiera della Liturgia delle Ore.\nPoi nella notte seguente si inizia il tempo pasquale (tra le 22 e le 4), con la liturgia della Veglia pasquale, forse il rito pi\u00f9 complesso del rito romano, che comprende la benedizione del fuoco, l'accensione del cero pasquale, il canto dell\"'Exsultet\", una lunga e articolata liturgia della Parola (con un minimo di cinque e un massimo di nove letture tra Antico e Nuovo Testamento, e i rispettivi Salmi responsoriali), la benedizione dell'acqua battesimale e lustrale e la celebrazione della messa solenne di Resurrezione.\nBenedizioni.\nIl rito romano prevede molti tipi e forme di benedizioni, alcune delle quali sono molto semplici (es. quelle degli oggetti e delle altre realt\u00e0 di uso quotidiano - dal cibo agli aeroporti -, delle immagini dei santi), altre accompagnate da speciali processioni (es. le rogazioni, che prevedono la benedizione dei campi, e che si rifanno a una filiera di riti antichi precristiani), e infine quelle impartite durante le celebrazioni solenni (es. la benedizione eucaristica nella festa del Corpus Domini). \u00c8 da notare che quando si fanno altre processioni, come in onore del santo patrono, la benedizione viene data di norma dopo la conclusione della processione, mentre qui si parla di processioni finalizzate esplicitamente alla benedizione. \nVi sono benedizioni che possono essere fatte anche da laici (come quelle impartite dal capofamiglia), altre riservate ai diaconi, sacerdoti e vescovi, e una (la benedizione Urbi et Orbi) riservata al papa. Le benedizioni possono comportare o accompagnare un'indulgenza. \nLe benedizioni possono essere fatte con le mani, con l'eucaristia, con reliquie o con altri oggetti sacri.\nBenedizioni con le mani.\nAnticamente e in certi frangenti ancor oggi la benedizione viene praticata ponendo le mani sulla testa della persona che si benedice, ma quest'azione viene riferita ormai pi\u00f9 alla celebrazione di alcuni sacramenti (cresima, ordine, unzione dei malati) che alla benedizione. \nOggi di norma la benedizione consiste nel tracciare un segno di croce verticale nell'aria recitando la formula (di norma \"Benedictio Dei Omnipotentis, Patris, et Filii, et Spiritus Sancti descendat super vos et maneat semper\" - \"La benedizione di Dio onnipotente, Padre, Figlio e Spirito Santo discenda su di voi e con voi rimanga sempre\", o \"Benedicat vos Omnipotens Deus, Pater...\" - \"Vi benedica Dio onnipotente, Padre...\").\nI vescovi non tracciano una croce ma tre, una pronunciando il nome del Padre, una il nome del Figlio e una lo Spirito Santo. Se benedicono pi\u00f9 persone la prima croce viene tracciata al centro, la seconda a sinistra e la terza a destra.\nL'uso del Messale Romano del 1962.\nL'uso dell'edizione 1962 del Messale Romano \u00e8 concesso con l'autorizzazione del vescovo della diocesi, che definisce il luogo e i giorni in cui \u00e8 consentita la celebrazione eucaristica secondo tale Messale. \nDal 2007 al 2021, nelle chiese dove esisteva un gruppo di fedeli aderenti alla tradizione liturgica di prima del 1970 bastava l'autorizzazione del parroco o rettore della chiesa.\nNon sono autorizzate le anteriori edizioni del Messale tridentino: quella originale di papa Pio V (1570) e quelle di papa Clemente VIII (1604), di papa Urbano VIII (1634), di papa Leone XIII (1884) e quella contenente le riforme di papa Pio X e pubblicata nel 1920 da papa Benedetto XV.\nAltri riti.\nParticolari riti sono stati resi facoltativi o sono caduti in disuso.\nUn rito dimensionato ma non in disuso \u00e8 quello che riguarda l'offertorio, in cui i fedeli deponevano di fronte all'altare doni, oltre al pane e il vino usati per l'eucaristia.\nUn rito pontificio con aspetti caduti in disuso \u00e8 la constatazione della morte del papa.\nDopo l'accertamento medico del decesso del pontefice, il cardinale camerlengo assistito dall'Arcivescovo Vice-Camerlengo, dai Chierici e dal Notaio della Camera Apostolica, dal Maestro delle celebrazioni liturgiche e dai Cerimonieri Pontifici, firma l'atto ufficiale della constatazione ed eleva alcune preghiere in suffragio dell'anima del pontefice defunto. Successivamente si procede al sigillo degli appartamenti papali con la ceralacca e alla rottura dell'anello piscatorio una volta usato come sigillo per i brevi e la corrispondenza privata. \nTuttavia, anticamente il camerlengo batteva leggermente per tre volte con un piccolo martello sulla fronte del papa, chiamandolo con il suo nome di battesimo, e infine pronunziava la frase \"Vere Papa N. mortuus est\"-\"Papa n. \u00e8 morto veramente\". Questa parte del rito ha luogo per l'ultima volta con papa Benedetto XV nel 1922, poich\u00e9 alla morte di papa Pio XI il camerlengo Card. Eugenio Pacelli non ritenne opportuno l'uso del martelletto, che da allora cadde in disuso. Il rito tuttavia continua ad avere luogo.\nAltri riti riguardano lo svolgimento dei pontificali. Il pane e il vino per la messa venivano portati solennemente dal dispensiere vescovile, ovvero dal funzionario che aveva le chiavi della dispensa. Portava un piccolo scrigno contenente due ostie. Il cerimoniere mescolava tra di loro le due ostie, in modo che il dispensiere non sapesse quale era la prescelta per la consacrazione. Alla fine una veniva consacrata e l'altra mangiata sull'istante dal dispensiere. .\nLe cerimonie pi\u00f9 vistosamente cadute in disuso sono le pi\u00f9 fastose cerimonie pontificie, che negli ultimi decenni sono state drasticamente semplificate.\n\u00c8 caduta in disuso a partire da papa Giovanni Paolo I la cerimonia dell'incoronazione. Come detto nel paragrafo dedicato all'ordinazione, il papa non viene \"consacrato papa\", perch\u00e9 la sua ordinazione \u00e8 quella vescovile. Ma veniva incoronato con una cerimonia che nell'arco dei secoli era divenuta , mediati attraverso le processioni imperiali bizantine, sia nella gloria sia nel contrappasso. Gli imperatori bizantini (che pare per\u00f2 procedessero a piedi) portavano in mano un sacchetto di seta contenente polvere di sepolcro, e durante la processione solenne lo baciavano pi\u00f9 volte per ricordare la caducit\u00e0 della vita. Coloro cui era destinato il trionfo (imperatore o generale vittorioso) procedevano invece su un carro, e accanto avevano chi ricordava loro periodicamente di essere solo un essere umano. Il pontefice che entrava in San Pietro solennemente, in sedia gestatoria, con baldacchino e flabelli ornati di piume di struzzo bianche, prevedeva qualcosa di simile. Il cerimoniere lungo il tragitto fermava la solenne processione e diceva: \"Beatissime pater, sic transit gloria mundi\" (Beatissimo padre, cos\u00ec passa la gloria del mondo) e spegneva uno stoppino acceso in cima a un'asta portata da un apposito ministro. Al che il papa scendeva dalla sedia gestatoria, e si inginocchiava qualche istante a meditare sulla caducit\u00e0 delle cose terrene. Poi il papa risaliva sulla sedia gestatoria, il corteo riprendeva, e cos\u00ec per tre volte dall'ingresso nella basilica fino ai gradini dell'altare della confessione.\nL'incoronazione avveniva sul sagrato, o ai piedi di questo altare, e il papa assumeva la tiara o triregno.\nMolti altri aspetti delle cerimonie pontificie sono caduti in disuso. Tra questi l'uso di particolari strumenti (i gi\u00e0 citati flabelli). In disuso anche la sedia gestatoria, ovvero una sedia che aveva quattro prolungamenti o aste, due davanti e due dietro, e il papa seduto veniva portato a spalla da appositi dignitari denominati per l'appunto Sediari Pontifici. Sono in disuso anche certi paramenti: oltre alla citata tiara o triregno, da ricordare il fanone papale di solito solo rosso o bianco senza seguire gli altri colori liturgici) e altre cerimonie e strumenti, dal martello d'argento per abbattere la Porta Santa al succintorio.\nSono stati aboliti anche vari corpi militari che accompagnavano i pontificali pontifici. Tra questi la Guardia nobile (i cui militari erano scelti tra la nobilt\u00e0 romana), la Guardia Palatina e altre figure legate all'antica Corte Pontificia. In origine (quando il percorso non era delimitato da transenne) essi avevano il compito di far largo al corteo pontificio menando colpi di mazza sulla folla, ma ben presto la mazza divenne una semplice insegna d'onore. \nI mazzieri e gli altri corpi sono stati presenti l'ultima volta per l'incoronazione di papa Giovanni XXIII."}
{"id": "483640", "revid": "1924342", "url": "https://it.wikipedia.org/wiki?curid=483640", "title": "Goldfrapp", "text": "I Goldfrapp sono un duo musicale inglese di musica elettronica formatosi a Londra nel 1999 e costituito da Alison Goldfrapp (voce, synth) e Will Gregory (synth, programmazioni).\nBiografia.\nEsordi (1999-2002).\nAlison Goldfrapp inizia nei primi anni novanta l'attivit\u00e0 di vocalist, collaborando tra gli altri con Orbital, Tricky, Peter Gabriel e Portishead. Nel 1999 ha conosciuto casualmente il produttore di colonne sonore cinematografiche Will Gregory, che aveva gi\u00e0 ascoltato una demo di Alison. Gregory la invita a registrare una demo per un suo lavoro e, dopo alcuni mesi di telefonate e lavoro insieme, decidono di formare un gruppo musicale chiamato proprio Goldfrapp.\nNell'agosto 1999 il duo firma un contratto discografico con l'etichetta Mute Records, avente sede a Londra, e comincia subito le registrazioni per l'album di debutto. In un periodo di circa sei mesi nasce in un bungalow in affitto nella campagna del Wiltshire l'album \"Felt Mountain\", pubblicato nel settembre 2000 e contenente i successi \"Lovely Head\" e \"Utopia\", con il primo reso celebre in Italia anche da uno spot televisivo. Per promuovere l'album, i Goldfrapp tengono concerti non solo nel Regno Unito e in Europa, ma anche nel Nord America, dove suonano a supporto di Nick Cave &amp; the Bad Seeds e The Doves. Assieme a Alison e Will suonano in formazione il violinista italiano Davide Rossi, il batterista Rowan Oliver e il tastierista Andy Davies (poi sostituito da Angela Pollack).\nIl successo.\nIl secondo album \"Black Cherry\" viene registrato in uno studio a Bath, in Inghilterra, e pubblicato nell'aprile 2003. L'approccio musicale si discosta dal trip hop del precedente disco e si avvicina all'electro pop. Comunque anche questo disco ottiene consensi di pubblico e critica sia negli Stati Uniti che in Gran Bretagna, dove diventa disco di platino. Il primo singolo estratto dall'album \u00e8 \"Train\", seguito da \"Strict Machine\", \"Twist\" e dalla title-track.\nNel 2003 Alison Goldfrapp decide di modificare la sua immagine, ispirandosi in parte all'attrice Marlene Dietrich e in parte all'amore della cantante per gli animali e la mitologia. A partire da marzo, il gruppo intraprende un tour per promuovere il disco chiamato \"Black Cherry Tour\". Nel 2004 il tour fa tappa in Australia, Giappone, Europa e Nord America. Il gruppo suona a supporto dei Duran Duran.\nIl terzo album \"Supernature\" viene pubblicato nell'agosto 2005. Il suono del gruppo si mantiene sull'elettronica, ma si avvicina al glam-rock. L'album, che viene certificato disco di platino in Inghilterra nel 2008, riceve una nomination ai Grammy Award 2007 nella categoria \"miglior album di musica elettronica/dance\". Il singolo \"Ooh La La\" diventa un successo e viene seguito dai pezzi \"Number 1\", \"Ride a White Horse\" e \"Fly Me Away\".\nNel frattempo, nel 2006, i Goldfrapp avevano pubblicato la versione remix di \"Supernature\", chiamata \"We Are Glitter\" e diffusa nel Nord America e contenente anche un inedito, il brano \"Chic Satin\" dei Flaming Lips remixato dagli stessi Goldfrapp.\nIniziano a lavorare sul quarto album alla fine del 2006 a Bath. I lavori per\u00f2 non proseguono per il meglio e il successivo disco \"Seventh Tree\" verr\u00e0 pubblicato solo nel febbraio 2008. Il disco, caratterizzato da un suono che parte dal pop per spaziare nella musica ambient e downtempo, esordisce alla seconda posizione nella classifica inglese. Il primo singolo estratto \u00e8 \"A&amp;E\", seguito da \"Happiness\" e \"Caravan Girl\".\nNel 2008 Alison Goldfrapp ridisegna nuovamente la propria immagine e si veste come un'artista circense, sfruttando molto i colori bianco e fluo.\nAnni 2010.\nNel marzo 2010 viene commercializzato il quinto album, intitolato \"Head First\" e anticipato dalla pubblicazione del singolo \"Rocket\". Questa volta il suono del gruppo si fa notevolmente riconducibile alla musica disco puramente anni ottanta. L'album ottiene una nomination ai Grammy Award 2011 come \"miglior album di musica elettronica/dance\" dell'anno. Il secondo singolo estratto sar\u00e0 \"Alive\", mentre il terzo \u00e8 \"Belevier\", prodotto insieme a Davide Rossi e Vince Clarke.\nNel febbraio 2012 i Goldfrapp pubblicano una raccolta di hit chiamata \"The Singles\" e contenente tutto il materiale distribuito in precedenza come singoli e due brani nuovi appena registrati.\nIl 15 luglio 2013 viene pubblicato il singolo \"Drew\". Il 9 settembre seguente viene pubblicato il nuovo album, dal titolo \"Tales of Us\".\nNel marzo 2017 pubblicano \"Silver Eye\", anticipato dal singolo \"Anymore\", diffuso nel mese di gennaio 2017."}
{"id": "483643", "revid": "2206516", "url": "https://it.wikipedia.org/wiki?curid=483643", "title": "Rito bizantino", "text": "Il rito bizantino, detto talvolta rito costantinopolitano e conosciuto in Occidente pi\u00f9 in passato con il nome di rito greco per la lingua adottata (oggi nelle diverse lingue nazionali, gi\u00e0 uniformemente nella koin\u00e8 greca fino al XVIII secolo), \u00e8 il rito liturgico utilizzato dalle Chiese ortodosse e da alcune chiese \"sui iuris\" di tradizione orientale all'interno della Chiesa cattolica.\nTalvolta \u00e8 chiamato \"rito ortodosso\", perch\u00e9 usato dalle Chiese ortodosse, ma tale denominazione non \u00e8 corretta, poich\u00e9 esso \u00e8 rito proprio anche di numerose diocesi cattoliche (in particolare in Europa orientale e nel Medio Oriente). Tale rito ha avuto come centro di irradiazione la citt\u00e0 di Costantinopoli (l'odierna Istanbul). Gli ortodossi, soprattutto nel passato particolarmente avversi e ostili verso i \"greco-cattolici\", denominarono questi \"uniati\", termine dispregiativo ed errato certamente per le comunit\u00e0 precedenti al Grande Scisma delle Chiese (1054) e altre legittimamente riunite in un'unica Chiesa col Concilio di Basilea, Ferrara e Firenze (1431 \u2013 1445). \nIn Italia il rito bizantino \u00e8 storicamente praticato dalla Chiesa cattolica italo-albanese, organizzata nelle eparchie di Lungro, di Piana degli Albanesi e nell'Abbazia di Grottaferrata, comprendente i discendenti degli esuli albanesi (\"arb\u00ebresh\u00ebt\") che dal XV secolo si rifugiarono nel meridione d'Italia e i monaci del monastero basiliano provenienti maggiormente dalle suddette comunit\u00e0.\nLa variante slava orientale del rito bizantino \u00e8 tradizionalmente conosciuta come \"rito ruteno\".\nDifferenze rispetto al rito latino.\nI sacramenti.\nNel rito bizantino i sacramenti principali dell'iniziazione alla vita cristiana (battesimo, comunione e cresima) vengono celebrati insieme, nel momento del battesimo. Il battesimo si fa per immersione o per aspersione (l'acqua deve scorrere prima sulla testa e poi sul resto del corpo del bambino).\nNel matrimonio bizantino \u00e8 previsto il rituale dell'\"incoronazione degli sposi\". Il sacerdote pone davanti all'altare un tavolo; il rito segue con la coppia che bacia il Vangelo e la Santa Croce e poi gira tre volte attorno al tavolo insieme al celebrante.\nL'edificio della chiesa.\nGeneralmente le chiese di rito bizantino (cattoliche o ortodosse), anche quelle recenti, presentano affreschi in stile sulle pareti, che illustrano la vita dei santi o scene della vita di Ges\u00f9. \nDavanti all'altare, pienamente visibile dall'assemblea, \u00e8 posto un \"muro\" generalmente in legno sul quale sono poste icone dei santi. Essa \u00e8 l'iconostasi, che usualmente tutte le chiese bizantine posseggono. Lo spazio davanti all'iconostasi (riservato ai fedeli) \u00e8 detto \"navata\", quello dietro l'iconostasi (riservato ai celebranti) \u00e8 detto \"santuario\": l'altare \u00e8 collocato all'interno di quest'ultimo. Le aperture nell'iconostasi, che mettono in comunicazione il santuario con la navata, sono in numero di tre, simmetricamente disposte, solo la centrale pi\u00f9 grande \u00e8 detta Porta Regale, dalla quale passa solo il sacerdote durante le funzioni.\nLa Santa Messa.\nLa celebrazione liturgica comincia sempre con una preghiera allo Spirito Santo.\nLa messa domenicale viene celebrata in modo solenne, con molte parti cantate, ad accompagnare, sottolineare o intervallare le diverse fasi della liturgia. Anche la liturgia della parola \u00e8 cantata. La durata del rito \u00e8 di circa due ore. Al termine della celebrazione, la comunit\u00e0 rimane in chiesa per ricevere l'unzione e la benedizione per una buona settimana.\nLa tradizione bizantina di entrambe le chiese, cattolica e ortodossa, conosce tre forme di divina liturgia (cos\u00ec \u00e8 chiamata la liturgia dell'eucaristia): quella di san Basilio, quella di san Giovanni Crisostomo e quella dei Presantificati.\nPer l'eucaristia il rito bizantino non usa pane azzimo, cio\u00e8 senza lievito (come le ostie e le particole della tradizione latina), bens\u00ec il pane lievitato. Inoltre, il pane usato per la celebrazione (detto in greco \"pr\u00f2sphora\", cio\u00e8 \"offerta\") viene predisposto poco prima della celebrazione eucaristica vera e propria, durante il rito della \"Pr\u00f2thesis\", cio\u00e8 \"Preparazione\", secondo un complesso simbolismo. La comunione si fa abitualmente sotto le due specie eucaristiche, il pane e il vino. Per questo la comunione si riceve solo in bocca e non c'\u00e8 la possibilit\u00e0 di riceverla in mano. I bambini pi\u00f9 piccoli, che hanno ricevuto tutti i sacramenti, possono ricevere la comunione, anche con l'aiuto di un cucchiaino.\nIl rito bizantino nella Chiesa ortodossa.\nSeguono il rito bizantino le seguenti Chiese ortodosse:\nIl rito bizantino nella Chiesa cattolica.\nEsistono tredici Chiese cattoliche \"sui iuris\" di rito bizantino:\nInoltre, il rito bizantino \u00e8 utilizzato anche da comunit\u00e0 greco-cattoliche non costituite in Chiese \"sui iuris\", ma che fanno capo a ordinari di altri riti, definiti per ogni singolo caso dalla Santa Sede: ad esempio la Chiesa cattolica di rito bizantino-slavo in Polonia, i greco-cattolici albanesi o i fedeli appartenenti all'ordinariato di Francia o all'ordinariato del Brasile."}
{"id": "483644", "revid": "118232345", "url": "https://it.wikipedia.org/wiki?curid=483644", "title": "Pat Carra", "text": "Biografia.\nPat Carra \u00e8 nata a Parma nel 1954 e vive a Milano. Lavora su carta, web e tela. \nNel 2006 ha vinto il Premio Internazionale di Satira politica di Forte dei Marmi.\nLe sue prime vignette sono pubblicate negli anni Settanta dalla Libreria delle donne di Milano. \u00c8 tra le fondatrici del periodico umoristico e femminista \u201cAspirina\u201d e di \u201cErbacce. Forme di vita resistenti ai diserbanti\u201d\nHa collaborato e collabora con riviste e giornali in Italia e all'estero: \u201cNoi donne\u201d, \u201cCuore\u201d, \u201cSmemoranda\u201d, \u201cDonna Moderna\u201d, \u201cCorriere della sera\u201d, \u201cil manifesto\u201d, \u201cEgo\u201d (Grecia), \u201cLuna\u201d (Argentina), \u201cClara\u201d (Spagna), \u201cTerre di mezzo\u201d, \u201cInGenere\u201d.\nLibri e Mostre.\nLibri:\nMostre:"}
{"id": "483648", "revid": "1342115", "url": "https://it.wikipedia.org/wiki?curid=483648", "title": "Giuseppe Alessi (politico)", "text": "Primo presidente della Regione Siciliana.\nBiografia.\nIl figlio Alberto \u00e8 stato deputato per la Democrazia Cristiana nell'VIII, X e nell'XI Legislatura della corrente del Partito Popolare Italiano e poi del CCD.\nOrigini e formazione.\nIscritto a diverse organizzazioni cattoliche sin dal 1918, si laurea in Giurisprudenza e svolge l'attivit\u00e0 di avvocato.\nTesseratosi giovanissimo al Partito Popolare Italiano ne conserva la tradizione durante il fascismo e nel dicembre 1943 \u00e8 fra gli organizzatori della Democrazia Cristiana siciliana, che fu fondata nel suo studio. Nel medesimo anno \u00e8 nominato presidente del Comitato di Liberazione Nazionale della provincia di Caltanissetta e membro del CLN regionale.\nLa carriera politica.\nSindaco di San Cataldo, nel 1945 \u00e8 anche membro della Consulta Regionale per la compilazione dello statuto della Regione Siciliana e della Commissione Paritetica per l'attuazione delle norme per lo Statuto Siciliano. Nell'aprile del 1947 \u00e8 eletto deputato all'Assemblea Regionale Siciliana nel collegio regionale per la lista DC.\nNella Democrazia Cristiana \u00e8 membro del Consiglio Nazionale dal 1947 al 1953 e dal 1962 al 1963 e componente della Direzione Centrale dal 1951 al 1953.\nIl 30 maggio 1947 \u00e8 eletto primo presidente della Regione Siciliana, fino al 1949, e torna dal 1955 al 1956 alla guida della Giunta regionale. Dal dicembre 1956 al giugno 1959 \u00e8 presidente dell'Assemblea Regionale Siciliana. Viene rieletto all'Ars nel 1951, nel 1955 e nel 1959.\nLascia il parlamento regionale perch\u00e9 \u00e8 eletto senatore nel collegio di Piazza Armerina nelle elezioni politiche del 1963 nelle file della Democrazia Cristiana.\nNelle elezioni politiche del 1968 viene eletto deputato alla Camera, dove resta fino al 1972; in tale periodo presiedette la Commissione di inchiesta sul caso SIFAR.\nTra le cariche ricoperte Alessi \u00e8 stato anche presidente del Comitato provinciale nisseno della Croce Rossa Italiana, sindaco della Societ\u00e0 di Navigazione Tirrenia, vice presidente della Cassa di Risparmio V.E., nonch\u00e9 presidente dell'ESCAL e presidente dell'Istituto dell'Enciclopedia Italiana (Treccani).\nGli ultimi anni.\nDifese a met\u00e0 anni 1990 l'ex presidente del consiglio e senatore a vita Giulio Andreotti dalle accuse di complicit\u00e0 con cosa nostra. Verso la fine del decennio insieme con Flaminio Piccoli \u00e8 stato tra i fondatori storici del movimento per la Rinascita della Democrazia Cristiana. \u00c8 morto a 103 anni nel 2009; la salma \u00e8 stata tumulata nel cimitero di Caltanissetta.\nRiconoscimenti.\nI sancataldesi ancora oggi lo ricordano con affetto, perch\u00e9 negli anni settanta, costitu\u00ec un comitato cittadino per salvare la Chiesa Madre della Citt\u00e0 dalla demolizione a causa di una frana. Alessi riusc\u00ec attraverso un coinvolgimento dell'intera popolazione e delle istituzioni locali a raccogliere i fondi da utilizzare per alcuni lavori urgenti di risanamento. Il Duomo fu riaperto l'8 dicembre del 1979 e non pi\u00f9 demolito."}
{"id": "483653", "revid": "77358", "url": "https://it.wikipedia.org/wiki?curid=483653", "title": "Borsa Italiana SpA", "text": ""}
{"id": "483657", "revid": "6199", "url": "https://it.wikipedia.org/wiki?curid=483657", "title": "Ormone vegetale", "text": ""}
{"id": "483658", "revid": "301709", "url": "https://it.wikipedia.org/wiki?curid=483658", "title": "Tiromancino", "text": "I Tiromancino sono un gruppo italiano di Roma, storicamente guidato da Federico Zampaglione. La loro musica \u00e8 improntata alla commistione tra forma canzone e, rispetto alla musica leggera italiana, ricerca di sonorit\u00e0 non convenzionali. All'epoca della pubblicazione del loro primo album, \"Tiromancyno\", erano chiamati, appunto, con quel nome.\nBiografia.\nLa band \u00e8 stata fondata nel 1989 dal cantante Federico Zampaglione, che rappresenta essenzialmente l'anima di una band che non ha mai avuto una composizione fissa.\nI primi anni: da \"Tiromancyno\" a \"Rosa spinto\" (1992-1998).\nDurante gli anni novanta pubblicano quattro album, nell'ordine: \"Tiromancyno\" (1992) (che \u00e8 anche il nome del gruppo, fino a questo disco), \"Insisto\" (1994), \"Alone alieno\" (1995) e \"Rosa spinto\" (1997). Gi\u00e0 nei loro primi lavori si nota una spiccata attenzione verso sonorit\u00e0 sofisticate; il suono delle chitarre acustiche viene molto esaltato e si mischia all'uso di campionatori e strumenti elettronici affidati alle sapienti mani di Francesco, il fratello di Federico, dando cos\u00ec vita ad un sound caldo che rimane fino ad oggi distintivo della band. Durante i loro primi 10 anni di attivit\u00e0 cominciano a godere di una relativa fama, alla cui crescita contribuiscono collaborazioni di rilievo sia in ambito musicale (apertura del tour europeo dei Morcheeba) che nei loro videoclip (Ferzan \u00d6zpetek, Valerio Mastandrea, Paola Cortellesi).\nNel 1992 e nel 1993 sono il gruppo di apertura del \"Ci vuole un fisico bestiale Tour 1992\" e del \"Ci vuole un fisico bestiale Tour 1993 Europa\" di Luca Carboni.\nIl successo con \"La descrizione di un attimo\" e lo \"scioglimento\" (2000-2001).\nNe \"La descrizione di un attimo\" \u00e8 subentrato Riccardo Sinigallia, inserendo un \"tocco\" definito \"magico\" da Federico Guglielmi.\nNel 2000 partecipano al Festival di Sanremo con il singolo \"Strade\".\nLa svolta per il gruppo coincide con l'incisione del quinto lavoro, \"La descrizione di un attimo\", che contiene il brano \"Due destini\" inserito nella colonna sonora del film di Ferzan \u00d6zpetek \"Le fate ignoranti\".\nNel 2001 la band si scioglie; secondo quanto riporta Federico Zampaglione, lo scioglimento \u00e8 dovuto ad alcune divergenze tra i componenti in un periodo di grande stress; Federico continua il tour ingaggiando alcuni turnisti. In un'intervista, Riccardo Sinigallia ha sostenuto che invece sarebbero stati i discografici a convincere Federico Zampaglione a non curarsi degli altri membri del gruppo, causandone lo scioglimento.\nDa \"In continuo movimento\" a \"Il suono dei chilometri\", la consacrazione (2002-2008).\nNel 2002 viene pubblicato \"In continuo movimento\", che contiene il pluripremiato singolo \"Per me \u00e8 importante\", rimasto a lungo primo in classifica.\nNel 2004 esce l'album \"Illusioni parallele\", in cui Zampaglione continua a dimostrare la sua grande abilit\u00e0 di cantautore; anche in questo disco Federico Zampaglione, mostra un'ottima capacit\u00e0 compositiva che si fonde ad un bagaglio musicale amplissimo. Il brano \"Imparare dal vento\" \u00e8 uno dei due temi musicali principali del film di Luca Lucini \"L'uomo perfetto\".\nNel 2005 esce la raccolta \"95-05\", contenente essenzialmente brani provenienti dagli album pubblicati tra il 2000 e il 2004 e due canzoni dell'album \"Alone Alieno\" riarrangiate per l'occasione. Completano la raccolta due inediti e la cover di \"Com'\u00e8 profondo il mare\" cantata con lo stesso Lucio Dalla e precedentemente pubblicata nella colonna sonora del film \"Paz!\".\nNel marzo 2007, anticipato dal singolo omonimo, viene pubblicato l'album \"L'alba di domani\" contenente otto brani inediti e tutta la colonna sonora di \"Nero bifamiliare\", film scritto e diretto dallo stesso Zampaglione. Il disco nasce dalla prima coproduzione dall'etichetta discografica di Zampaglione (Deriva Production) e vede, tra gli altri, le collaborazioni artistiche di Francesco e Domenico Zampaglione (fratello e padre di Federico) e Claudia Gerini.\nIl 6 gennaio 2008 viene annunciata la loro partecipazione al Festival di Sanremo con la canzone \"Il rubacuori\", il cui testo si concentra sul tema dei licenziamenti collettivi: il brano suscita molte polemiche nell'ambiente discografico della band tanto che la EMI si rifiuta di iscrivere la canzone al Festival e il gruppo, per potervi partecipare, si vede costretto a rompere il proprio contratto con la stessa casa discografica. \"Il rubacuori\", insieme al singolo \"Quasi 40\", sar\u00e0 uno dei due inediti del nuovo disco live in uscita nella primavera 2008 dal titolo \"Il suono dei chilometri\".\nA settembre 2008 ricevono il Riccio d'Argento per i \"migliori testi dell'anno\", oscar del live d'autore della rassegna Fatti di Musica ideata e diretta da Ruggero Pegna e giunta alla XXII edizione. Questa la motivazione del riconoscimento da parte della giuria della rassegna, composta da promoter musicali e giornalisti: \"Per la capacit\u00e0 di affrontare temi scottanti ed attuali, insoliti per la musica popolare italiana, riuscendo a coniugarli con composizioni di grande impatto ed eleganza, conquistando anche i consensi del pubblico oltre a quelli della critica. Uno straordinario successo in linea con i contenuti e l'impegno sociale ed umanitario della migliore musica d'autore italiana.\"\nDa \"L'essenziale\" a \"Fino a qui\" (2010-2018).\nIl 26 ottobre 2010 i Tiromancino tornano con un nuovo disco di inediti dal titolo \"L'essenziale\", anticipato dall'omonimo singolo e registrato tra Italia (Roma e Cortale) e Stati Uniti (Los Angeles). L'album, mixato agli studi Henson di Hollywood, \u00e8 coprodotto dal bassista Saverio Principini e vede la collaborazione di musicisti della scena di Los Angeles, quali Simone Sello alle chitarre e Matt Laug alla batteria. All'album segue \"L'essenziale tour\" che vede in alcune tappe anche la presenza di Noemi e Giuliano Sangiorgi dei Negramaro.\nSolo nel 2014, con l'album \"Indagine su un sentimento\", i fratelli Zampaglione ricominciano a lavorare insieme su un intero disco: Federico infatti firmer\u00e0 tutti i pezzi mentre Francesco si occuper\u00e0 del sound del gruppo e firmer\u00e0 la produzione, fatta eccezione per il brano \"Immagini che lasciano il segno\" dove Francesco \u00e8 autore della musica insieme a Gioia Ragozzino. I due singoli \"Liberi\" e la titletrack \"Immagini che lasciano il segno\" ottengono entrambi il disco d'oro e fa seguito un lunghissimo tour in tutta Italia tra teatri, club e arene. Durer\u00e0 poco per\u00f2 la collaborazione tra i due perch\u00e9 a settembre 2015, dopo una lite furibonda con il fratello, Francesco decider\u00e0 di lasciare la band e di rinunciare al proseguimento del Tour.\nll 18 ottobre 2014 muore a 40 anni l'ex membro Luigi Pulcinelli, che aveva fatto parte del gruppo negli album \"In continuo movimento\" e \"Illusioni parallele\". La notizia \u00e8 stata diffusa tramite Facebook dallo stesso Zampaglione ed Elisa, visibilmente affranti dalla sua scomparsa. La cantautrice in particolare ha speso parole molto profonde nei suoi confronti.\nNel marzo 2015 i Tiromancino offrono al cantante rock Richard Benson un contratto con la loro etichetta INRI, producendo il disco \"L'inferno dei vivi\" gi\u00e0 preceduto dai singoli \"I nani\" e dall'omonimo \"L'inferno dei vivi\". I Tiromancino affermano di voler produrre, con la INRI, non solo cantanti o musicisti, ma tutte le persone che hanno uno stile e un'attitudine riconoscibile e originale, in qualsiasi settore, non solo nel campo musicale.\nIl 4 marzo 2016 viene pubblicato il singolo di apertura intitolato \"Piccoli miracoli\", che anticipa l'uscita del loro undicesimo album intitolato \"Nel respiro del mondo\", disponibile sul mercato digitale a partire dall'8 aprile 2016.\nNel 2018 viene pubblicata una nuova versione del brano \"Due destini\", cantata in duetto con Alessandra Amoroso, che anticipa l'uscita del nuovo album \"Fino a qui\", in uscita il 28 settembre 2018, contenente 14 delle canzoni pi\u00f9 significative del gruppo, riarraggiate e reinterpretate insieme a vari artisti italiani tra cui Elisa, Tiziano Ferro, Jovanotti, Fabri Fibra e Biagio Antonacci."}
{"id": "483662", "revid": "78940594", "url": "https://it.wikipedia.org/wiki?curid=483662", "title": "Direct3D", "text": ""}
{"id": "483663", "revid": "682976", "url": "https://it.wikipedia.org/wiki?curid=483663", "title": "Issione", "text": ""}
{"id": "483664", "revid": "125583607", "url": "https://it.wikipedia.org/wiki?curid=483664", "title": "Pizia", "text": "Nell'antica Grecia la Pizia o Pitia (in greco antico: \u03a0\u03c5\u03b8\u03af\u03b1 \"Pyth\u00eda\", pronuncia: ) era la sacerdotessa di Apollo che dava i responsi nel santuario di Delfi, situato presso l'omphalos (l'\u00abombelico del mondo\u00bb).\nLa posizione venne ricoperta da donne scelte nella citt\u00e0 di Delfi, senza limiti di et\u00e0, per circa 2000 anni, dal 1400 a.C. fino al 392 d.C. quando la pratica venne proibita dall'imperatore romano Teodosio I che, dopo aver reso il Cristianesimo religione di Stato nel 380, aveva soppresso i culti pagani attraverso i decreti teodosiani.\nL'oracolo di Delfi \u00e8 una delle istituzioni religiose del mondo classico meglio documentate, nonch\u00e9 probabilmente la pi\u00f9 nota di questo tipo. Secondo Plutarco, nel periodo di maggior popolarit\u00e0 del santuario di Delfi, c'erano almeno tre donne che svolgevano contemporaneamente il ruolo di Pizia.\nTra gli scrittori che lo menzionano possiamo ricordare, in ordine alfabetico: Aristotele, Diodoro Siculo, Erodoto, Euripide, Giustino, Lucano, Ovidio, Pausania, Pindaro, Platone, Plutarco, Senofonte, Sofocle, Strabone e Tito Livio.\nOrganizzazione dell'oracolo.\nIl suo ruolo di tramite divino conferiva alla Pizia un prestigio e una posizione sociale inusualmente elevati in una cultura maschilista come quella greca. Gli obblighi che le venivano richiesti erano la purezza rituale e la continenza.\nI supplici che si presentavano a Delfi per consultare l'oracolo, spesso dopo un lungo viaggio, erano selezionati dai sacerdoti che valutavano l'effettiva necessit\u00e0 della loro richiesta.\nPrima della consultazione era costume sacrificare una capra, il cui corpo sarebbe stato lavato con l'acqua della sorgente del santuario e dai cui organi, in particolare dal fegato, i sacerdoti, nel ruolo di aruspici, avrebbero divinato la buona riuscita o meno dell'incontro con la veggente.\nEra inoltre consuetudine versare una generosa offerta in denaro al santuario, la cui entit\u00e0 condizionava anche la priorit\u00e0 di ammissione al cospetto della Pizia.\nFinalmente soddisfatti tutti i requisiti, il supplice veniva condotto nell'adyton (\u0386\u03b4\u03c5\u03c4\u03bf\u03bd), la \"camera inaccessibile\" del tempio, che, nel caso particolare di Delfi, consisteva in una cella sotterranea dove egli avrebbe potuto consultare la Pizia e ottenere l'agognato vaticinio. All'interno vi era anche una fonte d'acqua, la \"Kassotis,\" alla quale si abbeveravano sia la Pizia, sia i sacerdoti e chi richiedeva gli oracoli.\nOrigine dell'Oracolo.\nIl primo autore classico che narra dell'origine del santuario \u00e8 Diodoro Siculo, scrittore del I secolo a. C., il quale riferisce che un pastore, tale Kouretas, si accorse un giorno che una delle sue capre - caduta in una cavit\u00e0 rocciosa - belava in modo strano.\nIl capraio, entrato nella grotta, si sent\u00ec pervadere dalla presenza divina e da quell'istante inizi\u00f2 a ottenere visioni del passato e del futuro. Eccitato dalla scoperta, Kouretas avvert\u00ec gli abitanti del suo villaggio, molti dei quali si recarono pi\u00f9 volte nella grotta fino a che uno di loro mor\u00ec.\nDa quel momento, l'accesso alla cavit\u00e0 fu permesso solo alle ragazze pi\u00f9 giovani e successivamente, con la fondazione del santuario, regolato rigidamente da un gruppo di sacerdoti.\nDiodoro afferma che in un primo tempo il ruolo di Pizia era riservato alle vergini, ma dopo che Echecrate di Tessaglia rap\u00ec e violent\u00f2 la veggente di cui si era invaghito, fu decretato per legge che nessuna vergine avrebbe pi\u00f9 vaticinato e il ruolo venne riservato alle donne d'et\u00e0 matura che avrebbero continuato a indossare le vesti da vergine in ricordo delle originarie sacerdotesse.\nCome illustrato da Joseph Eddy Fontenrose e altri mitografi, il termine \"Pizia\" deriva da \"Pito\" (\u03a0\u1fe6\u03b8\u03ce), il nome del santuario nel principale mito di fondazione che vede Apollo uccidere il serpente oracolare Pitone posto a guardia del santuario di Delfi, dedicato a una divinit\u00e0 femminile, e costruire con la carcassa il nuovo oracolo a lui stesso intitolato.Un altro significato dell'espressione si potrebbe trovare nell'albanese: Py(e)tja significa \"Domanda\" cioe domandare all'oracolo di predire il futuro.\nLe fonti pi\u00f9 antiche, come gli \"inni omerici ad Apollo\" (ma anche alcune raffigurazioni artistiche), citano anche un serpente femminile (\"drakaina\"), \"Delfina\" (\u0394\u03b5\u03bb\u03c6\u03b9\u03bd\u03b7\u03c2), custode dell'oracolo e dal cui nome sarebbe derivato il toponimo \"Delfi\"/\"Delfo\". L'aspetto e gli attributi di questo serpente si confondono, forse volutamente, con quelli dell'Echidna e K\u00e1roly Ker\u00e9nyi lo interpreta come la sovrapposizione del mitema del racconto apollineo su quello precedente.\nLa figura mitologica del serpente Pitone, si modella, quindi, su quella pi\u00f9 arcaica di Delfina, riprendendone in parte alcuni attributi, \"in primis\" il ruolo di custode dell'oracolo che in alcune raffigurazioni pi\u00f9 antiche conserva assieme ad Apollo pur diventando successivamente l'avversario sconfitto ed ucciso, e si sovrappone progressivamente anche a livello linguistico. Il nome del tempio di Apollo conserva il legame col racconto mitologico pi\u00f9 antico: per esempio, il tempio di Apollo ad Atene veniva chiamato \u0394\u03b5\u03bb\u03c6\u03af\u03bd\u03b9o\u03bd (\"Delfinio\") dall'epiteto \u0394\u03b5\u03bb\u03c6\u03af\u03bd\u03b9\u03bf\u03c2 (\"Delfinio\") attribuito ad Apollo negli inni omerici; ma altres\u00ec, la figura preminente della nuova casta sacerdotale, \u00e8 divenuta la \"Pizia\" con un chiaro riferimento al nuovo culto.\nPitone (il cui nome deriva dal verbo \u03c0\u03cd\u03b8\u03b5\u03b9\u03bd col significato di \"far imputridire\") \u00e8, nella versione pi\u00f9 canonica, il nemico ctonio del dio del Sole e lo scrittore Robert Graves legge in questa contrapposizione il riferimento all'occupazione da parte dei greci di un santuario pre-ellenico esistente a Delfi. Il culto gi\u00e0 esistente con la sua casta sacerdotale femminile sarebbe stato preservato, per evitare le rivolte della popolazione, ma si sarebbe adattato - spiega Graves - al nuovo contesto religioso. L'uccisione dell'eroe Pitone da parte di Apollo nel mito sarebbe diventata di conseguenza una sorta di rappresentazione simbolica finalizzata a sancire e a far accettare questo cambiamento.\nSostegno alla lettura del racconto mitologico come sovrapposizione/sostituzione del culto apollineo su uno pi\u00f9 antico, \u00e8 fornito anche dai reperti archeologici ritrovati presso il santuario di Delfi: le statuette votive di sesso femminile (create a immagine di una divinit\u00e0 analoga) vengono progressivamente sostituite tra l'XI e il IX secolo a.C. da analoghi simulacri esclusivamente maschili.\nPer estensione, la Pizia viene indicata anche con il termine di \"Pitonessa\" (dal latino tardo \"pythonissa\") con riferimento alla maga (\"\u00abche prediceva il futuro invasata da un demone chiamato Python\u00bb\") consultata da Saul nel racconto biblico (I Samuele, 28, 7 ).\nIpotesi scientifiche sull'oracolo.\n\u00c8 stato spesso supposto che la Pizia emettesse i suoi vaticini in uno stato di alterazione mentale, allucinazione o trance, indotta aspirando i vapori che fuoriuscivano da una fessura nel suolo o masticando vegetali allucinogeni come l'alloro, e poi riferisse i vaticini in forma confusa al sacerdote che li interpretava per il supplice.\nSi \u00e8 suggerito che pure l'atmosfera suggestiva del luogo, la liturgia sacra con i vari rituali, le aspettative e l'entusiasmo degli stessi supplici, contribuissero a far raggiungere alla veggente lo stato di esaltazione mistica.\nSebbene le fonti classiche siano concordi nel fornire l'immagine di una donna che si esprime in modo intelligibile e direttamente al supplice, in merito all'ipotesi dei gas allucinogeni, gi\u00e0 lo storico greco Plutarco, che aveva servito come sacerdote al tempio, affermava (\"Moralia 436c\") che la Pizia - per ottenere le visioni - si rinchiudeva in un antro dove \"\u00abdolci vapori\u00bb\" fuoriuscivano dalle rocce. Ricerche, anche di tipo geologico, per verificare questa ipotesi sono state condotte pi\u00f9 volte nel sito di Delfi, senza risultati significativi.\nSembra chiaro che la struttura del santuario di Delfi differisse da quella usuale dei templi greci presentando, come adyton accessibile solo alla veggente, una particolare soluzione consistente in una camera sotterranea che poteva essere effettivamente stata creata in corrispondenza di una preesistente cavit\u00e0 naturale. Le prime campagne di scavo francesi nel sito di Delfi non trovarono, tuttavia, evidenze di fessurazioni e cavit\u00e0 naturali, ma un riesame recente del corredo fotografico degli scavi ha contestato queste conclusioni.\nNel 2000, Luigi Piccardi, del Consiglio Nazionale delle Ricerche, formul\u00f2 l'ipotesi che la voragine oracolare citata nel mito fosse il risultato di una rottura del terreno creatasi a seguito di un terremoto lungo la faglia sismica di Delfi, e che i \"vapori\" che avrebbero ispirato la Pizia fossero gas comunemente rilasciati da simili fratture sismiche, come acido solfidrico e anidride carbonica, capaci di indurre moderati effetti psicoattivi nell'uomo.\nNel 2001, un gruppo interdisciplinare di geologi, archeologi e tossicologi della \"Wesleyan University\" di Middletown (Connecticut) rilev\u00f2 una concentrazione di 15,3 ppm di metano e 0,3 ppm di etilene nella sorgente di Kerna, adiacente al tempio di Delfi (\"Spiller, Hale, de Boer, Chanton\", 2002). Secondo l'\u00e9quipe della Wesleyan, l'abbondante presenza di etilene (un gas odoroso che potrebbe ben adattarsi alla descrizione di Plutarco) era dovuta alla conformazione geologica locale. Lo strato roccioso su cui sorge il tempio sarebbe stato interessato, infatti, dal passaggio di due importanti sistemi di faglie (le linee di Kerna e Delfi) e costituito da calcari bituminosi con un alto tasso di idrocarburi. Poich\u00e9 il santuario si trova in una zona tettonicamente molto attiva, l'area estensionale di Corinto, la roccia risulterebbe particolarmente cataclasata e, a causa delle fratture, permeabile all'acqua e ai gas intrappolati negli strati bituminosi. Studi tossicologici sull'inalazione d'etilene mostrano, in effetti, che questo idrocarburo - letale ad alti dosaggi - potrebbe provocare, se assunto a piccole dosi, euforia, sensazione di leggerezza e allucinazioni.\nL'ipotesi di una significativa emissione di etilene a Delfi, cos\u00ec come la particolare conformazione geologica sottostante al tempio di Apollo (in particolare, l'esistenza della faglia di Kerna), \u00e8 stata successivamente contestata e smentita da diversi studi scientifici che hanno messo in risalto la mancanza di evidenze geologiche e geochimiche a supporto dell'impianto speculativo di Spiller, Hale e de Boer e una sostanziale implausibilit\u00e0 dello stesso."}
{"id": "483667", "revid": "124953605", "url": "https://it.wikipedia.org/wiki?curid=483667", "title": "Nissan Micra", "text": "La Nissan Micra \u00e8 una piccola utilitaria della casa giapponese Nissan Motor Company prodotta in cinque distinte serie dal 1982. Sul mercato interno la vettura viene venduta come Nissan March. All'interno dei progetti di casa Nissan la Micra viene identificata dalla lettera \"K\".\nPrima serie (K10) (1982-1992).\nLa prima serie venne lanciata sul mercato giapponese nel 1982, in Europa esord\u00ec nel 1983 mentre in Nord America venne importata solo dal 1984 dove venne adottata la denominazione europea.\nLa \"K10\" (codice che identifica la prima serie di Micra) \u00e8 stata progettata per essere la principale alternativa alla Honda City, vettura compatta molto apprezzata in Giappone, e per entrare in concorrenza con famose vetture europee quali la Fiat Uno e l'Austin Metro. Le vendite sul mercato italiano iniziarono solo nel 1990, con il motore 1.2, carrozzeria 3 e 5 porte e un unico allestimento (SLX).\nLa vettura era caratterizzata da linee piuttosto squadrate ispirate alla produzione automobilistica dell'epoca e sub\u00ec alcuni aggiornamenti estetici una prima volta nel 1985 e una seconda nel 1989.\nMotorizzazioni.\nIl motore all'esordio era un piccolo 1.0 L che erogava una potenza massima di 52 CV a cui venne affiancato in seguito un pi\u00f9 grande motore 1.2 capace di 60 CV. La Micra era disponibile anche in una versione sportiva equipaggiata con un motore 900\u00a0cm\u00b3 8 valvole turbocompresso capace di ben 110 CV e di un'accelerazione 0-100 km/h in soli 7,7 secondi per una velocit\u00e0 massima di oltre 180\u00a0km/h. Di queste versioni ne vennero prodotte oltre 10\u00a0000 unit\u00e0.\nSi stima che attualmente circolino oltre 340\u00a0000 Micra K10 per le strade inglesi.\nSeconda serie (K11) (1992-2002).\nLa seconda serie, conosciuta anche come \"Micra K11\", venne presentata alla fine del 1992 e fu uno dei primi modelli a essere costruito anche negli stabilimenti europei del Sunderland, in Regno Unito.\nLeggermente pi\u00f9 piccola e caratterizzata da linee morbide e arrotondate possiede un bagagliaio con un volume minimo di 206 litri fino a un massimo di 960 litri con il divano posteriore reclinato. Il serbatoio possiede una capacit\u00e0 di 42 litri.\nCommercializzata in Europa nelle versioni 3 e 5 porte, con motorizzazioni benzina o Diesel, i motori benzina hanno la particolarit\u00e0 di essere tutti a 16 valvole, riuscendo a ottenere buone prestazioni anche con piccole cilindrate (1\u00a0000 cm\u00b3).\nUno dei motivi del grande successo di vendita del modello era la completa dotazione di optional e di dispositivi di sicurezza automobilistica, non sempre presenti su altri modelli di questa classe (ABS, cinture di sicurezza con pretensionatore, chiusura centralizzata, vetri elettrici, aria condizionata erano disponibili di serie o in optional); la Micra K11 fu una delle prime auto ad avere in dotazione le barre anti intrusione nelle portiere. Anche la notevole affidabilit\u00e0 e robustezza della vettura contribu\u00ec al suo grande successo.\nAl momento dell'esordio in Italia fu disponibile con allestimenti LX, SLX e Super S.\nL'allestimento LX era disponibile solo con motore CG10DE e rimase in commercio solo fino a dicembre 1993, gli allestimenti SLX e Super S sono stati in commercio dall'esordio fino a marzo 1998 prima del restyling.\nDa fine 1993 venne aggiunto l'allestimento Jive disponibile solo con motore CG10DE usato anche dopo il restyling, inoltre da fine 1994 a inizio 1997 furono proposti gli allestimenti Super Jive e S anch'essi disponibili solo con motore CG10DE.\nL'allestimento Super S con motore CG13DE 1.3 16V 75 CV aveva paraurti in tinta con la carrozzeria, l'anteriore ridisegnato che integrava i fanali fendinebbia, il posteriore senza modanatura in plastica grezza, paracolpi laterali in tinta, spoiler intorno al vetro posteriore e cerchi a cinque razze sempre da 13 pollici. All'interno era riconoscibile dal volante a tre razze privo di airbag, dai sedili leggermente pi\u00f9 avvolgenti, dai pannelli porta con trama diversa e dal quadrante che aveva anche il contagiri.\nNel 1993 \u00e8 stata la prima autovettura del Paese del Sol Levante a essere premiata come Auto dell'anno, e vince anche il premio \"World car 1993\".\nNel 1994 venne presentata al salone di Torino la prima versione cabriolet che venne messa in produzione tre anni dopo, nel 1997 per il solo mercato giapponese.\nLa \"Micra K11\" sub\u00ec un leggero facelift nel 1997 in cui cambi\u00f2 il disegno delle prese d'aria nella mascherina frontale, guadagn\u00f2 l'airbag al volante che ora diventa a quattro razze e il terzo stop montato nella parte bassa del vetro posteriore. Nella Super S i cerchi diventano a quattro razze e il volante guadagna l'airbag ma rimane con tre razze. \nDopo il restyling del 1998, denominato internamente come K11C, venne modificato il frontale con il cofano che comprendeva le prese d'aria, vennero ridisegnati paraurti anteriore e posteriore, fascioni paracolpi, fanali anteriori e posteriori, cruscotto interno, il logo posteriore venne spostato sulla plastica delle luci targa, l'antenna viene spostata in posizione arretrata ma centrale sul tetto (prima era sopra lo sportello di guida) e le scritte posteriori identificative del modello passarono da adesive a tridimensionali.\nI nuovi allestimenti proposti furono: Comfort, Jive, Junior, Luxury, Matic, Matic Plus, SE, SE Magic, Sport e SRi. Quest'ultimo sostituisce il Super S ed \u00e8 sempre riconoscibile per gli accorgimenti alla carrozzeria, cerchi a 5 razze e il logo SRi posteriore rosso.\nPrima di uscire di scena, nel 2001 furono presentate le serie speciali Glamour e Glamour Plus, con cerchi in lega a cinque razze, colori speciali per esterni e interni che potevano essere ripresi anche sul cruscotto, sui sedili, sui pannelli porta e sul volante anch'esso ridisegnato, ma sempre a quattro razze.\nSul mercato interno giapponese, ma non importata in Europa, era disponibile anche la versione station wagon, denominata Micra Box, sul mercato taiwanese invece era presente la berlina tre volumi quattro porte.\nMotorizzazioni e trasmissioni.\nLa \"Micra K11\" \u00e8 stata caratterizzata dalla presenza di nuovi propulsori benzina CG10DE per il 1.0 e CG13DE per il 1.3 a iniezione elettronica dotati di una distribuzione a 4 valvole per cilindro per un totale di 16 valvole. \nDa settembre del 2000 i motori a benzina vennero aggiornati: il 1.0 rimane sempre il CG10DE ma passa da 54 CV a 60 CV, il 1.3 venne sostituito dal CGA3DE 1.3 16V 82 CV che per\u00f2 in Europa \u00e8 stato considerato come un 1.4 nonostante la cilindrata di 1\u00a0348 cc.\nIl motore 1.5 57 CV Diesel (PSA TU) venne proposto solo da fine 1998 ed \u00e8 stato adottato per il solo mercato europeo grazie a una joint-venture con il gruppo francese PSA Peugeot Citro\u00ebn.\nIl cambio, di base, era manuale a 5 rapporti per tutte le versioni; per i motori a benzina era disponibile come optional il cambio automatico N-CVT a variazione continua.\nAttivit\u00e0 sportiva.\nTra il 1997 e il 1999 venne prodotta la versione Kit Car della Micra per poter partecipare alle competizioni rally; dotata degli specifici organi di sicurezza previsti dal FIA, era equipaggiata sempre col CG13DE 1.3 portato a 155 CV di potenza e una coppia di 142 Nm, sei marce e trazione anteriore.\nPartecip\u00f2 solo a tre Campionato del mondo rally col team Nissan Motorsport Europe, il primo al Neste Rally Finland nel 1997 col numero 29, equipaggio (Higgins - Mills) dove ebbe un incidente. Sempre lo stesso anno corse il Network Q RAC Rally col numero 113, equipaggio (Jones - Welson) ma ebbe un problema al motore. Nel 1999 torna a correre al Network Q Rally of Great Britain con numero 179, equipaggio (Miller - Poss) e riesce a vincere la categoria A5. Corse anche altri rally sia nell'ERC che nel campionato inglese.\nTerza serie (K12) (2002-2010).\nAnticipata dalla concept car Nissan mm esposta al Salone di Francoforte nel 2001 la terza serie, \"Micra K12\", vide il suo debutto nel 2002 ma venne importata in Europa solo nel 2003 con l'aggiunta in catalogo della versione Micra C+C (Coup\u00e9-Cabrio) nel 2005. La terza serie dell'utilitaria giapponese \u00e8 caratterizzata, come la precedente, da linee particolarmente curve. Commercializzate sia con carrozzeria a 3 che 5 porte, le versioni berlina 4 porte e station wagon non sono state riproposte a causa delle scarse richieste ottenute in passato. Un interessante optional presente su questo modello \u00e8 l'\"Intelligent key\", che d\u00e0 la possibilit\u00e0 di aprire e accendere l'auto anche tenendo le chiavi nella propria tasca.\nCostruita su di un'inedita piattaforma di base sviluppata insieme alla Renault, dalla Micra deriveranno anche le sorelle Nissan Cube seconda e terza serie e Note e le francesi Renault Clio III e Modus.\nIn Italia ha ottenuto un grande successo, soprattutto nella versione 1.5 dCI da 82 e 86 CV (motore di origine Renault), che abbina bassi consumi a una potenza di tutto rispetto che permette una guida anche sportiva, grazie all'adozione di turbo con intercooler.\nRestyling.\nNell'ottobre 2007 ha subito dei lievi facelift concentrati nel paraurti anteriori, nella mascherina e nei poggiatesta anteriori. Da novembre 2008 \u00e8 disponibile la \"Micra EcoRDS\" alimentata a benzina e GPL ed allestita sulla base della motorizzazione 1.2 da 80 CV (79 nel funzionamento a GPL).\nVersioni speciali.\nMicra R.\nBasandosi sulla Micra di terza generazione, la Nissan ne ha prodotto una versione speciale ad alte prestazioni denominata R. Progettata da Christopher Reitz e costruita da Brian Carolin in collaborazione con la Ray Mallock Limited, la vettura venne presentata al salone automobilistico di Ginevra. Il propulsore centrale da 265 CV era derivato da quello impiegato sulla Primera in versione BTCC ed era in grado di far accelerare da 0 a 100\u00a0km/h l'auto in 5 secondi, con velocit\u00e0 massima di 241\u00a0km/h. Per adattarsi alla nuova posizione del propulsore, furono aggiunti nuovi elementi aerodinamici e nuove prese dell'aria sulla carrozzeria. Il cambio che gestiva l'unit\u00e0 propulsiva era un Hewland a sei velocit\u00e0 sequenziale. I cerchioni della Image Wheels erano avvolti in pneumatici Toyo Proxes T1-S. L'impianto frenante era fornito dalla Brembo, mentre le sospensioni erano derivate dalla Nissan Almera.\nQuarta serie (K13) (2010-2017).\nLa quarta generazione di Nissan Micra \u00e8 stata presentata al Salone di Ginevra nel 2010.\nIn Europa le vendite sono iniziate a novembre 2010.\nLa nuova versione mantiene le dimensioni compatte da citycar anche se rispetto alla generazione precedente risulta leggermente aumentata in lunghezza, in larghezza e in altezza; il raggio di sterzata \u00e8 di 4.65 metri. Viene inizialmente venduta solamente nella configurazione a 5 porte.\nAl debutto \u00e8 stata resa disponibile sul mercato europeo solamente con una motorizzazione a benzina da 1198 cm\u00b3 aspirata a 3 cilindri in linea che eroga una potenza di 80 CV. Il nuovo motore studiato appositamente per questo modello \u00e8 un Pure drive ecologico ed economico, compatto e leggero. Dispone di un cambio manuale a 5 marce o di un automatico CVT e consuma 5 litri di carburante ogni 100\u00a0km producendo i livelli di CO2 di 115 grammi. La velocit\u00e0 massima \u00e8 di 170\u00a0km/h e 13.5 s \u00e8 il tempo impiegato per raggiungere da fermo i 100\u00a0km/h.\nNel 2011 viene introdotto il motore da 1.2 a 3 cilindri DIG-S sovralimentato da 98 cavalli, arricchito da un compressore volumetrico che entra in funzione solo a fronte di una richiesta di maggiore potenza, riuscendo a contenere le emissioni di CO2 al di sotto dei 100 grammi per chilometro e i consumi a 4,1 litri/100\u00a0km grazie anche all'aiuto del sistema start &amp; stop non presente nel modello precedente. Le prestazioni salgono a 180\u00a0km/h di velocit\u00e0 massima e a un'accelerazione di 11.3 s nello 0\u2013100\u00a0km/h.\nPer quanto riguarda la sicurezza automobilistica \u00e8 dotata di serie su tutti i modelli di ABS, 6 airbag, poggiatesta attivi anteriori e posteriori, ESP, TCS (sistema di controllo della trazione, controlla la pressione dei freni su ogni singola ruota e riduce la coppia del motore per massimizzare la trazione) e cruise control/limitatore della velocit\u00e0 nelle versioni \"Acenta\" e \"Tekna\". Ha ottenuto 4 stelle nei crash test euro NCAP.\nNel luglio 2013, della quarta serie della Micra \u00e8 stata realizzata la versione ad alte prestazioni curata dalla Nismo in vendita solo sul mercato nipponico. Sono state aggiunte numerose appendici aerodinamiche sportive (come un nuovo body-kit e un nuovo spoiler posteriore), dei nuovi cerchi in lega e vari fregi di colore rosso per enfatizzare il carattere sportivo della vettura. Anche gli interni sono stati modificati per fare da contrappeso agli esterni. Meccanicamente pu\u00f2 essere dotata di propulsori 1.2 con cambio CVT e 1.4 da 144 CV con cambio manuale a 5 marce.\nRestyling 2014.\nNel 2014 la Nissan sottopone la Micra a un restyling: le modifiche interessano gli esterni con l'aggiunta dei fari a LED e gli interni arricchiti da una plancia pi\u00f9 curata ed elegante rispetto a quella del modello originario; l'aggiunta di ulteriori aggiornamenti tecnologici relativi al sistema Nissan Connect completano il programma di rinnovamento della citycar giapponese.\nQuesta versione della Micra non ha mai previsto in Europa motori diesel, per gli alti costi che avrebbe comportato l'aggiornamento di tali motori alle regole Euro 6.\nQuinta serie (K14) (2017-).\nLa quinta generazione della Micra (sigla \"K14\") \u00e8 stata presentata nell'autunno 2016 al salone di Parigi, ma la vettura \u00e8 stata anticipata al salone di Ginevra 2015 dal concept car \"Nissan\" \"Sway\".\nL'utilitaria nipponica viene rivoluzionata con un nuovo design interno ed esterno e condivide la stessa piattaforma denominata \"Nissan V-platform\" della Nissan Note, ma notevolmente aggiornata. La vettura viene assemblata a Flins, in Francia vicino a Parigi dove viene gi\u00e0 costruita la Renault Clio, vettura con cui la nuova Micra condivide i motori, sempre di origine Renault: si ha il ritorno di una versione a gasolio, equipaggiata da un motore 1.5 litri turbodiesel a quattro cilindri che produce 90 cavalli, affiancata da due versioni a benzina, una con motore 0.9 litri a tre cilindri turbo che produce 90 cavalli con sua funzione overboost che la porta a 95 CV ed una con motore 1.0 aspirato da 70 cavalli.\nLa Micra pu\u00f2 essere personalizzata con molte combinazioni di colori e adesivi sulla carrozzeria. Il nuovo modello, che \u00e8 disponibili solo a cinque porte, ha dimensioni incrementate rispetto a prima con 22\u00a0cm di lunghezza e 7,7\u00a0cm di larghezza in pi\u00f9. Le vendite in Europa sono iniziate nel marzo 2017, mentre la produzione \u00e8 partita a gennaio dello stesso anno.\nAlla fine di maggio 2017 la vettura \u00e8 stata sottoposta ai crash test dell'Euro NCAP, ottenendo 4 stelle con la dotazione di serie e 5 stelle con il pacchetto opzionale sicurezza.\nNel 2021 viene presentata la versione GPL con motore 3 cilindri benzina turbo IG-T 92 da 1,0 litri. L'impianto GPL \u00e8 dotato di un'iniezione di tipo sequenziale fasata in fase gassosa che dosa con precisione la quantit\u00e0 di GPL da iniettare in base alla specifica necessit\u00e0 di marcia, per ottimizzare l'efficienza del motore e ridurre le emissioni."}
{"id": "483669", "revid": "27723", "url": "https://it.wikipedia.org/wiki?curid=483669", "title": "Issione (astronomia)", "text": ""}
{"id": "483670", "revid": "1543377", "url": "https://it.wikipedia.org/wiki?curid=483670", "title": "Burberry", "text": "Burberry \u00e8 una casa di moda di lusso britannica che realizza vestiti, accessori e cosmetici. Caratteristico \u00e8 il motivo a tartan che \u00e8 spesso presente sui suoi prodotti e che \u00e8 divenuto il suo simbolo pi\u00f9 riconosciuto e imitato.\nIl nome iniziale del marchio era esattamente \"Burberry's\" o \"Burberrys\", poi destinato a cambiare dal 2000 in \"Burberry of London\". Tale scelta venne effettuata quando la casa produttrice, ormai conosciuta in tutto il mondo, volle identificare i capi prodotti esattamente nelle sedi di Londra da quelli prodotti, al contrario, in altre sedi. Entrambi i marchi dimostrano comunque autenticit\u00e0.\nL'azienda possiede negozi propri e in franchising in tutto il mondo, ma vende anche attraverso concessioni in negozi terzi. Sia Elisabetta II che il Principe Carlo hanno concesso all'azienda la Royal Warrant.\nStoria.\nXIX secolo.\nBurberry venne fondata nel 1856 quando, l'allora ventunenne, Thomas Burberry, apprendista di un importante sarto, apr\u00ec il suo primo negozio a Basingstoke, nell'Hampshire in Inghilterra. Nel 1870 si specializza in prodotti raffinati e di gusto e apre nello stesso anno il suo primo emporio. Nel 1880 aggiunge ai prodotti il gabardine, un materiale di fibre miste con cui si realizzano cappotti e abiti pesanti.\nNel 1891, la \"Thomas Burberry &amp; Sons\" apre il primo shop a Londra, nell'Haymarket. L'edificio \u00e8 ancora di propriet\u00e0 \"Burberry\"; fino a poco tempo fa ospitava la direzione generale, poi spostata in \"Horseferry House\" a Westminster, dietro il Parlamento Britannico.\nInizialmente il nome (ripreso poi tutt'oggi) era Burberry, ma dopo che nei clienti si diffuse la consuetudine di riferirsi al marchio con l'espressione \"Burberrys of London\", la societ\u00e0 cambi\u00f2 il nome in \"Burberrys\".\nNel 1895 Burberry diventa produttore delle divise delle forze armate britanniche, durante la Seconda guerra boera, modificando lo stile del proprio cappotto.\nXX secolo.\nProprio nel 1901 compare il logo del Cavaliere Equestre, accompagnato dalla scritta latina \"Prorsum\" (\"avanti\").\nNel 1911 Burberry equipaggia il capitano Roald Amundsen per la spedizione al Polo Sud; sar\u00e0 il primo uomo a portare a termine l'impresa. \nSu commissione della Corona, l'azienda adatta pantaloni e cappotti al combattimento. Nascono cos\u00ec alcuni dei suoi modelli.\nNel 1920 compare per la prima volta il \"Burberry Check\", il disegno scozzese che da allora contraddistingue molti prodotti. \nDivenuta popolare nel secondo dopoguerra grazie al famoso trench indossato da Humphrey Bogart nel film Casablanca), Burberry viene acquistata nel 1955 dalla \"Great Universal Stores\" (poi GUS plc), azienda proprietaria dei negozi londinesi \"Argos\" e \"Homebase\"; il cambio di propriet\u00e0 per\u00f2 determina l'inizio di un lento declino.\nXXI secolo.\nSolo nel 2000, sotto la guida dell'americana Rose Marie Bravo, l'azienda viene ristrutturata e rilanciata grazie alla testimonial Kate Moss e alla creativit\u00e0 del giovane stilista Christopher Bailey (ex Gucci). Il rinnovato successo e le vendite sono favorite anche dal lancio di una linea di profumi che aprir\u00e0 nuovi settori di mercato. Negli Stati Uniti le vendite addirittura raddoppiano, da 470 milioni a 1 miliardo di dollari, tanto che Rose Marie Bravo viene inserita dal \"Wall Street Journal\" nella principale \"hall of fame\" del 2004 e dalla rivista \"Fortune\" al tredicesimo posto negli elenchi 2004 e 2005 delle \"50 donne pi\u00f9 potenti negli affari\" fuori dagli Usa.\nNel dicembre 2005 \"Burberry Group plc\" \u00e8 quotato alla Borsa di Londra, nel luglio 2006 Rose Marie Bravo lascia l'incarico ad un'altra americana, Angela Ahrendts (ex Liz Claiborne) che cerca di ridurre le perdite causate dalla contraffazione. Nel 2009 Christopher Bailey \u00e8 nominato direttore creativo (\"chief creative officer\"), nel 2012 la Ahrendts risulta il manager pi\u00f9 pagato del Regno Unito con 14,9 milioni di sterline: posizione per la prima volta raggiunta da una donna. Lascia l'incarico nell'ottobre 2013 con le vendite dell'azienda salite oltre i 2 miliardi di sterline. Nell'aprile 2014 \u00e8 sostituita nell'incarico da Bailey.\nNel luglio 2017 Marco Gobbetti \u00e8 il nuovo CEO dell'azienda; a lui il compito di portarla in una fascia pi\u00f9 alta di mercato. Christopher Bailey, da 17 anni in azienda, rimane come direttore creativo. Lascer\u00e0 pochi mesi pi\u00f9 tardi.\nDal 12 marzo 2018 nuovo direttore creativo \u00e8 il designer italiano Riccardo Tisci che lascia dopo 12 anni la maison francese Givenchy. Nel maggio 2018 l'azienda acquisisce a Scandicci la \"Pelletteria CF&amp;P\" di Carmen Paroni. In luglio fa scalpore la notizia che \"Burberry\", al presunto scopo di difendere il marchio, ha mandato al macero prodotti invenduti per oltre 30 milioni di euro. Sempre nel luglio 2018 cambio alla presidenza dell'azienda: lascia dopo 12 anni sir John Peace, al suo posto \u00e8 nominato Gerry Murphy, presidente di \"Tate&amp;Lyle\" e del braccio europeo di Blackstone.\nMarchi.\nFino a poco tempo fa si distinguevano cinque brand di Burberry, ovvero cinque collezioni diverse con marchi a s\u00e9 stanti:\n non esiste pi\u00f9 questa suddivisione bens\u00ec esiste un'unica etichetta."}
{"id": "483672", "revid": "640277", "url": "https://it.wikipedia.org/wiki?curid=483672", "title": "28978 Ixion", "text": "Issione (28978 Ixion) \u00e8 uno degli asteroidi pi\u00f9 massicci attualmente conosciuti della fascia di Kuiper ed un possibile pianeta nano, simile ad altri oggetti transnettuniani quali Orco, Quaoar, Sedna e Gonggong; si tratta di un plutino, ovvero di un corpo dall'orbita analoga a quella di Plutone, in risonanza orbitale 2:3 con quella di Nettuno. Il suo diametro \u00e8 stimato attorno agli 800\u00a0km.\nL'oggetto deve il suo nome ad Issione, un personaggio della mitologia greca; era precedentemente noto con la designazione provvisoria .\nParametri orbitali.\nIssione segue un'orbita per molti aspetti simile a quella di Plutone, ma orientata in maniera diversa, come mostra il diagramma in calce. Il perielio di Issione si trova al di sotto dell'eclittica; abbastanza insolitamente, l'asteroide si avvicina periodicamente a Plutone a meno di 20\u00b0 di distanza angolare. Attualmente Issione sta attraversando l'eclittica in direzione del proprio perielio, che raggiunger\u00e0 nel 2070; Plutone, per contro, ha raggiunto il proprio perielio nel 1989.\nSuperficie.\nIl colore di Issione \u00e8 moderatamente rossastro (sicuramente pi\u00f9 di Quaoar); la sua albedo, pari a 0,15, \u00e8 superiore rispetto alla media degli oggetti della fascia di Kuiper (ad esempio 0,10 per Quaoar, 0,04 per Varuna).\nRecenti analisi spettroscopiche indicano che la superficie di Issione dovrebbe essere composta in massima parte di depositi di carbonio particolarmente scuro e di tolina, un eteropolimero che si forma in seguito all'irraggiamento di clatrati d'acqua e composti organici.\nLo spettro infrarosso di Issione, a differenza di quello di Varuna, \u00e8 piatto; sono assenti le linee di assorbimento caratteristiche dell'acqua (1,5 e 2\u00a0\u00b5m)."}
{"id": "483673", "revid": "69912", "url": "https://it.wikipedia.org/wiki?curid=483673", "title": "Sibilla Delfica", "text": ""}
{"id": "483674", "revid": "287204", "url": "https://it.wikipedia.org/wiki?curid=483674", "title": "9 settimane e 1/2", "text": ""}
{"id": "483675", "revid": "2181294", "url": "https://it.wikipedia.org/wiki?curid=483675", "title": "Amenano", "text": "L'Amenano \u00e8 un fiume a corso perenne della Sicilia orientale, che sfocia in mare nel golfo di Catania.\nIl suo percorso \u00e8 oggi sotterraneo e lo sbocco avviene in corrispondenza del centro della citt\u00e0 di Catania, nei pressi del giardino Pacini.\nStoria.\nAll'Amenano era associata dai greci, come a tutti i fiumi, una divinit\u00e0; in alcune monete del V secolo a.C. \u00e8 presente l'immagine del dio fluviale Amenanos in forma di toro androprosopo e in altre invece \u00e8 raffigurata una testa giovanile.\nLe poche fonti antiche fanno ritenere che scorresse all'aperto, probabilmente diviso in vari bracci e che, almeno, fino al 252 a.C. alimentasse il lago di Nicito.\nSecondo quanto riferisce Edrisi,\nNel Medioevo, quando ancora scorreva in superficie, era chiamato anche \"Judicello\", perch\u00e9 attraversava la zona della \"giudecca\", il quartiere ebraico. Tale denominazione rimase in uso fino al XIX secolo, come evidenziato dalle topografie del tempo.\nL'eruzione dell'Etna del 1669 colp\u00ec parte della citt\u00e0 e seppell\u00ec il lago di Nicito e i 36 canali in cui si divideva, alla foce, il fiume Amenano, minacciando di entrare da sud nella citt\u00e0, dopo aver circondato le mura, attraverso la \"Porta dei canali\".\nNumerosi punti della citt\u00e0 hanno confermato, mediante gli scavi, la presenza del corso del fiume Amenano, la cui portata d'acqua \u00e8 risultata di oltre una dozzina di litri al secondo.\nPercorso del fiume.\nLo studioso Carlo Gemmellaro (1787-1866) affermava che il percorso del fiume Amenano, scendendo verso il mare dalla parte occidentale della citt\u00e0, seguiva la direzione dell'attuale viale Mario Rapisardi fino alla piazza Santa Maria di Ges\u00f9, nei cui pressi sorgeva il lago di Nicito, da cui prende nome la via odierna; proseguiva poi lungo l'attuale via Botte dell'acqua, scendendo fino a raggiungere il Monastero dei Benedettini.\nDa questo punto in poi si divideva in tre bracci, che scendevano, l'uno verso la Pescheria e la villa Pacini, l'altro verso il Teatro Romano, piazza San Francesco d'Assisi e Piazza del Duomo, infine il terzo sotto il monastero di San Giuliano e le Terme Achilliane.\nQuesto percorso giustifica perfettamente la localizzazione nelle aree suddette della citt\u00e0 antica e greca, in virt\u00f9 della buona disponibilit\u00e0 di ottima acqua corrente.\nIl fiume continua a scorrere, ma tutto nel sottosuolo di Catania ed \u00e8 chiaramente visibile in piazza Duomo, presso la fontana omonima, sboccando infine in mare nella zona vicina del porto."}
{"id": "483676", "revid": "49363510", "url": "https://it.wikipedia.org/wiki?curid=483676", "title": "Superfici di rotazione", "text": ""}
{"id": "483681", "revid": "124174327", "url": "https://it.wikipedia.org/wiki?curid=483681", "title": "Darwin Pastorin", "text": "Biografia.\nFiglio di emigranti veronesi in Brasile, dove nasce, mazzediese di adozione, ha lavorato due anni al \"Guerin Sportivo\" e per vent'anni a \"Tuttosport\", \u00e8 stato direttore della redazione sportiva di Tele+, successivamente di Stream TV e nel settore Sport di SKY Italia.\nEsperienze lavorative.\nEditorialista de \"il manifesto\", \"Diario della settimana\", \"Amica\", collabora con \"La Stampa\", \"Liberazione\", \"l'Unit\u00e0\", \"Il Messaggero\", \"Il Gazzettino di Venezia,\" Sport del Sud e numerosi settimanali e mensili.\nNell'estate 2006, dopo lo scandalo \"Calciopoli\" che ha causato l'allontanamento di Aldo Biscardi e del suo \"processo\" dalla rete televisiva LA7, egli \u00e8 diventato, su nomina del direttore generale di \"LA7\" Antonio Campo Dall'Orto, direttore della testata LA7 Sport, che collabora anche col TG La7.\nA LA7 ha condotto, tra gli altri programmi, \"Il gol sopra Berlino\", che ha seguito i Mondiali di Calcio 2006 in Germania, e \"Le partite non finiscono mai\", che segue il Campionato italiano 2006/07. Per LA7.it cura l'editoriale su calcio e letteratura \"Darwinando\", on line ogni mercoled\u00ec.\nDal febbraio 2009 ha ricoperto il ruolo di direttore responsabile dell'emittente piemontese Quartarete con l'obiettivo di compiere un'operazione di \"restyling\" dell'intero canale, curando in modo particolare le trasmissioni di approfondimento (come \"Balon\" il sabato sera, dedicato ai temi dell'attualit\u00e0 o l'appuntamento quotidiano mattutino di \"Gente che Parla\"), i telegiornali, oltre al suo primo vero amore delle trasmissioni sportive, dando ampio spazio alle notizie della e del Torino, con apposite rubriche dedicate. Dal 2012 \u00e8 giurato per il Premio \"Calciobidone\", ironico riconoscimento destinato al peggior calciatore della Serie A, titolo a cura di \"Calciobidoni.it\", del Guerin Sportivo e di Fantacalcio. Nel 2020 cura la prefazione del libro \"UndiciMetri. Storie di rigore\" di Cristian Vitali e Maurizio Targa.\nImpegno politico.\nNel luglio 2009 \u00e8 tra i promotori del movimento \"Comunisti - Sinistra Popolare\", successivamente ridenominatosi Partito Comunista, dell'ex-PdCI Marco Rizzo."}
{"id": "483682", "revid": "2730", "url": "https://it.wikipedia.org/wiki?curid=483682", "title": "Demian", "text": ""}
{"id": "483684", "revid": "2225", "url": "https://it.wikipedia.org/wiki?curid=483684", "title": "9 settimane e mezzo", "text": ""}
{"id": "483689", "revid": "125616938", "url": "https://it.wikipedia.org/wiki?curid=483689", "title": "Henry John Woodcock", "text": "Il calibro dei personaggi coinvolti, l'elevato impatto economico e l'esito negativo di diverse delle inchieste, gli hanno attirato negli anni le critiche di esponenti politici e di parte della stampa, che hanno avuto in alcuni casi strascichi giudiziari.\nBiografia.\nHenry John Woodcock \u00e8 nato a Taunton, nella contea di Somerset in Gran Bretagna. Il padre George insegna lingue all'Accademia navale di Livorno, mentre la madre, Gloria Pasquariello (sorella del pm Elio Pasquariello), \u00e8 di origini napoletane. All'et\u00e0 di un anno i genitori si sono separati e la madre lo ha portato con s\u00e9 a Napoli. Divenuto magistrato alla fine del 1996, \u00e8 stato uditore a Napoli al fianco di due noti magistrati, Arcibaldo Miller e Paola Mastroberardino.\nDal settembre 1999 Woodcock \u00e8 stato magistrato presso la procura di Potenza. Qui ha svolto funzioni presso l'ufficio del pubblico ministero per dieci anni ed \u00e8 stato protagonista di inchieste di vasta risonanza. Nel 2007 ha ricevuto il Premio Nazionale Paolo Borsellino per la sua attivit\u00e0 di magistrato. Dall'11 settembre 2009 Woodcock \u00e8 in servizio alla procura di Napoli come sostituto, nella sezione \"reati contro la pubblica amministrazione\", incarico che potrebbe diventare definitivo dopo la conclusione del concorso interno.\nLe inchieste.\nLe prime inchieste.\nAppena ricevuto l'incarico a Potenza, istru\u00ec un'inchiesta su Mario Campana, allora dirigente della Cancelleria del Tribunale Fallimentare della procura stessa, accusato di aver favorito i fratelli De Sio nell'aggiudicazione di un immobile ad un'asta giudiziaria. Campana patteggi\u00f2 la pena e usc\u00ec dal pi\u00f9 ampio processo riguardante i De Sio.\nL'anno successivo, nel 2000 lavor\u00f2 a un'inchiesta sulla Banca Mediterranea di Potenza, con l'accusa di falso in bilancio per aver emesso crediti inesigibili a favore della Icla, una societ\u00e0 facente capo a Paolo Cirino Pomicino e gi\u00e0 coinvolta in indagini su infiltrazioni di stampo camorristico. La legge delega n. 366 del 5 ottobre del 2001, approvata durante il governo Berlusconi II, depenalizz\u00f2 alcune fattispecie di questo reato. Woodcock nel maggio 2005 deposit\u00f2 un ricorso presso la Corte Costituzionale contro questo provvedimento, senza riceverne risposta al 2011.\nNel 2000 si occup\u00f2 anche di un'inchiesta sulla dirigenza del Liceo Enrico Fermi di Potenza, che port\u00f2 alla luce un'associazione a delinquere formata da insegnanti e dirigenti d'istituto che aveva prodotto una \"classe fantasma\", inesistente e costruita falsificando registri e compiti in classe, al fine di aumentare i finanziamenti all'istituto ed evitarne la chiusura.. \nNell'ottobre dello stesso anno una sua inchiesta port\u00f2 all'arresto del presidente della Commissione Tributaria Provinciale, Emanuele Casamassima. L'uomo, un ex magistrato della Corte di Cassazione, venne accusato di falso in scrittura privata.\nIl 4 giugno del 2001, un'altra inchiesta di Woodcock port\u00f2 all'arresto del senatore DS e sindaco di Castellaneta (TA), Rocco Vito Loreto, accusato di calunnia e violenza privata nei confronti di Matteo Di Giorgio, magistrato della Procura di Taranto. L'intervento del Senato interruppe il processo, ma Woodcock ricorse alla Corte Costituzionale, sostenendo che le minacce e le calunnie non rientrino nella normale attivit\u00e0 del senatore. Conseguentemente al ricorso, la Corte annull\u00f2 l'atto del Senato, ritenendo che la condotta del senatore Loreto non rientrasse nelle sue attribuzioni parlamentari e consentendone il rinvio a processo. In un procedimento separato, e in due sentenze successive, la magistratura si \u00e8 espressa in favore del senatore Loreto. Di Giorgio \u00e8 stato infatti condannato nel 2014 a 15 anni di reclusione, pena ridotta nel 2016 a 12 anni e 6 mesi per concussione e corruzione. Secondo la sentenza di secondo grado, il pm avrebbe usato le proprie prerogative di magistrato per influire nella vita politica del suo paese natale Castellaneta, minacciando esponenti della compagine riferentesi a Loreto e favorendo cos\u00ec candidati di segno opposto. Di Giorgio, oltre la pena detentiva, \u00e8 stato condannato a risarcire a Loreto e ai figli, costituitisi parte civile, le spese giudiziarie e i danni.\nNel 2002 Woodcock ottenne visibilit\u00e0 precedendo di pochi giorni, con la sua inchiesta, un servizio televisivo della trasmissione TV \"Le Iene\" sull'acquisto di patenti di guida presso la Motorizzazione Civile di Potenza. L'inchiesta ha portato alla condanna dei funzionari coinvolti. \nLe tangenti Inail.\nAncora nel 2002 apr\u00ec l'inchiesta denominata delle \"tangenti Inail\", che ipotizzava che alcuni dirigenti dell'istituto fossero stati corrotti per favorire l'assegnazione di appalti a societ\u00e0 compiacenti. L'inchiesta, nata per caso da una piccola indagine su un illecito amministrativo minore, si concluse con 20 arresti, di cui alcuni eccellenti come il direttore generale dell'INAIL Alberigo Ricciotti e port\u00f2 ad ipotizzare una vasta rete di corruzione che avrebbe coinvolto anche il gruppo Eni-Agip. Da qui part\u00ec l'inchiesta detta delle \"tangenti del petrolio\", che port\u00f2 ad altri 17 arresti, incluso quello di Carlo Fermiani, dirigente dell'Ente Nazionale Idrocarburi.\nL'ipotesi di corruzione arriv\u00f2 a coinvolgere a vario titolo, oltre ai fratelli De Sio, da cui era partita l'indagine, i deputati Angelo Sanza (Forza Italia) e Antonio Luongo (DS), nonch\u00e9 il generale dei Carabinieri Stefano Orlando, gi\u00e0 direttore del reparto operativo del SISDE e responsabile della sicurezza dei Presidenti della Repubblica Francesco Cossiga ed Oscar Luigi Scalfaro. L'iscrizione di Orlando nel registro delle notizie di reato spinse Cossiga, che si produsse in attacchi ironici al magistrato e al suo team, e Scalfaro a intervenire nel dibattito con pubbliche attestazioni di stima per il generale.\nL'inchiesta, il cui processo \u00e8 ancora in corso al 2017, ha portato alla condanna a due anni e mezzo di reclusione dell'ufficiale della Guardia di Finanza Ferdinando De Pasquale, diciotto mesi a carico di due finanzieri e due anni per un ex dipendente dell\u2019Eni. Gli imprenditori Antonio, Francesco e Michele De Sio e il capo del personale della loro azienda, Giuseppe Mastrosimone, hanno beneficiato della prescrizione dei reati attribuitigli.\nIl generale Orlando, arrestato e successivamente detenuto agli arresti domiciliari per 17 giorni, fu completamente scagionato dalle accuse e reintegrato in servizio nella funzione precedentemente ricoperta. Successivamente ha ricoperto il ruolo di vicecomandante generale dell'Arma dei Carabinieri\nL'allora vice presidente della giunta regionale della Basilicata Vito De Filippo e i parlamentari Antonio Luongo ed Angelo Sanza sono stati del pari tutti assolti.\nPer quanto riguarda il ramo \"petroli\", il 5 aprile 2016 stono stati condannati i manager di Total Italia, Lionel Lehva e Jean Paul Juguet, l\u2019ex sindaco di Gorgoglione Ignazio Tornetta, e alcuni imprenditori, professionisti e tecnici locali pubblici e privati. Per 18 altri imputati \u00e8 stata invece disposta l\u2019assoluzione.\nIl Vip Gate.\nDall'inchiesta INAIL/petrolio si distaccarono numerosi rami di indagine, che arrivarono a coinvolgere a diverso titolo alcuni personaggi molto noti.\nTra i coinvolti nell'inchiesta, nota come \"Vip Gate\":\nIn tutto l'inchiesta ha coinvolto 78 persone, tra cui numerosi personaggi dello spettacolo, del giornalismo, due ministri, politici e funzionari di ministeri, Comuni ed Enti pubblici, accusati di \"associazione per delinquere per la turbativa di appalti\", estorsione, corruzione, millantato credito e favoreggiamento, oltre ad altri reati secondari.\nLe accuse si rivelarono completamente insussistenti al riscontro probatorio. Il GIP respinse la richiesta di emissione di ordinanza di custodia cautelare avanzata da Woodcock, dichiarando la propria incompetenza territoriale e la mancanza dei requisiti previsti dall'art 291 c.p.p. per le prosecuzione delle indagini da parte di giudice incompetente per territorio per quanto atteneva le imputazioni di associazione per delinquere e corruzione, e affermando la totale assenza di elementi indiziari per alcuni dei reati contestati. Una volta dichiarata l'incompetenza territoriale del Tribunale di Potenza, gli atti furono trasmessi al competente Tribunale di Roma che, ritenendo le accuse inconsistenti, archivi\u00f2 l'inchiesta per impossibilit\u00e0 di sostenere l'accusa in giudizio.\nL'inchiesta sulla criminalit\u00e0 in Basilicata.\nIl 22 novembre del 2004 Woodcock ha avviato l'operazione \"Iene 2\", sui presunti legami tra criminalit\u00e0 e politica nella gestione degli appalti in Basilicata.\nL'inchiesta port\u00f2 all'esecuzione di 51 arresti, tra cui il presidente della Camera Penale della Basilicata Piervito Bardi, un consigliere comunale di Forza Italia e i deputati Antonio Luongo (DS, gi\u00e0 coinvolto nell'inchiesta INAIL), Antonio Potenza (Udeur) e Gianfranco Blasi (Forza Italia). Quest'ultimo, in particolare, fu accusato di legami con il clan mafioso dei Martorano, legato a Ndrangheta e Camorra. Secondo l'accusa, il deputato avrebbe favorito aziende legate al gruppo criminale in cambio di sostegno elettorale. Le posizioni di Potenza e Blasi furono archiviate in momenti diversi su richiesta dello stesso Woodcock.\nPer gli altri individui coinvolti, le accuse non ressero la prova del Tribunale del Riesame, e le richieste di Woodcock furono respinte, nonostante il tribunale del riesame riconosca \"gravi indizi di reit\u00e0 in ordine ai delitti scopo dell'associazione mafiosa\". Il massiccio annullamento dei rinvii a giudizio di questo processo ha spinto il ministro Roberto Castelli a istruire un'indagine sull'operato del PM Woodcock, inchiesta che non ha tuttavia riscontrato nessuna scorrettezza nell'operato del pool.\nIl Somaliagate.\nIl 6 maggio del 2006 nell'ambito dell'inchiesta \"Somaliagate\" Woodcock, coadiuvato nelle indagini dai Vigili Urbani del Comune di Potenza e dalla Polizia Stradale del Capoluogo Lucano, individua una rete di presunti truffatori che secondo l'ipotesi investigativa, pur in assenza di denuncia/querela, avrebbero estorto denaro a imprenditori millantando rapporti con servizi segreti e organizzazioni internazionali. L'inchiesta ha portato la Polizia Stradale e i Vigili Urbani del Comune di Potenza a 17 arresti, tra cui il faccendiere salernitano Massimo Pizza e il funzionario del SISDE Fausto Del Vecchio (in seguito allontanato dal servizio). In particolare, quest'ultimo gi\u00e0 oggetto di altre indagini tra cui il processo ad alcuni marocchini coinvolti per un falso attentato all'ambasciata americana a Roma. Pizza si dichiar\u00f2 agente dei servizi segreti, e in effetti pot\u00e9 dimostrare di aver partecipato a una missione ufficiale in Somalia per la ricerca di contatti di Al Qaeda. Pizza rese una dichiarazione, in un verbale di 326 pagine, in cui afferm\u00f2 di aver organizzato un giro di truffe in complicit\u00e0 con leader locali dell'area africana e mediorientale e con lo stesso Del Vecchio.\nA verifica, Pizza risult\u00f2 essere il consigliere di Hussein Farrah Aidid, un signore della guerra somalo: l'incarico \u00e8 confermato dalla presenza di un atto ufficiale firmato dal ministro Gianfranco Fini e datato 24 novembre 2004. Grazie a questo incarico aveva concluso contratti con imprenditori italiani, per affari che poi non furono finalizzati, incassando alcuni milioni di euro in tangenti. Nell'ambito di un affare legato al traffico di armi, sarebbe entrato in contatto con Achille De Luca, consigliere di Vittorio Emanuele di Savoia. In seguito Pizza afferm\u00f2 di aver svolto dei lavori per Vittorio Emanuele, in particolare per la rimozione di materiale compromettente presente online tramite attacchi informatici.\nWoodcock non consider\u00f2 Pizza un testimone attendibile, ma condusse ugualmente i dovuti approfondimenti sulle dichiarazioni: dalle parole di Pizza arriva a indagare su Vittorio Emanuele, che fu sottoposto a intercettazioni telefoniche. Vittorio Emanuele \u00e8 stato indagato nel 2005 come risulta dal registro delle notizie di reato della procura della repubblica di Potenza. In seguito a quella indagine lo stesso Pizza viene iscritto nel registro delle notizie di reato della stessa Procura.\nIl 20 maggio 2006 l'inchiesta \u00e8 stata spostata a Roma per competenza territoriale e in seguito, alcuni anni dopo, .Il dibattimento processuale non ebbe un inizio consueto, atteso che la Polizia Giudiziaria (Vigili Urbani del Comune di Potenza e Polizia Stradale) non si present\u00f2 in Aula, evidentemente per esigenze di servizio. Dopo innumerevoli rinvii, il Pubblico Ministero chiese l\u2019estinzIone del procedimento per intervenuta prescrizione. \nIl Savoiagate.\nL'inchiesta, cominciata il 16 giugno 2006, arriva ai mass media allorquando Henry John Woodcock chiese e ottenne l'arresto di Vittorio Emanuele di Savoia con le accuse di associazione a delinquere finalizzata allo sfruttamento della prostituzione, alla corruzione, alla concussione, falsit\u00e0 ideologica, minacce e favoreggiamento, oltre a essere accusato di essere a capo di un'organizzazione attiva nel gioco d'azzardo illegale. L'indagine port\u00f2 al coinvolgimento di 24 persone delle quali 13 vennero arrestate, tra queste ultime Salvatore Sottile (portavoce dell'allora presidente di Alleanza Nazionale Gianfranco Fini) e il sindaco dell'exclave italiana in Svizzera di Campione d'Italia Roberto Salmoiraghi (che oltre a essere allora sindaco era anche il medico di base di Campione e che fu tradotto da Como al carcere di Potenza ove rimase in cella per quindici giorni prima di venire posto agli arresti domiciliari). A causa dell'arresto del sindaco, il comune lariano venne commissariato dal prefetto di Como. Tra gli indagati vi erano anche Simeone di Sassonia-Coburgo-Gotha (ex premier della Bulgaria, cugino e coetaneo di Vittorio Emanuele) il quale venne accusato di istigazione alla corruzione di membri di stati esteri.\nInsieme a Vittorio Emanuele, venne arrestato anche Massimo Pizza, accusato di pirateria informatica, per aver cancellato un sito web, non gradito all'esponente di casa Savoia. A Pizza il GIP di Potenza Dott. Iannuzzi, revoc\u00f2 il mandato di cattura subito dopo l'interrogatorio di garanzia, Pizza \u00e8 stato assolto dal reato ascritto.\nIn concomitanza con le indagini, il presidente della Repubblica Giorgio Napolitano chiese notizie al CSM sul fascicolo personale di Woodcock. Il 13 marzo 2007 i Pm della Procura di Como, a cui era stata affidata l'inchiesta per competenza territoriale, dopo aver ascoltato le intercettazioni integrali, hanno chiesto al gip l'archiviazione della posizione di Vittorio Emanuele di Savoia e di tutti gli altri indagati dai reati di \"corruzione per i contratti di procacciamento clienti del casin\u00f2 e di sfruttamento della prostituzione per il reclutamento di prostitute per i frequentatori della casa da gioco di Campione\". Il 27 marzo il gip Pietro Martinelli ha accolto l'istanza di archiviazione, poich\u00e9 per quanto relativo alle posizioni degli indagati \"i fatti non hanno rilevanza penale\".\nIl 22 settembre 2009 il gup di Potenza Luigi Barrella ha rinviato a giudizio, per associazione a delinquere finalizzata alla corruzione di pubblici funzionari, Vittorio Emanuele di Savoia che era stato arrestato il 16 giugno 2006 su richiesta di Henry John Woodcock. Il dispositivo \u00e8 stato letto in un'aula del Tribunale di Potenza, dove erano presenti i pm Laura Triassi e Salvatore Colella poich\u00e9 Woodcock si era nel frattempo trasferito a Napoli.\nIl 22 settembre 2010 il gup del tribunale di Roma, Marina Finiti, al termine del giudizio con rito abbreviato, ha scagionato da ogni accusa Vittorio Emanuele di Savoia e altre cinque persone coinvolte nel filone di indagine \"Savoiagate\" con la formula \"assolti perch\u00e9 il fatto non sussiste\". Lo Stato ha risarcito con un assegno di 11.000 euro l'allora sindaco di Campione Roberto Salmoiraghi per l'ingiusta incarcerazione in quanto, secondo le motivazioni del risarcimento, \u00abnon si pu\u00f2 mettere in dubbio che le conseguenze dell'ingiusta detenzione siano state eccezionalmente dirompenti\u00bb.\nVallettopoli.\nAll'inizio del dicembre 2006, viene alla luce una sua nuova inchiesta che occupa le prime pagine dei giornali: \"Vallettopoli\". Riguarda ricatti che avrebbero, a vario titolo, interessato manager, giornalisti, vallette e personale in genere del mondo dello spettacolo. L'inchiesta s'incentra dapprima sui rapporti tra la soubrette Elisabetta Gregoraci e Salvatore Sottile, portavoce di Gianfranco Fini, per poi arrivare a coinvolgere anche il manager Lele Mora, il fotografo Fabrizio Corona e numerosi personaggi della televisione e della moda. La Gregoraci denuncer\u00e0 qualche mese dopo di avere subito pressioni da Woodcock. Le accuse di concussione sessuale nei confronti di Salvatore Sottile furono archiviate nel febbraio 2007.\nDa una costola dell'inchiesta, utilizzando intercettazioni a Corona, il pubblico ministero Henry John Woodcock arriva poi alla Visetur, un'agenzia di viaggi di alto livello che oltre all'organizzazione di tour, si occupa di noleggio di elicotteri e aerei privati, affitto imbarcazioni, servizio scorte per personaggi famosi. Vengono messe sotto controllo alcune utenze telefoniche e nelle conversazioni intercettate si parla anche del ministro dell'ambiente dell'epoca, Alfonso Pecoraro Scanio. Uno dei titolari della Visetur \u00e8 Mattia Fella, il cui fratello sarebbe inserito nella lista dei consulenti dell'Ambiente. L'agenzia avrebbe ottenuto l'appalto per occuparsi di alcune trasferte ministeriali, e avrebbe poi organizzato viaggi gratuiti per lo stesso Pecoraro Scanio. Come molte altre inchieste, anche questa \u00e8 trasmessa per competenza territoriale ad altra sede giudiziaria: nella fattispecie al tribunale dei ministri di Roma, che il 26 febbraio 2009 solleva questione di legittimit\u00e0 costituzionale dell'articolo 6 della \"legge Boato\" nella parte residuata dopo la sentenza n. 390 del 2007 della Corte costituzionale.\nLa prima udienza del processo \"Vallettopoli\" fu fissata per il 21 dicembre 2009.. Nel giugno dello stesso anno, Salvatore Sottile fu condannato a otto mesi di reclusione con sospensione della pena e interdizione di un anno dai pubblici uffici. Nel gennaio 2010 Fabrizio Corona fu prosciolto dalle accuse perch\u00e9 \"il fatto non sussiste\".\nL'inchiesta sulla P4.\nNel 2011 compie un'inchiesta sulla P4, un presunto \"sistema informativo parallelo\", basandosi su alcune intercettazioni a carico del mediatore Luigi Bisignani. Sulla base di tali intercettazioni viene arrestato il deputato Alfonso Papa, con l'accusa di aver fornito a Bisignani informazioni riservate con la collaborazione del maresciallo dei Carabinieri Enrico La Monica. Il Tribunale del Riesame di Napoli, tuttavia, sanc\u00ec l'insussistenza del rapporto tra Bisignani e La Monica, nonch\u00e9 dell'associazione a delinquere.\nNell'inchiesta fu coinvolto l'alto ufficiale della Guardia di Finanza Vito Bardi, con l'accusa di favoreggiamento e rivelazione di segreto, ma la sua posizione fu archiviata l'anno successivo. L'inchiesta gener\u00f2 grande scalpore e per diversi mesi durante il 2011 i mezzi di comunicazione le dedicarono ampio risalto, in particolare per le numerose intercettazioni telefoniche trapelate dagli atti giudiziari.\nSuccessivamente, tuttavia, le ipotesi accusatorie vennero radicalmente ridimensionate dai magistrati della Cassazione e del riesame di Napoli, i quali sancirono l'insussistenza degli indizi in relazione al reato di associazione per delinquere.\nInchiesta sui fondi della Lega.\nCon Francesco Curcio e Vincenzo Piscitelli \u00e8 tra i magistrati chiamati a fare chiarezza, nell'aprile 2012, sul caso dei fondi che sarebbero stati deviati dal tesoriere della Lega Nord Francesco Belsito (indagato per truffa ai danni dello Stato, appropriazione indebita e riciclaggio di denaro) a favore di Umberto Bossi e della sua famiglia e che hanno comportato le dimissioni di quest'ultimo da segretario del partito. L'inchiesta \u00e8 andata a sentenza nel luglio 2017, ed ha visto la condanna a due anni e tre mesi di Umberto Bossi e ad un anno e mezzo del figlio Renzo.\nCaso Berlusconi.\nNel febbraio 2013, con i magistrati Curcio, Piscitelli, Alessandro Milita e Fabrizio Vanorio fa mettere sotto indagine Silvio Berlusconi per corruzione e finanziamento illecito ai partiti. Secondo le accuse, Berlusconi avrebbe pagato a Sergio De Gregorio, leader del movimento \"Italiani nel mondo\", tre milioni di euro per passare alla propria formazione politica. In conseguenza del passaggio di De Gregorio, il governo retto da Romano Prodi fu fatto cadere. Per questo motivo nel febbraio 2013 viene indagato Silvio Berlusconi per concussione. L'11 marzo 2013, parlando con i giornalisti del suo coinvolgimento nell'inchiesta sulla presunta compravendita dei senatori, De Gregorio ammette pubblicamente di aver preso due milioni di euro in nero e di aver commesso pertanto un reato. Il 9 maggio 2013 la Procura di Napoli chiede il rinvio a giudizio di Silvio Berlusconi per la vicenda della presunta compravendita dei senatori. Analoga richiesta \u00e8 stata formulata per l'ex senatore Sergio De Gregorio e l'ex direttore de \"L'Avanti!\" Valter Lavitola. Berlusconi e Lavitola sono stati condannati in primo grado l'8 luglio 2015 a 3 anni di reclusione.\nInchiesta sulla Guardia di Finanza.\nIl giudice Woodcock ha avviato nel 2014, in collaborazione con i pubblici ministeri Vincenzo Piscitelli e Celeste Carrano, un'inchiesta su presunti rapporti illeciti intercorrenti tra altissimi ufficiali della Guardia di Finanza e alcuni imprenditori. Secondo l'ipotesi investigativa, ci sarebbe stato un accordo tra questi ultimi per evitare verifiche fiscali approfondite, in cambio di tangenti in denaro e altre utilit\u00e0.\nNell'ambito dei primi passi dell'inchiesta, denominata \"Last Door\", l'11 giugno 2014 furono arrestati il colonnello Fabio Massimo Mendella, comandante provinciale della Guardia di Finanza di Livorno; e il commercialista Pietro Luigi De Riu, con l\u2019accusa di concorso in concussione per induzione e rivelazione di segreto d\u2019ufficio. Secondo le accuse, il colonnello Mendella, per alcuni anni responsabile del settore verifiche del comando provinciale della Finanza di Napoli, e quindi addetto ai comandi di Roma e Livorno, avrebbe ricevuto circa un milione di euro e altre utilit\u00e0 non monetarie, attraverso la mediazione di De Riu, da Francesco e Giovanni Pizzicato, imprenditori interessati ad evitare verifiche fiscali. Nell'inchiesta, secondo l'impianto accusatorio, furono coinvolti i generali Emilio Spaziante, gi\u00e0 vicecomandante della Guardia di Finanza e in pensione all'epoca dell'inchiesta; e Vito Bardi, all'epoca dei fatti vicecomandante della Guardia di Finanza in carica e gi\u00e0 indagato con esito negativo da Woodcock nell'ambito dell'inchiesta P4 del 2011. Secondo le dichiarazioni di Pizzicato, quest'ultimo avrebbe pagato a Mendella per il tramite di De Riu la somma di quasi un milione di euro in diverse rate. Tali pagamenti sarebbero stati effettuati mentre Mendella era in servizio a Napoli, e mantenuti quando fu trasferito a Roma. Secondo Pizzicato, il trasferimento della sede legale della sua societ\u00e0 da Napoli a Roma avrebbe avuto proprio lo scopo di mantenere il rapporto con l'ufficiale.\nCollateralmente all'inchiesta sulle presunte tangenti, Mendella fu anche accusato di aver rivelato a Nazario Matachione, imprenditore farmaceutico, l'esistenza di una verifica in arrivo sulle sue societ\u00e0. Secondo le accuse, in cambio di tale rivelazione, Matachione avrebbe assunto la moglie di Mendella presso una delle sue farmacie. Sottoposto a giudizio presso il Tribunale del Riesame, Mendella fu ritenuto immune da ogni addebito per insussistenza dei fatti addebitatigli, inducendo i giudici ad \u00abannullare l\u2019ordinanza impugnata dai legali degli indagati disponendo l\u2019immediata scarcerazione delle tre persone coinvolte nell\u2019indagine della Procura\u00bb. Conseguentemente, Mendella fu liberato dopo 7 mesi di detenzione presso il carcere militare, e inviato ai domiciliari ad attendere il processo per gli altri capi d'accusa.\nDurante il processo, Pizzicato ha ammesso di non aver mai avuto alcun rapporto economico diretto con l'ufficiale, e di aver versato sempre le tangenti a De Riu. Quest'ultimo ha ammesso i versamenti, anche se in misura molto minore rispetto a quanto ipotizzato, negando per\u00f2 di aver mai versato alcunch\u00e9 a Mendella. L'alto ufficiale della Guardia di Finanza, per contro, ha dimostrato di aver svolto una notevole attivit\u00e0 investigativa a carico di Pizzicato, redigendo 14 informative di reato sulle societ\u00e0 del gruppo e di aver proposto sequestri a suo danno per oltre 40 milioni di euro. Secondo tali prove, quindi, l'ufficiale avrebbe in realt\u00e0 smascherato \"una frode colossale\" a carico dei suoi accusatori.\nSecondo le prove a discolpa infatti, Mendella ha iniziato ad indagare sui Pizzicato il 26 maggio 2011, allorch\u00e9 mand\u00f2 alle Procure di Napoli e Roma un'informativa su \u00aboccultamento o distruzione di scritture contabili\u00bb da parte di un collaboratore dei Pizzicato. Tale informativa fu trasmessa dal sostituto procuratore di Roma Barbara Sargenti a quello di Napoli Vincenzo Piscitelli, in quanto quest'ultimo era responsabile delle indagini intraprese dall'ufficiale. Alla stessa Procura di Napoli Mendella invi\u00f2 il 7 ottobre 2011 una seconda informativa che delineava i reati di frode tributaria internazionale a carico dei Pizzicato, mettendo in luce i conti bancari esteri da cui successivamente i Pizzicato avrebbero affermato provenire i soldi delle supposte tangenti a suo favore. Il 9 novembre 2011 reiter\u00f2 con approfondimenti l'ipotesi di frode fiscale internazionale, aggiungendovi l'ipotesi di riciclaggio, sollecitando il pm \u00abaffinch\u00e9 delegasse al suo gruppo l\u2019esecuzione di indagini bancarie nei confronti\u00bb dei Pizzicato in modo da poter \u00abtracciare i flussi finanziari sottostanti alle fittizie operazioni commerciali poste in essere\u00bb. In successive informative tra febbraio e aprile 2012 l'ufficiale ha informato la Procura competente di successivi risultati d'indagine e descritti \u00abaltri univoci elementi di prova\u00bb. Nel febbraio 2013 altre due informative individuano \u00abtutti i rapporti intrattenuti con istituti di credito dai fratelli Pizzicato e dai loro sodali, nonch\u00e9 dalle numerose persone giuridiche da loro gestite e le risultanze degli accertamenti bancari\u00bb, e richiedono la messa in sorveglianza di \u00abben 70 utenze cellulari intestate ai Pizzicato e ai loro collaboratori, onde consentire l\u2019avvio di intercettazioni telefoniche\u00bb e la ricostruzione del \u00abpatrimonio e numerose imprese gestite dai Pizzicato nella provincia di Napoli\u00bb. Nel marzo 2013 l'indagine fu passata dalla Procura alla Polizia Valutaria di Roma, con ringraziamenti a Mendella per il lavoro svolto. Successive informative dell'ufficiale al pm riguardarono \u00abla comunicazione di notizia di reato conclusiva\" e ribadirono \"la denuncia dei fratelli Pizzicato e di altre sei persone per associazione per delinquere e frodi tributarie\u00bb con la proposta al magistrato del \u00ab sequestro preventivo di beni nella disponibilit\u00e0 dei Pizzicato per valore equivalente all\u2019imposta evasa (oltre 60 milioni di euro solo di iva)\u00bb. Infine, il 13 giugno 2013, Mendella inform\u00f2 il pm della \u00abconclusione dell\u2019attivit\u00e0 di verifica tributaria e della conseguente notifica dei processi verbali di constatazione ai Pizzicato e ai loro sodali\u00bb.\nIl 4 aprile 2017 la posizione del generale Vito Bardi \u00e8 stata archiviata per \"insussistenza di ogni ipotesi di illecito e della conseguente infondatezza di elementi idonei a mantenere le ipotesi investigative\". L'inchiesta a suo carico, nel corso della quale non \u00e8 stato mai ascoltato, n\u00e9 ha avuto possibilit\u00e0 di conoscere i nomi dei suoi accusatori o di avere un confronto, ha di fatto distrutto la carriera del generale Bardi. Quest'ultimo era fin dal 2011 in corsa per diventare comandante generale della Guardia di Finanza, possibilit\u00e0 preclusagli, insieme alle offerte provenienti dal settore privato, in conseguenza dell'inchiesta.\nIl 30 settembre 2017 la Procura di Napoli ha chiesto l'archiviazione della posizione del colonnello Fabio Massimo Mendella riguardo alle accuse di presunta corruzione da parte dell'imprenditore Matachione.\nInchiesta su appalti Consip.\nL'inchiesta, trasferita a Roma nel 2017 per competenza territoriale, ha per oggetto il presunto pagamento di tangenti, turbative di appalti Consip e favoreggiamento. Essa ha portato all'arresto dell'imprenditore Alfredo Romeo, successivamente scarcerato e risarcito per ingiusta detenzione e al coinvolgimento a diverso titolo di esponenti - a quel tempo - delle istituzioni, come il ministro Luca Lotti, il comandante generale dei Carabinieri Tullio Del Sette, il comandante regionale dei Carabinieri della Toscana Emanuele Saltalamacchia, nonch\u00e9 Tiziano Renzi, padre dell'allora Presidente del Consiglio Matteo Renzi.\nCirca la corruzione di un dirigente Consip, in luglio 2017 questi patteggia una condanna a 20 mesi e viene licenziato.\nCirca la turbativa d\u2019asta, in settembre 2021 vengono assolti il dirigente della societ\u00e0 e l\u2019ex amministratore delegato indagati, vengono rinviate a giudizio 3 persone, tra cui Alfredo Romeo e Italo Bocchino, e condannate tre persone, tra cui Denis Verdini e Ignazio Abrignani.\nCirca il favoreggiamento, l\u2019inchiesta riguarda l\u2019allora ministro dello sport Luca Lotti e l\u2019allora comandante generale dei Carabinieri Tullio Del Sette poich\u00e9 avrebbero rivelato l'esistenza dell'indagine all'amministratore delegato di Consip, Luigi Marroni e al presidente Luigi Ferrara.\nIn ottobre 2019 vengono rinviati a giudizio Lotti e Del Sette per favoreggiamento.\nLe critiche.\nL'attivit\u00e0 da magistrato di Henry John Woodcock, per la notoriet\u00e0 dei personaggi oggetto delle sue indagini, e per la frequente inconsistenza delle accuse al riscontro probatorio, gli ha attirato negli anni le critiche di parte della stampa e di numerosi esponenti politici di primo piano. Tali critiche hanno avuto a volte risvolti giudiziari, con querele incrociate da parte di questi ultimi e del giudice.\nIl presidente della Repubblica Francesco Cossiga disse:' Woodcock? per lui la legge non esiste'.\nSecondo fonti giornalistiche, dal 1996 all'epoca dell'inchiesta Vallettopoli (2006) Woodcock avrebbe accusato senza fondamento un totale di 210 individui.\nIl 18 marzo 2004 \u00e8 stato avviato un procedimento disciplinare, promosso dal Ministro della giustizia Roberto Castelli; la commissione disciplinare del CSM ha concluso il provvedimento in fase istruttoria con il proscioglimento. Castelli lo ha impugnato davanti alla Cassazione che ha ribadito il proscioglimento di Woodcock e ha condannato il ministro al pagamento delle spese processuali.\nLa frase \"\u00e8 un pazzo\", pronunciata dall'ex-ministro delle Telecomunicazioni Maurizio Gasparri, ha portato all'emissione di un rinvio a giudizio per diffamazione aggravata emesso a carico del politico.\nIl 2 giugno 2002 Vittorio Feltri ha pubblicato su \"Il Foglio\" un editoriale contro Woodcock, nell'ambito del quale ironizzava sul cognome del magistrato e riportando che \"cock\" in inglese vuol dire \"stupido\" e identifica l'organo sessuale maschile. Feltri fu condannato per diffamazione il 13 febbraio 2005 con sentenza del Tribunale di Monza. La Cassazione ha tuttavia successivamente ribaltato la sentenza di merito, ritenendo che l'articolo avesse i connotati della villania, ma che tale atto non avesse rilevanza penale.\nIl 20 giugno 2017 Woodcock ha perso la causa per diffamazione intentata alla giornalista di Panorama Annalisa Chirico. L'oggetto del contendere erano le dichiarazioni critiche verso il magistrato di Edward Luttwak, riportate nel 2012 sul periodico suddetto; nonch\u00e9 l'analisi del caso P4 effettuato dalla giornalista nel suo libro \"Condannati preventivi\". Secondo il collegio giudicante, la Chirico non aveva alcun intento diffamatorio, ma ha anzi esercitato il diritto di cronaca. Woodcock \u00e8 stato pertanto condannato al pagamento delle spese processuali.\nIl 27 giugno 2017 la Procura della Repubblica di Roma ha indagato Woodcock per presunta rivelazione di segreto d'ufficio nell'ambito dell'inchiesta Consip. Secondo l'ipotesi investigativa, all'atto del trasferimento del fascicolo da Napoli a Roma, il magistrato avrebbe rivelato al giornale Il Fatto Quotidiano la presenza di altissimi esponenti dell'Arma dei Carabinieri tra gli indagati dell'inchiesta. Risulta essere indagata anche la sua compagna Federica Sciarelli, nota giornalista e conduttrice, con l'accusa di concorso in rivelazione di segreto d'ufficio in quanto avrebbe fatto da tramite tra Woodcock e Marco Lillo de Il Fatto Quotidiano. A settembre viene indagato anche per falso insieme al maggiore del\nNOE Scafarto che sarebbe stato indotto dal PM a scrivere nella sua informativa, pur sapendo che non era vero, che i servizi segreti stavano spiando le mosse dei carabinieri impegnati negli accertamenti sull'imprenditore Alfredo Romeo. Nel contempo il CSM apre un fascicolo per valutare l'incompatibilit\u00e0 ambientale di Woodcock e la Procura generale della Cassazione avvia un'azione disciplinare (anche per la collega Celeste Carrano) per mancata iscrizione sul registro degli indagati dell'ex consigliere economico del governo Filippo Vannoni, ascoltato come testimone, peraltro senza avvocato, quando c'erano gli elementi per metterlo sotto inchiesta."}
{"id": "483692", "revid": "2730", "url": "https://it.wikipedia.org/wiki?curid=483692", "title": "Chrysler", "text": "Chrysler \u00e8 una casa automobilistica statunitense fondata nel 1925, parte di Stellantis.\nStoria.\nLa Chrysler fu fondata il 6 giugno 1925 da Walter Chrysler, a Highland Park, un sobborgo di Detroit. Gi\u00e0 nel 1924 l'imprenditore aveva lanciato sul mercato una prima auto col proprio nome, la Chrysler B-70. Uno dei principali meriti della Chrysler fu quello di aver introdotto per la prima volta all'interno del processo di progettazione delle vetture la prima galleria del vento, per ottimizzare le linee della vettura in funzione della penetrazione aerodinamica.\nUna delle vetture pi\u00f9 note dei primi anni trenta fu la Chrysler Airflow, presentata nell'expo \"A Century of Progress 1833-1933\" di Chicago, il 27 marzo 1933. Una vettura di classe media, dal design d'avanguardia che, forse proprio per questo, non incontr\u00f2 grande successo, ma che rappresenta uno dei modelli pi\u00f9 significativi nella storia dell'automobile, per avere introdotto la progettazione aerodinamica nella costruzione delle auto di serie. Nonostante l'insuccesso dell'Airflow, essa fu in ogni caso la capostipite stilistica di altre serie di modelli di maggior successo commerciale, come la Imperial, un modello nato gi\u00e0 negli anni venti, la cui terza serie, prodotta fra il 1934 e il 1936, fu un ulteriore esempio dell'utilizzo della galleria del vento. L'insuccesso della Airflow costrinse in ogni caso la Chrysler a puntare sulla produzione di vetture dalla linea pi\u00f9 convenzionale (specie per quanto riguardava i sottomarchi Plymouth e DeSoto).\nAnche dopo il secondo conflitto mondiale la produzione rimase in linea con la concorrenza, senza mostrare nulla di veramente innovativo. Furono comunque di questo periodo alcune delle pi\u00f9 famose realizzazioni, tra cui la Chrysler 300 degli anni cinquanta e anni sessanta, capostipite di una lunga serie di ammiraglie di lusso, che \u00e8 stata ripresa di recente con la reintroduzione di tale sigla, dapprima nella Chrysler 300 M e poi nella 300 C del 2005. Un'altra vettura di quegli anni che ancor oggi \u00e8 ricordata come una delle pi\u00f9 significative della produzione era la Chrysler Windsor. In questo periodo, tra l'altro, la Chrysler svilupp\u00f2 e realizz\u00f2 dei nuovi motori a testata emisferica, denominati appunto HEMI, che avrebbero equipaggiato non solo alcune vetture della produzione degli anni cinquanta, ma anche alcune vetture sportive degli anni sessanta che sarebbero entrate ben presto nel cuore degli appassionati, come la Plymouth Hemi Cuda e la Dodge Charger.\nCon la fondazione della \"Chrysler-Europe\", da quel momento gran parte delle vetture prodotte da case automobilistiche come Simca, Talbot, Hillman (nel frattempo acquisite da Chrysler Group) e altri marchi furono griffate Chrysler per alcuni mercati europei. Nonostante ci\u00f2, il marchio Chrysler non riusc\u00ec a emergere nel vecchio continente, e la sua 180 non ottenne grandi successi.\nAnche negli Stati Uniti la situazione non era delle pi\u00f9 rosee: gi\u00e0 nei primi anni settanta, la crisi petrolifera aveva tagliato via gran parte della produzione, e quindi molte risorse economiche furono disperse. Inoltre, i bassi volumi di vendita delle vetture negli anni a seguire portarono la casa sull'orlo della bancarotta. Fu un uomo a salvare le sorti della Chrysler: Lee Iacocca. Con l'introduzione di nuove strategie di mercato e di nuovi modelli di nicchia, come l'introduzione delle prime monovolume, la Chrysler torn\u00f2 a riscuotere grandi consensi.\nNel 1986 al salone dell'auto di Los Angeles la Chrysler present\u00f2 un nuovo modello frutto della collaborazione con la Maserati, \u00e8 la Chrysler Turbo Convertible by Maserati. La produzione inizi\u00f2 solo nel 1989 negli stabilimenti Innocenti di Milano Lambrate, e complice la cattiva immagine di cui godeva Maserati in quel periodo, si rivel\u00f2 un clamoroso flop, con sole 7.300 vetture prodotte fino al 1991, quando termina la produzione.\nNei primi anni novanta la Chrysler tent\u00f2 nuovamente di riapprodare in Europa, ma stavolta con maggior successo. Infatti le sue monovolume e le sue fuoristrada riscossero molto pi\u00f9 successo di quanto non fecero invece le sue vetture pi\u00f9 convenzionali negli anni settanta. Tra i modelli di maggior successo degli anni novanta vi fu la Chrysler Voyager, una monovolume che si propose come concorrente diretta della Renault Espace. Di quegli anni fu anche la sportiva Viper, venduta sia con marchio Dodge che con marchio Chrysler, divenuta in breve tempo uno degli oggetti di desiderio degli appassionati di muscle-car americane.\nNel 1998, Chrysler Group fu acquisito da Daimler-Benz (di cui anche la Mercedes-Benz faceva parte) per costituire la \"DaimlerChrysler AG\". Questa unione, nata inizialmente come societ\u00e0 gestita alla pari sia dal gruppo Chrysler che da Daimler-Benz, fin\u00ec per evidenziare la predominanza della societ\u00e0 tedesca, che port\u00f2 molta della sua componentistica per diversi modelli prodotti da Chrysler in seguito. Nel 2001 venne avviato un progetto di coup\u00e9 che avesse il pianale in comune con la Mercedes-Benz SLK: da questo progetto nacque la Chrysler Crossfire, proposta sia come coup\u00e9 che come roadster. Nel frattempo prese il via anche la produzione di altri modelli significativi, come la 300 M, un'ammiraglia con la quale si intendeva riproporre in chiave moderna la serie 300 degli anni cinquanta e sessanta, e l'eccentrica PT Cruiser, con la quale si intendeva rivisitare il design delle vetture d'anteguerra. Nel 2005, la 300 M fu sostituita dalla 300 C, anch'essa di sapore molto pi\u00f9 retr\u00f2 che non la sua antenata.\nNel 2007, Cerberus Capital Management assieme ad altri 100 investitori acquis\u00ec l'80% di Chrysler per 5,520 miliardi di euro, con l'intento di risanare l'azienda e farne il gruppo di punta del mercato nord-americano. Nel 2008, il piano fall\u00ec a causa della grave crisi finanziaria e industriale e del conseguente rallentamento senza precedenti dell'industria automobilistica negli Stati Uniti, nonch\u00e9 della successiva mancanza di capitali.\nNel 2009, Chrysler Group entra a far parte di Fiat Group (successivamente nel 2014 la partecipazione azionaria verr\u00e0 conferita alla nuova societ\u00e0 Fiat Chrysler Automobiles). In conseguenza di ci\u00f2, nel 2011, il marchio Chrysler viene coordinato per il mercato europeo con quello della casa automobilistica italiana Lancia e, a partire dallo stesso anno, ne viene ufficializzato il ritiro di Chrysler dai listini di vendita europei, con esclusione di Regno Unito e Irlanda. Contestualmente, nel settembre dello stesso anno, i veicoli Lancia Delta e Ypsilon vengono venduti in Regno Unito e Irlanda a marchio Chrysler.\nNel 2016, la casa americana ha presentato il modello Chrysler Pacifica, \"minivan\" disponibile ibrido plug-in come sostituto della monovolume Voyager. Pensato espressamente per il mercato Nord Americano \u00e8 capace di viaggiare fino a 48 km ad emissioni zero."}
{"id": "483694", "revid": "339392", "url": "https://it.wikipedia.org/wiki?curid=483694", "title": "Green shoe", "text": ""}
{"id": "483696", "revid": "1535615", "url": "https://it.wikipedia.org/wiki?curid=483696", "title": "Jerzy Kukuczka", "text": "Biografia.\nIl 18 settembre 1987 \u00e8 divenuto il secondo uomo, dopo Reinhold Messner, a scalare tutte le quattordici vette che superano gli 8.000 metri sul livello del mare. In vita non raggiunse un riconoscimento mediatico internazionale proporzionale alle imprese compiute, nonostante avesse compiuto l'ascesa di tutte le vette nella met\u00e0 del tempo impiegato da Messner, aprendo nuove vie di difficolt\u00e0 maggiore oppure scalando in inverno.\nSono note le difficolt\u00e0 economiche e politiche attraversate dalla Polonia fra la fine degli anni '70 e l'inizio degli anni '80: Kukuczka e molti altri alpinisti polacchi finanziavano le loro spedizioni dipingendo le ciminiere delle fabbriche con grande velocit\u00e0, utilizzando le corde e le tecniche di alpinismo invece dei convenzionali ponteggi. Prima che arrivasse qualche sponsor o il sostegno del Ministro dello sport Jurek, col suo gruppo, si diede al contrabbando (fingevano furti o incidenti in modo da giustificare l'abbattimento del 90% del materiale tecnico che trasportavano ai campi base). Nel suo libro \"Il mio mondo verticale\" emergono molti aspetti legati alla povert\u00e0 delle loro spedizioni, specie se confrontate con quelle occidentali nello stesso periodo. Nel 1986 prese parte insieme a Tadeusz Piotrowski alla spedizione internazionale al K2, guidata da Karl Maria Herrligkoffer:\n\"\"La differenza era avvertibile sin dai primi momenti. Gi\u00e0 a Karachi, quando io e Tadek prelevavamo tutto il bagaglio della spedizione alla dogana, cominciavamo a essere preoccupati: in ogni momento ci chiedevano di fare dei pagamenti, a ogni passo dovevamo tirar fuori dalla tasca cinquanta o cento rupie e i nostri spiriti si ribellavano. Eravamo cos\u00ec arrabbiati che telefonammo a Herligkoffer, che ci aspettava a Islamabad. E qui invece di una parola di sostegno o consiglio sentimmo: \u00abNon capisco cosa volete. Pagate quanto vogliono, pagate anche cinque volte tanto, non preoccupatevi\u00bb.\" \"Come \u00e8 possibile parlare con uno cos\u00ec, quando fin dal primo mio viaggio all'estero avevo imparato a contare ogni centesimo e pensare a lungo prima di spendere ogni rupia? A volte capitava di perdere due giorni in pi\u00f9 solo per poter trovare qualcosa a dieci rupie in meno.\" \"E Karl diceva al telefono, chiaramente disgustato dalla piccolezza dei nostri problemi: \u00abSe si deve pagare cinquemila, paga cinquemila. Che problema c'\u00e8?\u00bb\"\".\nKukuczka \u00e8 stato il primo alpinista a scalare in invernale quattro \"ottomila\": il Dhaulagiri e il Cho Oyu nel 1985, il Kanchenjunga nel 1986 e l'Annapurna nel 1987, di cui tre in prima assoluta (la prima invernale del Cho Oyu \u00e8 stata effettuata 3 giorni prima della salita di Kukuczka). Fu un acceso fautore dello stile alpino applicato alle montagne del Karakoram e dell'Himalaya.\nNel 1989 l'avversario storico, Reinhold Messner, fall\u00ec la scalata dell'inviolata parete sud del Lhotse, in Nepal; inizi\u00f2 dunque una forte pressione mediatica affinch\u00e9 Jurek completasse l'opera per \"vendicare lo smacco\" di essere arrivato secondo nella conquista dei 14 ottomila (anche se complessivamente ci aveva messo meno tempo). A capo d'una spedizione di 13 elementi, sostenuti dal governo polacco, Jurek part\u00ec per quella che voleva fosse l'ultima sua impresa prima di dedicarsi a tempo pieno alla sua famiglia; purtroppo, decise all'ultimo momento di aprire una nuova e difficile via invece che provare con la tradizionale, trovando come unico partner l'amico Ryszard Pawlowski. Il 24 ottobre 1989 a 8.200 metri di altezza, in un punto considerato abbastanza facile, Jurek scivol\u00f2 per via della neve che copriva il ghiaccio: un ancoraggio si stacc\u00f2 a causa dell'elevata velocit\u00e0 e una corda usata, che aveva comprato in un mercato di Kathmandu, si ruppe di colpo su una roccia granitica facendolo cadere nel precipizio; molte sono state le congetture sul comportamento di Pawlowski, che secondo molti avrebbe tagliato la corda per evitare di cascare lui pure nel vuoto e \"reo\" di aver lasciato la fune dell'incidente (cosa che in realt\u00e0 succede di norma) in quota. I compagni di cordata finsero di aver ritrovato e seppellito il corpo di Jurek, in modo che la famiglia percepisse quel sussidio che altrimenti non veniva concesso alle famiglie dei dispersi.\nRiconoscimenti.\nKukuczka \u00e8 considerato uno dei migliori alpinisti di sempre.\nNello scalare i quattordici ottomila ha aperto dieci nuove vie, e per quattro volte ha raggiunto la vetta in inverno. Nel 1986 ha scalato il K2 aprendo, con Tadeusz Piotrowski, una nuova via sulla parete sud (la \"Via Polacca\"), che risulta essere la pi\u00f9 difficile poich\u00e9 estremamente esposta alle valanghe e molto pericolosa, oltre che estremamente impegnativa del punto di vista tecnico (Kukuczka parla di difficolt\u00e0 intorno al quinto grado superiore attorno agli 8.300 metri di quota), definita da Reinhold Messner una \"via suicida\". Kukuczka guid\u00f2 ogni singolo tratto di arrampicata. Durante la discesa, stremato per i 4 bivacchi consecutivi al di sopra degli 8.000 metri senza cibo n\u00e9 acqua, Piotrowski perse i ramponi, cadde nel vuoto e spar\u00ec per sempre in un precipizio. Kukuczka riusc\u00ec a rientrare al campo base a prezzo di enormi fatiche. Nessuno ha mai tentato di ripetere l'impresa.\nKukuczka ha scalato tutti gli ottomila usando l'ossigeno supplementare solo occasionalmente sull'Everest, durante la prima ascensione del Pilastro Sud.\nIn soli 8 anni, Kukuczka ha portato a termine le seguenti quindici spedizioni:"}
{"id": "483697", "revid": "1745361", "url": "https://it.wikipedia.org/wiki?curid=483697", "title": "Meg (cantante)", "text": "Biografia.\nNata da padre capitano di coperta (in seguito professore) e madre professoressa, la sua famiglia \u00e8 di Torre del Greco, citt\u00e0 dove trascorre l'infanzia e dove si avvicina alla musica: la musica napoletana, quella italiana anni settanta, il jazz, il samba e la canzone di protesta. Questa mistura musicale, unita allo studio del pianoforte (che studia per dieci anni, a partire da quando ne aveva cinque), avr\u00e0 influenze sulla sua successiva produzione musicale.\nDopo aver vissuto in Inghilterra negli anni dell'universit\u00e0 torna in Italia. Questi sono gli anni delle nuove occupazioni delle facolt\u00e0, e proprio durante l'occupazione della Facolt\u00e0 di Lettere dell'Universit\u00e0 degli Studi di Napoli Federico II incontra i 99 Posse e ne entra a far parte.\n99 Posse.\nCon i 99 Posse partecipa alla realizzazione di \"Incredibile opposizione tour 94\" (1994) e di \"Guai a chi ci tocca\" (1995) con i Bisca, di \"Cerco tiempo\" (disco d'oro nel 1996) e di \"Corto circuito\" (oltre 160.000 copie vendute nel 1998).\nSono anche gli anni in cui collabora con Almamegretta, Speaker Cenzou e Mad Professor.\nNel 2000 esce l'ultimo disco di inediti della band con Meg in formazione. La band si scioglier\u00e0 ufficialmente nel 2005 per poi riunirsi nel 2009, ma senza Meg. In un'intervista, la cantante dichiara che non considera chiusa definitivamente l'esperienza e che le dichiarazioni di 'O Zul\u00f9, pur essendo certamente rispettabili, erano probabilmente pi\u00f9 un sentimento personale che del gruppo.\nCarriera solista e collaborazioni.\nNel 2001 Meg, con Marco Messina, d\u00e0 vita al progetto Nous. Nasce anche l'album \"La tempesta\", disco e colonna sonora dal vivo dello spettacolo teatrale \"Dentro la tempesta\", adattamento del regista Giancarlo Cauteruccio e del suo gruppo Krypton de \"La tempesta\" di William Shakespeare. Meg \u00e8 Ariel, lo spiritello dell'aria imprigionato dalla strega Sycorax e infine liberato dalla magia bianca di Prospero.\nMeg \u00e8 anche sul palco con Marco Messina e il contrabbassista Alessandro Quintavalle per uno spettacolo di commistioni con la musica elettronica.\nCrea anche un'etichetta discografica, la Multiformis: una parola tratta dalle \"Memorie di Adriano\" di Marguerite Yourcenar: \"Varius Multiplex Multiformis\". Da questo momento le strade di Meg e degli altri membri dei 99 Posse prendono direzioni diverse e sempre pi\u00f9 distanti tra loro.\nNel 2003 registra una sua versione del brano di Atahualpa Yupanqui \"los hermanos\" per i titoli di coda del film \"Ora o mai pi\u00f9\" regia di Lucio Pellegrini.\nL'8 ottobre 2004 esce nei negozi il singolo \"Simbiosi\", prima traccia del debutto solista della cantante. Contiene, oltre alla album version, due remix: uno di Marco Messina, manipolatore elettronico della 99 Posse, l'altro dei Technophonic Chamber Orchestra. Poco dopo esce l'album, intitolato semplicemente \"Meg\". Vengono anche realizzato il videoclip del brano \"Parole alate (diretto da Umberto Nicoletti).\"\nLo stesso anno Meg partecipa con il brano \"Parole alate\" a \"GE2001\", compilation nata per raccogliere fondi per finanziare la Segreteria Legale del Genoa Social Forum, impegnata nei processi intentati dopo i fatti del luglio 2001 al G8 di Genova.\nMeg inoltre partecipa a manifestazioni internazionali con i The Chemical Brothers, i Garbage e Snoop Dogg. Recita nel progetto \"Tree'r Us\", il film prodotto da Spike Lee e girato dal regista napoletano Luca Curto, a cui prendono parte tra gli altri anche Raiz e Caparezza.\nNel 2006 partecipa alla compilation \"ConGarbo\", album tributo a Garbo, realizzando la cover del brano \"Up the line\" insieme agli Zu.\nAll'inizio del 2007 registra il suo secondo disco, la cui produzione viene affidata al produttore e deejay Stefano Fontana aka Stylophonic. Nel frattempo \u00e8 coautrice del brano \"Piombo\" dei Subsonica, presente nel disco \"L'eclissi\".\nIl 7 aprile 2008 viene pubblicato il video di \"Distante\", primo singolo estratto dal secondo album di Meg, intitolato \"Psychodelice\" (Multiformis/Distribuzione Self) e pubblicato pochi giorni dopo. L'album si classifica al primo posto nella classifica degli album indipendenti. In settembre viene diffuso il video del secondo singolo \"\u00c8 troppo facile\" (regia di Umberto Nicoletti e Francesco Meneghini).\nNell'ottobre dello stesso anno viene premiata a Bologna come \"Migliore artista indipendente\".\nNel gennaio 2009 si esibisce all'Eurosonic di Groninga (Paesi Bassi) e nella trasmissione televisiva \"Parla con me\" (Rai 3). Nel 2009 e 2010 propone un tour con il trio Phone Jones, in cui la musica del concerto \u00e8 prodotta esclusivamente dagli iPhone.\nNel 2012, collabora con Colapesce pubblicando il singolo \"Satellite\" (inserito poi nella versione deluxe di \"Un meraviglioso declino\"). Del brano verr\u00e0 realizzato anche un videoclip, diretto da Francesco Meneghini and Umberto Nicoletti. Collabora anche con gli Analog People In A Digital World in \"Tattoo Girl\".\nIl 27 novembre 2012 pubblica il singolo \"Promemoria\" insieme ad un videoclip diretto da Umberto Nicoletti.\nNel gennaio-febbraio 2013 intraprende un tour di 8 date chiamato \"Bipolare Tour\" con Colapesce, accompagnati da Alessandro Quintavalle e Mario Conte. Sempre nel 2013 collabora con Clementino nella canzone che d\u00e0 il nome all'album \"Mea culpa\", pubblicato il 28 maggio. Nell'aprile 2013 pubblica il video di \"Il confine tra me e te\" (regia di Umberto Nicoletti, guest star Elio Germano). Nel giugno 2013 pubblica su iTunes due EP di remix, uno di \"Promemoria\" e l'altro di \"Il confine tra me e te\", a cui partecipano 15 artisti in totale tra cui Iori's Eyes e M+A. Nel mese di ottobre pubblica il video del brano \"Estate\" (cover di Bruno Martino), diretto da Davide Tosco.\nNel marzo 2015 pubblica il singolo \"Imperfezione\", che segna il suo ritorno sulle scene e che anticipa l'album chiamato anch'esso \"Imperfezione\", pubblicato il 21 aprile seguente."}
{"id": "483700", "revid": "86599", "url": "https://it.wikipedia.org/wiki?curid=483700", "title": "53311 Deucalion", "text": "53311 Deucalion \u00e8 un asteroide cubewano. Scoperto nel 1999, presenta un'orbita caratterizzata da un semiasse maggiore pari a 44,4048126\u00a0UA e da un'eccentricit\u00e0 di 0,0652916, inclinata di 0,37037\u00b0 rispetto all'eclittica.\nL'asteroide \u00e8 dedicato a Deucalione, personaggio della mitologia greca."}
{"id": "483701", "revid": "287204", "url": "https://it.wikipedia.org/wiki?curid=483701", "title": "Diritto di cronaca", "text": "Il diritto di cronaca, o \"diritto d'informare\", consiste nel diritto a pubblicare tutto ci\u00f2 che \u00e8 collegato a fatti e avvenimenti di interesse pubblico o che accadono in pubblico.\nIl diritto di cronaca \u00e8 incluso nell'ordinamento italiano tra le libert\u00e0 di manifestazione del pensiero. \nFonti normative.\nLa funzione della cronaca \u00e8 raccogliere le informazioni di pubblico interesse per poi diffonderle alla collettivit\u00e0. Le norme sul diritto di cronaca si applicano a chiunque descriva un avvenimento (anche se non \u00e8 iscritto all'albo dei giornalisti), o un evento di pubblico interesse, attraverso qualsiasi mezzo di diffusione.\nCostituzione.\nLa linea di demarcazione che separa il diritto di ciascuno a manifestare il proprio pensiero (riconosciuto dalla Costituzione italiana all'art. 21, e dalla \"Dichiarazione universale dei diritti umani\" all'art. 19) ed il reato di diffamazione \u00e8 labile ed \u00e8 stata soggetta nel tempo a numerose interpretazioni. Da una parte, il regime di circolazione \"controllata\" dei dati personali non deve costituire un ostacolo alla libert\u00e0 di stampa; dall'altra, la libert\u00e0 di manifestazione del pensiero non deve sfociare in libert\u00e0 di diffamazione. Se il diritto di cronaca non fosse contemplato non si potrebbe pubblicare alcuna notizia. Qualsiasi articolo che potesse danneggiare la reputazione di qualcuno sarebbe considerato diffamazione. La giurisprudenza ha individuato tre criteri che escludono il suddetto reato: verit\u00e0 oggettiva, continenza ed interesse pubblico alla conoscenza del fatto. \nL'articolo 85 del regolamento 2016/679 riconosce che la tutela dei dati personali non pu\u00f2 costituire un limite al diritto di cronaca e alla libert\u00e0 di manifestazione del pensiero e che sono previste esenzioni o deroghe qualora siano necessarie per conciliare il diritto alla protezione dei dati personali con la libert\u00e0 d'espressione e d'informazione. \nAnche l'ordine pubblico e il segreto di stato sono un limite alla libert\u00e0 di diffondere informazioni. Nel nostro ordinamento possono essere previsti limiti alla libert\u00e0 di far circolare informazioni se sono dati sensibili che mettono a rischio la sicurezza pubblica e dello stato.\nCodice penale.\nL'articolo 51 del Codice penale italiano inserisce il diritto di cronaca tra le cause di esclusione dell'imputabilit\u00e0 (esse riguardano anche il diritto di critica politica e il diritto di satira).\nNon costituiscono invece cause di non punibilit\u00e0 i seguenti comportamenti delittuosi:\nIn altri casi il giornalista \u00e8 vincolato alle stesse norme che riguardano qualsiasi cittadino. Ad esempio:\nUn caso a parte riguarda il segreto professionale, secondo il quale i giornalisti hanno il diritto di non rivelare i nomi delle persone \u00abdalle quali hanno avuto notizie di carattere fiduciario\u00bb. Ma, diversamente dagli avvocati, dai medici e dai ministri del culto, il magistrato pu\u00f2 ordinare loro di indicare la fonte se ci\u00f2 \u00e8 indispensabile ai fini della prova.\nLegge ordinaria e carte deontologiche.\nIl diritto di cronaca non \u00e8 stato previsto in alcuna norma specifica dell'ordinamento italiano. Tuttavia, esso discende direttamente, senza bisogno di mediazione alcuna, dall'art. 21 della Costituzione. Pu\u00f2 essere inoltre desunto dall'art. 2 della legge n. 69/1963 (\"Ordinamento della professione di giornalista\"):\nL'art. 48 della suddetta legge dispone il procedimento disciplinare per gli iscritti all'Albo che si rendano colpevoli di fatti non conformi al decoro o alla dignit\u00e0 professionale, o di fatti che compromettano la propria reputazione o il buon nome dell'Ordine dei giornalisti.\nNegli anni successivi la categoria dei giornalisti si \u00e8 sempre opposta alla limitazione dell'esercizio del diritto di cronaca, ritardando cos\u00ec la stesura di un codice dentologico, che ha visto la luce solamente nel 1993.\nLa Carta dei doveri del giornalista (1993) ha riordinato ed elencato i criteri fondamentali circa la divulgazione delle notizie. Essi sono:\nLa legge del 31 dicembre 1996, n. 675 (cosiddetta \"legge sulla privacy\") ha prodotto importanti conseguenze in materia di diritto di cronaca. Il principio ispiratore della legge \u00e8 quello secondo cui, insieme al diritto del giornalista d'informare, meriti un'adeguata tutela anche il diritto dei cittadini a una buona informazione. Si pu\u00f2 formalmente parlare di \"obbligo d'informazione\" con riferimento a tutti i soggetti che esercitano un servizio dichiarato pubblico dalla legge perch\u00e9 inteso a favore della collettivit\u00e0. Ad esempio, l'attivit\u00e0 radiotelevisiva ha sempre costituito un servizio di preminente interesse generale: infatti le leggi di disciplina del sistema radiotelevisivo attribuiscono all'attivit\u00e0 d'informazione la massima importanza. Lo stesso discorso vale per la carta stampata, dato che molti quotidiani e periodici a diffusione nazionale assolvono ad una funzione informativa indispensabile. \nArgomento della legge \u00e8 la riservatezza (delle persone fisiche e giuridiche) rispetto al trattamento dei dati personali. Da una parte vi \u00e8 il giornalista, che rivendica il diritto ad informare; dall'altra vi sono i soggetti coinvolti, che vogliono difendere la propria sfera di libert\u00e0 personale. Affinch\u00e9 un diritto non limiti l'altro, la legge individua delle rispettive sfere d'influenza. In particolare:\nI cosiddetti \"limiti del diritto di cronaca\", cui rinvia la legge sopra illustrata, sarebbero stati individuati dalla giurisprudenza.\nL'anno seguente l'emanazione della legge, il Parlamento e l'Autorit\u00e0 Garante per la protezione dei dati personali hanno ritenuto necessario apportare delle modifiche, che hanno riguardato due specifici aspetti: 1) il diritto di cronaca nei procedimenti penali: disapplicazione dell'art. 24, che prevedeva l'autorizzazione al trattamento dei dati solo tramite espressa disposizione di legge o provvedimento del Garante; 2) il trattamento dei \u201cdati sensibili\u201d (salute, orientamento politico, religioso, filosofico, vita sessuale): modifica dell'art. 25, che prevedeva in alcuni casi la richiesta del consenso dell'interessato.\nLa nuova formulazione \u00e8 stata approvata con il decreto legislativo n.171 del 6 aprile 1998.\nIl decreto legislativo n. 196 del 2003(\u00abCodice in materia di protezione dei dati personali\u00bb, che ha abrogato e sostituito la legge n. 675/96) ha introdotto nuove norme a tutela della privacy e della riservatezza dei dati personali. Scopo del decreto \u00e8 stato contemperare i diritti fondamentali della persona sia con il diritto dei cittadini alla piena informazione che con la libert\u00e0 di stampa. La norma prescrive che, a tutela della privacy, l'interessato debba essere preventivamente informato, anche solo oralmente, tramite un\"informativa\" che riporti il trattamento che verr\u00e0 compiuto sui suoi dati nonch\u00e9 gli scopi dello stesso; naturalmente egli potr\u00e0 opporsi oppure fornire il proprio consenso che, tuttavia, non \u00e8 obbligatorio nei casi che adempiono ad un obbligo di legge, come per esempio il diritto di cronaca.\nPer quanto riguarda il campo sessuale o quello delle malattie, il Codice tutela in maniera rigida le persone comuni, ma non i personaggi famosi, recependo questa massima giurisprudenziale: \u201cChi ha scelto la notoriet\u00e0 come dimensione esistenziale del proprio agire, si presume abbia rinunciato a quella parte del proprio diritto alla riservatezza direttamente correlata alla sua dimensione pubblica\u201d (Tribunale di Roma, 13 febbraio 1992, in \"Dir. Famiglia\", 1994, I, 170, n. Dogliotti, Weiss). Si pensi al caso di artisti, campioni dello sport e personaggi collegabili ad eventi culturali.\nSentenze della Corte di Cassazione.\nFin dall'entrata in vigore della Costituzione repubblicana la Corte di Cassazione \u00e8 stata chiamata a contemperare la disciplina relativa alla riservatezza con la garanzia costituzionale della libert\u00e0 di stampa e, pi\u00f9 in generale con la libert\u00e0 di manifestazione del pensiero. La giurisprudenza ha stabilito che i fatti che meritano di essere portati alla conoscenza della collettivit\u00e0 devono essere filtrati in base ad un \"limite coscienziale\" del giornalista: egli deve selezionare solo gli avvenimenti che possano destare interesse pubblico.\nNel 1975 la suprema corte ha individuato i limiti ragionevoli che non deve oltrepassare chi produce notizie. Stabilendo una distinzione tra \"personaggio pubblico\" (sindaco, deputato, ministro) e \"personaggio noto\" (attore, cantante, sportivo, ecc.), ha definito come vanno trattate le due tipologie: il \"personaggio pubblico\" ha una sfera di riservatezza ridotta. Egli non pu\u00f2 sottrarsi ad una verifica (anche lesiva della reputazione) cronachistica e/o critica del suo operato. Ci\u00f2 non vale per il \"personaggio noto\": il cronista \u00e8 tenuto a scrivere solo quello che riguarda il suo ambito di notoriet\u00e0. L'esigenza di una maggiore conoscenza della persona nota \u201cnon pu\u00f2 identificarsi nella morbosa curiosit\u00e0 che parte del pubblico ha per le vicende piccanti o scandalose, svoltesi nell'intimit\u00e0 della casa della persona assurta a notoriet\u00e0\u201d. In questo contesto, \u00e8 utile riportare un esempio che permetta di chiarire quando \u00e8 opportuno tutelare un personaggio famoso e quando, invece, alcuni atteggiamenti non gli permettono di reclamare il proprio diritto alla riservatezza. Nella cronaca scandalistica, infatti, \u00e8 importante il modo in cui un giornalista apprende una determinata notizia: se ci\u00f2 avviene in modo passivo, ovvero egli non ha dovuto svolgere un lavoro impegnativo e si \u00e8, ad esempio, limitato a scattare una fotografia, questo implica che il personaggio in questione non si \u00e8 preoccupato di mantenere riservato il proprio comportamento e, di conseguenza, \u00e8 come se implicitamente avesse dato il consenso alla pubblicazione; se, invece, l\u2019apprensione della notizia richiede un impegno attivo del fotografo, quale pu\u00f2 essere, ad esempio, il noleggio di un'imbarcazione o, l\u2019adozione di determinate misure per raggiungere il personaggio noto nel luogo in cui si trova, egli in questo caso ha cercato di abbattere la barriera che il personaggio aveva eretto al fine di tutelare la propria riservatezza. Di conseguenza non si pu\u00f2 parlare in questo caso di consenso implicito e prevale la tutela della privacy.\nNegli anni ottanta la Corte di Cassazione ha fissato il punto di equilibrio tra la doverosa tutela del diritto di cronaca e l'altrettanto doverosa tutela della persona con due note sentenze: Cass. pen. 30/06/1984 (n. 8959) e Cass. civ. 18/10/1984 (n. 5259). Quest'ultima (detta anche \u201csentenza-decalogo\u201d) afferma che l'esercizio della libert\u00e0 di diffondere alla collettivit\u00e0 notizie e commenti \u00e8 legittimo, e quindi pu\u00f2 anche prevalere sul diritto alla riservatezza, se concorrono le seguenti condizioni: \nSe tutte queste condizioni vengono rispettate, una notizia pu\u00f2 essere pubblicata anche se danneggia la reputazione di una persona.\nAltre sentenze della Suprema Corte hanno affermato i seguenti principi generali:\nCasi rilevanti.\nDiritto di cronaca e diritto alla riservatezza sono strettamente connessi ed \u00e8 molto difficile capire dove si collochi la fine di uno e l'inizio dell'altro, soprattutto quando si tratta di personaggi famosi. Di seguito viene riportato un caso in cui il conflitto \u00e8 stato particolarmente significativo.\nLa mattina del 10 ottobre 2005 Lapo Elkann, allora responsabile del settore marketing della Fiat, viene ricoverato d\u2019urgenza all\u2019ospedale Mauriziano di Torino: l'uomo \u00e8 in uno stato di overdose da cocaina. In poche ore gli organi d'informazione ricostruiscono l\u2019intera vicenda, individuandone i protagonisti. Si diffonde la notizia che Elkann \u00e8 finito in overdose dopo una notte trascorsa con un gruppo di transessuali; in particolare, il quotidiano \u201cIl Mattino\u201d nelle edizioni del 12 e 13 ottobre parla di un \u201c\"particolare abbigliamento che il signor Elkann avrebbe indossato nella notte\"\u201d, mentre \u201cStriscia la notizia\u201d dell\u201911 ottobre manda in onda un servizio in cui due inviati interrogano un inquilino del condominio teatro del dramma sulle persone che Elkann era solito incontrare, sulle attivit\u00e0 e le pratiche sessuali svolte all\u2019interno dell\u2019appartamento e persino sugli esborsi di denaro che Elkann avrebbe presumibilmente effettuato.\nDopo qualche mese, sulla vicenda interviene d\u2019ufficio il Garante per la protezione dei dati personali. Il Garante ricorda che, ai sensi dell\u2019art. 6, comma 2\u00b0, del Codice di deontologia dei giornalisti, \u201c\"la sfera privata delle persone note o che esercitano funzioni pubbliche deve essere rispettata se le notizie o i dati non hanno alcun rilievo sul loro ruolo o sulla loro vita pubblica\"\u201d, e che l\u2019art. 11 dello stesso Codice impone al giornalista un maggiore rispetto della altrui vita privata quando si tratta di aspetti attinenti alla sfera sessuale. Il Garante conclude che tali servizi giornalistici \u201c\"'non hanno rispettato il principio di essenzialit\u00e0 dell\u2019informazione riguardo a fatti di interesse pubblico e sono risultati lesivi dei diritti e della dignit\u00e0 della persona interessata\"\u201d. Pertanto, dispone nei confronti dei relativi editori \u201c\"il divieto di diffusione, anche tramite i siti web delle testate, dei dati personali idonei a rivelare [\u2026] dettagli intimi e possibili abitudini sessuali dell\u2019interessato\"\u201d.\nIl Garante ha escluso quindi la rilevanza pubblica di fatti personali privi di qualsiasi \u201c\"rilievo per formulare un giudizio sulle attitudini dell\u2019interessato in rapporto alle attivit\u00e0 e responsabilit\u00e0 imprenditoriali che gli competono\"\u201d. Inoltre ha contestato agli organi d'informazione la violazione degli artt. 6 e 11 del Codice deontologico dei giornalisti, che vietano la diffusione di notizie relative alla sfera privata di personaggi noti \u201c\"che non hanno alcun rilievo sul loro ruolo o sulla loro vita pubblica\"\u201d, con particolare riferimento alla sfera sessuale. Violazioni, queste, che impediscono di rinvenire nel caso in questione una qualsiasi \u201c\"essenzialit\u00e0 dell\u2019informazione riguardo a fatti di interesse pubblico\"\u201d, come invece impone al giornalista l\u2019art. 137, comma 3\u00b0, D.Lgs. n. 196/2003 (Codice in materia di protezione dei dati personali)."}
{"id": "483703", "revid": "16066", "url": "https://it.wikipedia.org/wiki?curid=483703", "title": "Maria di Donna", "text": ""}
{"id": "483704", "revid": "27723", "url": "https://it.wikipedia.org/wiki?curid=483704", "title": "Deucalione (astronomia)", "text": ""}
{"id": "483705", "revid": "599013", "url": "https://it.wikipedia.org/wiki?curid=483705", "title": "Andy van der Meyde", "text": "Biografia.\nPadre di cinque figli avuti da due matrimoni diversi, nell'autunno 2012 ha pubblicato la sua biografia dal titolo \"Geen genade\" (\"Nessuna piet\u00e0\" in olandese): nel libro l'ex giocatore ascrisse i fallimenti della propria carriera agonistica ai problemi di alcolismo e tossicodipendenza sofferti fuori dal campo.\nSvolto il ruolo di arbitro durante un torneo femminile a Maurik nel maggio 2014, dal 2018 ha aperto un canale su YouTube nel quale realizza interviste a calciatori olandesi e non.\nCaratteristiche tecniche.\nCentrocampista o attaccante laterale, era in possesso di una buona dotazione tecnica \u2014 in particolare per quanto attiene a dribbling e cross \u2014 e di senso del gol venendo soprannominato \"Dutch Sniper\" (\u00abcecchino olandese\u00bb) per la sua esultanza alle reti segnate.\nA minarne il rendimento in campo occorsero tuttavia problemi di salute, riconducibili al frequente ricorso a sostanze alcoliche e droga.\nCarriera.\nClub.\nGli esordi.\nDopo aver esordito a livello professionistico con l'Ajax nel 1997, trascorse una stagione in prestito al Twente facendo poi rientro ai \"Lancieri\" nel 2000.\nAutore in soli 37\" di un gol alla Roma nell'incontro di Champions League del 19 marzo 2003, durante il triennio ad Amsterdam si segnal\u00f2 \u2014 in particolare sotto la guida di Koeman \u2014 come una delle migliori ali nel panorama europeo.\nInter.\nNell'estate 2003 venne acquistato dall'Inter, debuttando in Serie A il 31 agosto nella gara vinta contro il Modena (2-0). Protagonista di una rete in acrobazia all'Arsenal il 17 settembre successivo, raccolse nel complesso poco spazio durante il biennio a Milano.\nRelegato ai margini dopo l'arrivo in panchina di Roberto Mancini \u2014 il quale predilige una mediana abile sia in fase di contrasto che d'impostazione del gioco \u2014 partecip\u00f2 comunque alla vittoria in Coppa Italia nel 2004-05.\nEverton.\nRifiutate le offerte di Monaco e Tottenham, nell'agosto 2005 si trasfer\u00ec all'Everton. Il periodo con i \"Toffees\" fu parimenti deludente, a causa di una serie d'infortuni \u2014 circostanza che in un primo momento spinse la societ\u00e0 ad inserirlo tra i cedibili \u2014 e una crisi respiratoria che il 7 agosto 2006 ne determin\u00f2 il ricovero in ospedale.\nPur motivando il malore con l'involontaria assunzione di droghe in un bar di Liverpool, fu multato per sterline dal club: entrato in conflitto col tecnico David Moyes, all'inizio della stagione 2007-08 sub\u00ec la sospensione dalla rosa per aver disertato gli allenamenti. Dirottato alla seconda squadra, fece ritorno in campo solamente nel 2009.\nUltimi anni e ritiro.\nRaggiunta la soglia dei trent'anni, comp\u00ec le ultime apparizioni con PSV e WKE \u2014 rispettivamente ad inizio 2010 e fine 2011 \u2014 annunciando quindi il ritiro nel 2012.\nNazionale.\nHa vestito la maglia della nazionale Oranje dal 2002 al 2004, partecipando come titolare all'Europeo in Portogallo.\nStatistiche.\nPresenze e reti nei club.\n\"Statistiche aggiornate al 20 novembre 2012\"."}
{"id": "483708", "revid": "923674", "url": "https://it.wikipedia.org/wiki?curid=483708", "title": "Riserva naturale Oasi del Simeto", "text": "La riserva naturale Oasi del Simeto \u00e8 un'area naturale protetta situata nel comune di Catania, in Sicilia. La riserva occupa circa 2000 ettari ed \u00e8 stata istituita nel 1984.\nTerritorio.\n\u00c8 situata alla foce del fiume Simeto, da cui prende nome, nella piana di Catania, sulla costa della Plaia che d\u00e0 sul mare Ionio. L'area comprende anche la zona della foce del fiume Gornalunga.\nAll'interno dell'oasi \u00e8 presente la Necropoli di Symaethus.\nStoria.\nL'oasi \u00e8 sorta grazie a Wendy Hennessy Mazza e la LIPU che nel 1975 hanno fatto in modo di creare un'oasi di protezione faunistica. Nel 1984 \u00e8 diventata riserva regionale.\nFlora.\nLa vegetazione del tratto finale del fiume \u00e8 essenzialmente costituita da canne di palude e cespugli di tamerici e salicornieti tra i quali trovano riparo una grande variet\u00e0 e quantit\u00e0 di volatili. Lungo le dune che fiancheggiano i litorali sabbiosi cresce una vegetazione composta da Violacciocca selvatica, Salsola, Santolina, Poligono marittimo, Ravastrello marittimo, giunchi da stuoia, lische a foglie strette, Tamerici, Giunchi pungenti, acuti e meridionali, salici comuni e pedicellati, la Suaeda marittima, l'Atriplice portulacoide e il Limonio comune. La sponda destra del fiume Simeto presenta boschetti di pini ed eucalipti fino alla zona del lago Gornalunga.\nFauna.\nL'Oasi del Simeto \u00e8 una zona umida estremamente importante perch\u00e9 rappresenta una delle tappe fisse delle rotte di tante specie di uccelli migratori. Un tempo era una estesissima palude che venne drenata e prosciugata nell'immediato dopoguerra per la presenza della malaria. Nonostante l'importanza di ci\u00f2, ne \u00e8 sopravvenuto un grande danno ecologico maturato dallo scarso interessamento dell'ente gestore che \u00e8 la provincia di Catania, con la scomparsa di numerosissime specie animali principalmente avicole e il mutamento delle rotte migratorie di altre. Nei periodi migratori, nelle pozze di acqua salmastra si incontrano piccoli uccelli come il combattente, la pettegola, il cavaliere d'Italia; nelle zone dei laghi Gornalunga e Salatelle si possono incontrare l'airone rosso, l'oca selvatica, la moretta tabaccata, la pavoncella, il piviere dorato. Durante il periodo invernale si vedono svernare migliaia di uccelli acquatici che trovano l'ambiente e il clima adatto, come le folaghe, i cormorani e gli aironi. Non \u00e8 raro il veder volteggiare il falco di palude e il falco pescatore. Sono stati inoltre introdotti nell'oasi, da allevamenti di Abufera di Valencia, alcuni esemplari di pollo sultano (tra le Riserve naturali del Biviere di Gela, dell'Oasi del Simeto e delle Saline di Siracusa e del Fiume Ciane sono stati rilasciati 104 esemplari).\nAccessi.\nL'oasi del Simeto \u00e8 raggiungibile facilmente con la S.S.114 da Catania procedendo in direzione di Siracusa o per mezzo della tangenziale di Catania dall'ultima uscita Ponte Primosole. \u00c8 inoltre raggiungibile tramite mezzo pubblico autobus con la linea 538 (Piazza Borsellino-Vaccarizzo) di A.M.T. Catania."}
{"id": "483709", "revid": "35813", "url": "https://it.wikipedia.org/wiki?curid=483709", "title": "William Galt", "text": ""}
{"id": "483710", "revid": "76963", "url": "https://it.wikipedia.org/wiki?curid=483710", "title": "Dionne Brand", "text": "Biografia.\nNata in Trinidad e Tobago, nel 1970 emigr\u00f2 in Canada e studi\u00f2 all'universit\u00e0 di Toronto dove studi\u00f2 filosofia e lingua inglese, riuscendo anche a laurearsi ed a insegnare \"storia delle donne\" nello stesso ateneo.\nIn aggiunta alla sua attivit\u00e0 di scrittrice, ha anche diretto alcuni documentari per la National Film Board of Canada; tra questi, ebbe abbastanza successo: \"In silenzio per qualcosa: Adrienne Rich e Dionne Brand in conversazione\".\n\u00c8 un'attivista politica in favore dei diritti delle minoranze sessuali e delle comunit\u00e0 emarginate, tra cui quella del popolo di colore e degli omosessuali (lei stessa ha dichiarato di essere lesbica). Il suo nome non deve essere confuso con quello della collega Di Brandt, curiosamente anche lei poetessa canadese, quasi omonima e quasi coetanea."}
{"id": "483716", "revid": "1652635", "url": "https://it.wikipedia.org/wiki?curid=483716", "title": "Frank Stella", "text": " Vive e lavora tra New York e Newburgh.\nBiografia.\nNasce a Malden, Massachusetts, un sobborgo di Boston, ed \u00e8 il primogenito di una coppia di origini italiane. Il padre, Frank Stella, era un ginecologo, mentre la madre, Constance Aida Santonelli, una casalinga che aveva frequentato una scuola di design.\nFormazione.\nTra il 1950 e il 1954 frequenta la Phillips Academy di Andover, dove assiste alle lezioni di Patrick Morgan studiando pittura e storia dell'arte in compagnia di Carl Andre. Nel 1958 termina gli studi alla Princeton University, New Jersey, laureandosi in storia. All'universit\u00e0 incontra Michael Fried, anche lui studente a Princeton e segue i corsi tenuti da William Seitz, futuro curatore del MoMA e Stephen Greene. Sempre in questi anni inizia a visitare i musei e le gallerie d'arte di New York.\nTardi anni '50 - Inizi anni '60.\nNell'estate del 1958 si trasferisce a New York, prendendo in affitto un loft in Eldridge Street. All\u2019et\u00e0 di 23 anni ha la possibilit\u00e0 di esporre quattro \"Black Paintings\" al MoMA in occasione della mostra \"Sixteen Americans\" (16 dicembre 1959 - 17 febbraio 1960) curata da Dorothy Miller, che lo aveva scoperto grazie alla galleria Tibor de Nagy dove, dal 7 al 25 aprile 1959, nella mostra \"Selections\" era stata esposta l'opera \"Club Onix\". Inoltre durante la pianificazione di \"Sixteen Americans\", nell'estate del 1959, Miller fece visita insieme a Leo Castelli allo studio di Stella. I Black Paintings saranno introdotti, nel catalogo della mostra, da Carl Andre. Contemporaneamente prende parte alla mostra \"Three Young Americans\", allestita all'Allen Memorial Art Museum dell'Oberlin College, in Ohio. Nell'agosto del 1959 entra a far parte della scuderia di artisti di Leo Castelli. Infatti, dal 27 settembre al 15 ottobre 1960 gli spazi della Leo Castelli Gallery di New York ospitano un percorso espositivo incentrato su Stella, che in seguito torner\u00e0 ad esibire i propri lavori nella galleria del collezionista italo-americano. In aggiunta, durante i primi sei mesi a New York, Stella lavora, dai tre ai quattro giorni a settimana, come imbianchino. Questo spiega l'impiego, per la realizzazione dei quadri, di pigmenti pastosi e a basso costo solitamente utilizzati dagli imbianchini. Pigmenti che andava ad acquistare ad Essex Street dove si trovavano le botteghe dei commercianti di vernici.\nNel 1961, in compagnia di Sidney Guberman, viaggia in Florida per vedere le costruzioni di Frank Lloyd Wright. Sempre nel 1961 viaggia anche in Europa facendo tappa in Gran Bretagna, Spagna e Francia, ma avr\u00e0 anche la possibilit\u00e0 di visitare le moschee e i giardini del Marocco. In Spagna si reca a Siviglia, Cordova e Granada. Inoltre a Londra, nell'inverno del 1961, sposa la critica d'arte Barbara Rose con Michael Fried che fece da testimone. Nel 1969 la coppia divorzia dopo aver avuto due figli: Rachel e Michael Stella.\nNel febbraio 1962 torna in America. Nell'estate del 1963 viene nominato artista residente presso il Dartmouth College di Hanover, New Hampshire, e qua insegner\u00e0 anche pittura. L'inverno lo trascorre viaggiando in Iran in compagnia di Henry Geldzahler, curatore del MoMA, e sotto la raccomandazione dei coniugi Woodward direttori di una fondazione che selezionava le opere d'arte da inserire nelle ambasciate americane. In quanto commissario degli Stati Uniti per la Biennale di Venezia Alan Solomon, direttore del Jewish Museum di New York, lo inserisce, insieme a John Chamberlain, Claes Oldenburg e Jim Dine nel gruppo di giovani artisti che esposero alla XXXII Biennale (20 giugno - 18 ottobre 1964). Le opere di Stella, insieme a quelle di Robert Rauschenberg, Jasper Johns, Chamberline, Dine e Oldenburg furono allestite nel palazzo dell\u2019ex consolato americano situato sul Canal Grande, nei pressi di San Gregorio. \nMet\u00e0 anni '60 - Anni '70.\nNell'inverno del 1965 visita il Brasile fermandosi a Rio De Janeiro e S\u00e3o Paulo. Il 14 ottobre 1966 prende parte alla performance \"Open Score\" di Rauschenberg. Dal 15 al 16 aprile 1966 partecipa al simposio \"The current moment in art\" sponsorizzato dall\u2019Art Institute di San Francisco. Nel gennaio 1967 si trasferisce a Irvine, California, dopo essere stato nominato artista residente presso l'universit\u00e0 della California, ma non insegner\u00e0 dato che non pronuncer\u00e0 il giuramento di fedelt\u00e0 allo stato della California. Nell\u2019estate invece si reca a Regina, Canada, ad insegnare pittura a un workshop estivo promosso dall\u2019universit\u00e0 di Saskatchewan. Sempre nel 1967, a Tokyo, si aggiudica il first prize della Biennial Exhibition of Paintings. Questo \u00e8 anche l'anno in cui Stella e l\u2019incisore Kenneth Tyler avviano una collaborazione destinata a durare quasi 35 anni e che porter\u00e0 alla produzione di circa 400 edizioni di stampa. Nell\u2019aprile 1976 prende parte al progetto BMW art car, ideato dall\u2019automobilista Herv\u00e9 Poulain. Progetto per cui dovette dipingere la carrozzeria di una BMW 3.0 CSL che poi fu guidata, nel giugno 1976, da Peter Gregg e Brian Redman a Le Mans. Nel febbraio 1978, a New York, si sposa con la pediatra Harriet McGurk. La coppia avr\u00e0 due figli: Peter e Patrick Stella.\nAnni '80 - Anni '90.\nNel 1981 il sindaco di New York gli consegna l'Award for Arts and Culture. Dal settembre 1982 al giugno 1983 gli viene concessa la residenza all\u2019accademia americana di arte e lettere di Roma, ci\u00f2 gli permette di approfondire l\u2019arte di Caravaggio e Rubens. Successivamente, in occasione della mostra The Age of Caravaggio tenutasi al MET nel 1985, scrive un articolo sul pittore italiano che poi sar\u00e0 pubblicato sul New York Times.\nA partire dagli anni \u201990 Stella ha cominciato a sperimentare anche nel campo dell\u2019architettura con cui in passato era entrato in contatto dato che, negli anni \u201950, aveva condiviso lo studio di New York con l\u2019architetto Richard Meier. \nAnni 2000.\nNel 2001 viene insignito della Gold Medal of the National Arts Club. Il 1\u00ba maggio 2007 il MET ha inaugurato due mostre su Stella. La prima, \"Frank Stella: Painting into Architecture\" (1\u00ba maggio - 29 luglio 2007), ha riunito alcuni dei progetti architettonici che l\u2019artista ha ideato tra gli anni \u201990 e 2000; mentre nella seconda, \"Frank Stella on the Roof\" (1\u00ba Maggio - 28 ottobre 2007), a scandire il percorso sono state delle sculture monumentali in acciaio come \"Memantra\" (2005).\nNel 2009 il presidente Barack Obama ha consegnato all\u2019artista la National Medal of Arts. Dal 7 febbraio al 6 maggio 2012 delle opere di Stella sono state ospitate nel palazzo delle Esposizioni di Roma in occasione della mostra \"Il Guggenheim. L\u2019avanguardia americana 1945\u20131980\" curata da Lauren Hinkson\".\" Nel 2016 vince il Lotos Foundation Prize nell'ambito delle arti e delle scienze. Nel 2018 cede a Christie's una selezione di opere d'arte provenienti dalla sua collezione privata. Tra queste figurano lavori di Joan Mir\u00f3, David Hockney e Jan Sanders van Hemessen.\nRetrospettive.\nDal 24 marzo al 2 giugno 1970 il MoMA dedica a Stella una prima retrospettiva, allestita dal curatore William S. Rubin che successivamente, sempre al MoMA, curer\u00e0 una seconda retrospettiva (12 ottobre 1987 - 5 gennaio 1988) di Stella in cui saranno raccolti i lavori realizzati dal 1970 al 1987. Dal 30 ottobre 2015 al 7 febbraio 2016 il Whitney Museum of American Art, in collaborazione con il Modern Art Museum di Fort Worth, ha presentato una retrospettiva di Stella. Il museo ha esposto 100 opere che hanno ripercorso la carriera dell\u2019artista a partire dalla met\u00e0 degli anni \u201950 per arrivare agli anni 2000.\nAttivit\u00e0.\nGli anni alla Phillips Academy e alla Princeton University.\n\u00c8 alle medie, con le lezioni di arte, che si avvicina al disegno e in particolare all\u2019uso dei pastelli che scopre attraverso le opere di Degas. Inizialmente per\u00f2 si scoraggia perch\u00e9 non molto capace nel disegno dal vero.\nDurante gli anni alla Phillips Academy studia le composizioni astratte e ci\u00f2 rende Stella il primo artista, della tradizione moderna, ad essersi formato interamente attraverso la pittura astratta. Infatti gli artisti dell\u2019espressionismo astratto si forgiarono, nel periodo tra le due guerre, partendo dalla pittura figurativa. Ad Andover, seguendo l\u2019esempio di Morgan, spesso svolge i lavori andando a raschiare, con una spatola di metallo, la pittura ad olio stesa su del cartone rivestito di gommalacca. Comunque, grazie alle aule studio e ai materiali messi a disposizione dalla scuola, ha modo di dedicarsi molto alla sperimentazione.\nL\u2019interesse per l\u2019espressionismo astratto si consolida durante gli anni trascorsi alla Princeton University dove segue il corso di storia dell\u2019arte di William Seitz, che nella tesi di dottorato aveva approfondito l\u2019espressionismo astratto. Nel \u201966, in un\u2019intervista per il programma \u201cU.S.A. Artists\u201d, Stella ha confessato che ad attrarlo, dell\u2019espressionismo astratto, sono state le dimensioni dei dipinti, la fisicit\u00e0 e la totalit\u00e0 del gesto.\nBlack Paintings (1958 - 1960).\nNegli ultimi mesi trascorsi a Princeton crea delle composizioni basate sul susseguirsi di bande o strisce. Queste opere, i cui titoli rimandano ad alcuni quartieri di New York come Coney Island o Astoria, sono, da una parte, il ponte che condurr\u00e0 alla serie dei \"Black Paintings\", ma dall\u2019altra incarnano la necessit\u00e0 di prendere le distanze dal precedente espressionismo astratto.\n\u00c8 a New York, sul finire del \u201958, che avvia la serie dei \"Black Paintings\". Stella si approccia a questa serie concentrandosi su ogni singolo quadro non avendo una visione unitaria. Ci\u00f2 \u00e8 intuibile anche dagli schizzi preparatori dove gli schemi sono definiti in maniera molto sommaria. Tali schemi sono stati poi riportati sulle tele interamente a mano libera ed ecco perch\u00e9 nei quadri, come \"Turkish Mambo\" (1959) o \"Die Fahne Hoch!\" (1959), le strisce che si succedono, se osservate da vicino, sono in realt\u00e0 sbilenche e asimmetriche producendo cos\u00ec effetti tutt\u2019altro che geometrici.\nLa serie in oggetto \u00e8 da dividere in due gruppi:\nIn ogni caso l\u2019espressivit\u00e0 dei dipinti \u00e8 da ricercare nel modo in cui i motivi sono stati impiegati nelle singole opere. Quindi l\u2019attenzione deve focalizzarsi sulla dimensione, sulla larghezza delle fasce, sulla lavorazione e sulla tipologia di vernice utilizzata.\nPeculiare di questa serie \u00e8 il legame con l\u2019architettura a cui Stella si era interessato gi\u00e0 durante gli anni universitari quando aveva approfondito la Scuola di Chicago e lo Stile Internazionale. Dall\u2019architettura recupera le dimensioni imponenti traducendole in grandi tele che si fondono con le pareti riuscendo cos\u00ec ad imporsi sullo spettatore. Effetto che non avrebbe ottenuto realizzando quadri da cavalletto che volendo, a causa delle ridotte dimensioni, possono essere ignorati dall\u2019osservatore. Altre citazioni architettoniche risiedono nella scelta dei titoli come \"Reichstag\" (1958) dove emerge l\u2019allusione alla pianificazione urbanistica della Berlino nazista.\nOltre a titoli di questo tipo ve ne sono altri che pi\u00f9 chiaramente si riferiscono all\u2019Olocausto. Ne \u00e8 un esempio \"Arbeit Macht Frei\" (1967) ovvero la scritta che i deportati ad Auschwitz leggevano all\u2019ingresso del campo. Nella tela in esame le linee bianche su sfondo nero creano un motivo cruciforme dallo sviluppo orizzontale. La scelta di associare titoli di questo tipo a delle opere minimaliste, che spesso sono etichettate come \u201csenza titolo\u201d, testimonia l\u2019interesse di Stella per la storia contemporanea.\nLa serie in questione entra in dialogo con le opere di Jasper Johns, in particolare con le bandiere che Stella vide, per la prima volta, nella personale di Johns allestita alla Leo Castelli Gallery nel gennaio 1958. Sempre nell\u2019intervista del \u201966 spiega, ad Alan Solomon, che dopo la visione della mostra cominci\u00f2 a pensare molto all\u2019idea della ripetizione che aveva visto nelle bandiere di Johns. Oltre a ci\u00f2 la serie \u00e8 influenzata anche dalla concezione di \u201carte per l\u2019arte\u201d di Ad Reinhardt. Dal lavoro di Pollock i \"Black Paintings\" riprendono la pittura all over percepibile nell\u2019estensione su tutta la tela, nell\u2019immediatezza del gesto e nell\u2019impiego di smalti industriali e di alluminio.\nEsplicativa \u00e8 la descrizione che Carl Andre fa dell\u2019arte di Stella e dei \"Black Paintings\" all\u2019interno del catalogo della mostra Sixteen Americans. \u00abL\u2019arte \u00e8 l\u2019esclusione del superfluo. Frank Stella ha ritenuto necessario dipingere strisce. Non c\u2019\u00e8 nient\u2019altro nei suoi dipinti. Non \u00e8 interessato alla sensibilit\u00e0 o alla personalit\u00e0 sua o del dipinto. \u00c8 interessato alle necessit\u00e0 della pittura. La pittura non \u00e8 simbolica. Le sue strisce sono il percorso del pennello sulla tela. Questi percorsi conducono esclusivamente alla pittura\u00bb.\nPolish Village (1971 - 1973).\nAltra serie che guarda all\u2019architettura riflettendo sulla storia degli ebrei e, nello specifico, sulla distruzione delle sinagoghe polacche da parte dei nazisti \u00e8 quella nota come \"Polish Village\". Si tratta quindi di una serie che mira ad essere l\u2019espressione di un compromesso tra la forma artistica e la testimonianza storica.\nLa vasta serie comprende opere a tecnica mista e disegni preparatori ispirati all\u2019architettura e ai dettagli delle sinagoghe polacche del XVII-XIX secolo devastate negli anni del Terzo Reich. Piaski, Lanckorona, Felsztyn, Mogielnica, Jablonow, Nasielk, Kozangrodek, Lunna sono i nomi di comunit\u00e0 e sinagoghe polacche che Stella ha utilizzato come titoli. L\u2019interesse per questo tema nasce dal libro \u201cWooden Synaogues\u201d di Maria e Kazimierz Pietchotka che gli regal\u00f2 l\u2019amico Richard Meier.\nLa serie in oggetto evidenzia come, gi\u00e0 sul finire degli anni \u201960, Stella avvii una sperimentazione che guarda alla tridimensionalit\u00e0 sfruttando materiali diversi che spaziano dalla carta al feltro, dal legno alla tela dipinta. Le opere sono state realizzate con la tecnica del collage facendo largo uso del legno, materiale impiegato anche nell\u2019architettura provinciale polacca.\nExotic Birds (1975 - 1980).\nNel 1975 inizia a metabolizzare, realizzando 28 disegni su carta millimetrata, una nuova serie conosciuta come \"Exotic Birds\". Si tratta di una serie che annuncia un cambio di stile. Infatti la rettilinearit\u00e0 e la monocromia dei Black Paintings lasciano spazio ad un\u2019improvvisazione, almeno in apparenza, di forme libere, roteanti e curvilinee esaltate da colori esotici. Le opere di questa serie prendono i nomi da uccelli estinti o in via di estinzione come il piccione blu portoricano e il picchio di Okinawa.\nUltimi anni.\nNegli ultimi anni si \u00e8 dedicato ad esplorare le possibilit\u00e0 della stampa 3D, della fibra di vetro, della fibra di carbone e dei tubi di alluminio, realizzando opere tridimensionali che sfociano sempre di pi\u00f9 nell\u2019architettura.\nOpere (selezione).\nEuropa.\nItalia\nFrancia\nSpagna\nGermania \nUngheria \nOlanda \nInghilterra \nSvezia\nSvizzera"}
{"id": "483717", "revid": "547034", "url": "https://it.wikipedia.org/wiki?curid=483717", "title": "Giacomo Della Porta", "text": "Biografia.\nAppartenente a una famiglia di scultori comacini, inizia la sua attivit\u00e0 a Genova nella bottega dello zio Bartolomeo; tra le varie opere lasciate in citt\u00e0, sono sue le statue della cappella Cybo nella cattedrale di San Lorenzo tra cui la figura giacente di Giuliano Cybo.\nAllievo di Michelangelo e poi del Vignola, si trasferisce presto a Roma, dove realizz\u00f2: la facciata, la cupola e le cappelle rotonde intitolate rispettivamente a san Francesco alla Madonna, per la chiesa del Ges\u00f9 e complet\u00f2, dopo la morte di Michelangelo Buonarroti, la cupola della basilica di San Pietro. \u00c8 doveroso precisare che Della Porta e il Fontana non furono dei meri esecutori dei disegni di Michelangelo; a loro spetta infatti il merito dell'esecuzione tecnica di un'impresa che sanc\u00ec una fase importante dei progressi tecnologici di fine Cinquecento. Non solo apportarono una sensibile modifica alla curvatura della calotta rispetto al presunto progetto del Buonarroti, rendendola pi\u00f9 vicina al modello del Brunelleschi, ma inserirono nella muratura (soprattutto nella parte alta della cupola) una serie di catene per contenere le spinte trasversali esercitate dalla volta e utilizzarono materiali di alta qualit\u00e0, incernierando le lastre di travertino con piombo fuso; caratteristiche, queste, che permisero alla cupola di non riportare gravi danni dopo il forte terremoto del 1703. Inoltre realizzarono i costoloni con l'ausilio di sofisticate centinature in legno e disegnarono i particolari tecnici della cupola in scala 1:1 direttamente sul pavimento della basilica di San Paolo fuori le Mura. Gli sono state attribuite le realizzazioni del palazzo Crescenzi (1585), ora Serlupi Crescenzi, in via del Seminario, e della fontana in piazza d'Aracoeli.\nProgett\u00f2 anche ortogonalit\u00e0 della galleria d'ingresso e dell'androne del Palazzo Albertoni Spinola dando vita ad un effetto visivo prospettico unico nel suo genere oltre all'integrazione dei due corpi del Palazzo.\nTra le opere pi\u00f9 importanti attribuibili all'artista va certamente citata la splendida villa Aldobrandini in Frascati, per la cui realizzazione lavor\u00f2 dal 1600 fino alla fine dei suoi giorni (1602), su commissione del cardinal Pietro Aldobrandini, nipote del pontefice Clemente VIII.\nParticolare una testimonianza del tempo riguardante le circostanze che portarono alla sua morte: \"Ritornando da Frascati, ove era stati a riveder la fabrica di Belvedere in carrozza co'l Cardinal Pietro Aldobrandini, accidente s\u00ec grande gli venne, che bisogn\u00f2 lasciarlo alla porta di S. Giovanni, et in breve passando all'altra vita, alla porta della citt\u00e0 mor\u00ec Giacomo della Porta, che per disordini di bere ghiaccio e riempirsi di meloni, e per esser'assai corpulento, et in presenza di quel Principe non volendo dire il suo bisogno, fu dalla carrozza s\u00ec scosso, che dalla gran materia suffocato in et\u00e0 di 65 anni in circa fin\u00ec i giorni di sua vita\"."}
{"id": "483718", "revid": "19933", "url": "https://it.wikipedia.org/wiki?curid=483718", "title": "Ricerca di mercato qualitativa", "text": ""}
{"id": "483727", "revid": "37056", "url": "https://it.wikipedia.org/wiki?curid=483727", "title": "Farvardin", "text": ""}
{"id": "483728", "revid": "37056", "url": "https://it.wikipedia.org/wiki?curid=483728", "title": "Ordibehesht", "text": ""}
{"id": "483729", "revid": "37056", "url": "https://it.wikipedia.org/wiki?curid=483729", "title": "Khordad", "text": ""}
{"id": "483730", "revid": "174925", "url": "https://it.wikipedia.org/wiki?curid=483730", "title": "Tir", "text": ""}
{"id": "483732", "revid": "37056", "url": "https://it.wikipedia.org/wiki?curid=483732", "title": "Mordad", "text": ""}
{"id": "483733", "revid": "37056", "url": "https://it.wikipedia.org/wiki?curid=483733", "title": "Amordad", "text": ""}
{"id": "483735", "revid": "486946", "url": "https://it.wikipedia.org/wiki?curid=483735", "title": "Polveri senza fumo", "text": ""}
{"id": "483736", "revid": "41851", "url": "https://it.wikipedia.org/wiki?curid=483736", "title": "Tiscali (disambigua)", "text": ""}
{"id": "483738", "revid": "124796145", "url": "https://it.wikipedia.org/wiki?curid=483738", "title": "Giuseppe Giusto Scaligero", "text": "Infanzia.\nGiuseppe Scaligero nacque ad Agen, decimo figlio del celebre umanista italiano Giulio Cesare Scaligero e Andiette de Roques Lobejac. Quando aveva dodici anni, fu mandato con due dei suoi fratelli pi\u00f9 piccoli, al College di Guienne a Bordeaux, che allora era sotto la direzione di Jean Gelida. Un'epidemia di peste, nel 1555, li costrinse a far ritorno a casa e, per molti anni, Giuseppe sarebbe stato il compagno di studi ed amanuense del padre.\nUno dei piaceri maggiori di Giulio Cesare Scaligero, nella sua tarda et\u00e0, era la composizione di versi latini. Giorno dopo giorno, il padre dettava al giovane Giuseppe fra ottanta e cento versi, alcune volte persino di pi\u00f9. Inoltre a Giuseppe era richiesto, ogni giorno, la composizione di un tema in latino o una declamazione, mentre altri ambiti della sua formazione erano lasciati pi\u00f9 a suo arbitrio. Dal padre, il giovane Scaligero apprese non solo ad essere uno studioso, ma anche un acuto osservatore, pi\u00f9 attento all'analisi dei dati e del contesto storico, piuttosto che alla correzione dei testi.\nUniversit\u00e0 e viaggi in Europa.\nDopo la morte di suo padre, Scaligero trascorse quattro anni all'Universit\u00e0 di Parigi, dove inizi\u00f2 lo studio del greco sotto la guida di Adrianus Turnebus. Ma dopo due soli mesi, comprese di non poter trarre beneficio dalle lezioni del pi\u00f9 grande grecista del suo tempo. Lesse Omero in ventuno giorni, e poi si dedic\u00f2 allo studio dei restanti poeti greci, oratori e storici, costruendo da solo una grammatica personale. Dal greco, poi, su consiglio di Guillaume Postel, si dedic\u00f2 all'ebraico e all'arabo, e di entrambe acquis\u00ec un'ottima conoscenza.\nIl suo maestro pi\u00f9 importante al tempo fu Jean Dorat, noto non solo per la sua erudizione, ma soprattutto per l'entusiasmo che era in grado di trasmettere. Nel 1563, costui raccomand\u00f2 lo Scaligero a Louis de Chastaigner, il giovane signore di La Roche-Posay, come compagno nei suoi viaggi: fu un evento centrale nella biografia dello Scaligero. Ne nacque subito una forte amicizia, che rimase inalterata fino alla morte di Louis, nel 1595. Con lui, lo Scaligero si rec\u00f2 in un primo momento a Roma, dove trovarono Marc-Antoine Muret, che, mentre viveva a Bordeaux e a Tolosa, era stato spesso ad Agen ospite gradito del padre di Giuseppe, Giulio Cesare. Muret riconobbe da subito il talento dello Scaligero, e lo introdusse presso numerose personalit\u00e0 di spicco.\nDopo aver visitato larga parte dell'Italia, Giuseppe Scaligero e Louis de Chastaigner si diressero in Inghilterra e Scozia. Lo Scaligero ebbe un'impressione sfavorevole degli Inglesi, in particolar modo del trattamento freddo e inospitale nei confronti degli stranieri. Ci\u00f2 che lo colp\u00ec negativamente fu anche aver trovato pochi manoscritti greci e pochi dotti. Ci volle tempo prima che, grazie all'amicizia con Richard Thomson ed altri inglesi, quest'opinione negativa potesse stemperarsi. Nel corso dei suoi viaggi, Scaligero si convert\u00ec al protestantesimo.\nTra Francia e Ginevra.\nDopo il suo ritorno in Francia, Scaligero trascorse tre anni con i Chastaigner, accompagnandoli nei loro \"ch\u00e2teaux\" di Poitou, anche in conseguenza della guerra civile che si stava avvicinando. Nel 1570, egli accett\u00f2 l'invito di Jacques Cujas, e si rec\u00f2 a Valence a studiare diritto con il pi\u00f9 grande giurista vivente. Qui rimase per tre anni, usufruendo non soltanto delle lezioni, ma della stessa biblioteca privata di Cujas, che occupava pi\u00f9 di sette stanze e comprendeva 5000 manoscritti.\nLa notte di San Bartolomeo, che avvenne quando Scaligero stava per accompagnare il vescovo di Valence in una ambasceria in Polonia, lo costrinse a fuggire, assieme ad altri Ugonotti, a Ginevra, dove fu eletto professore nell'Accademia. Scaligero tenne lezioni sull'Organon di Aristotele e sul \"De Finibus\" di Cicerone, con grande soddisfazione degli studenti, ma senza grande ammirazione nei suoi confronti. Lo Scaligero odiava tenere lezioni, ed era profondamente infastidito dai predicatori; nel 1574 fece ritorno in Francia, prendendo casa di nuovo presso i Chastaigner, dove avrebbe trascorso i successivi vent'anni.\nDella sua vita in questo periodo, possediamo interessanti notizie dalle \"Lettre fran\u00e7aises in\u00e9dites de Joseph Scaliger\", pubblicate da Tamizey de Larroque ad Agen nel 1881. Spostandosi continuamente tra Poitou e Limousin, come era necessario per la guerra civile, talvolta Scaligero faceva il turno di guardia e, almeno in un'occasione, scagli\u00f2 una lancia nel corso di una spedizione contro i soldati della Lega. Senza alcun accesso a librerie, spesso separato dai suoi stessi libri, la sua vita durante questo periodo non fu feconda per i suoi studi. Tuttavia possedeva ci\u00f2 che pochi studiosi contemporanei avevano, vale a dire agio economico e libert\u00e0.\nStudi accademici.\nFu in questo periodo che Scaligero compose e pubblic\u00f2 molti dei suoi studi. A questi anni risalgono le edizioni dei \"Catalecta\" (1575), di Sesto Pompeo Festo (1575), di Catullo, Tibullo e Properzio (tutte del 1577), lavori che dimostrano la volont\u00e0 dello studioso di comprendere in profondit\u00e0 il significato e la forza degli autori in questione. Scaligero fu il primo ad applicare, nell'arte dell'emendazione e della critica, regole solide, e a trasformare la critica testuale da una serie di pure congetture in una \"procedura razionale soggetta a regole fisse\" (Pattison).\nMa questi lavori, pur assicurando a Scaligero un posto di riguardo tra i contemporanei come filologo e latinista, non andarono molto al di l\u00e0 della semplice erudizione. Bisogner\u00e0 attendere la sua edizione di Manilio (1579) e del suo \"De emendatione temporum\" (1583), che avrebbe rivoluzionato la visione tradizionale della cronologia antica, per mostrare come la sua concezione della storia antica non si limiti soltanto al mondo greco e latino, ma spaziasse a quello persiano, babilonese, egiziano, e, assolutamente trascurato al suo tempo, quello ebraico. Scaligero fu il primo a cercare di istituire una comparazione critica rigorosa tra ciascuno di questi sistemi cronologici. Ci\u00f2 contribu\u00ec alla sua fama e a distinguere il suo lavoro da quello non solo degli studiosi contemporanei, ma anche precedenti. Tuttavia questi meriti non gli furono riconosciuti, se non molto tempo dopo la sua morte; nel suo tempo, fu soprattutto apprezzata la sua abilit\u00e0 di emendare i testi antichi e in particolare la sua conoscenza della lingua greca. Il suo commento a Manilio \u00e8 un vero e proprio trattato di storia dell'astronomia antica, e forma una sorta di introduzione al suo \"De ementatione temporum\"; in questo testo, Scaligero investiga gli antichi sistemi di individuazione delle epoche, i calendari e il calcolo del tempo. Applicando i risultati di Niccol\u00f2 Copernico e altri scienziati moderni, Scaligero rivel\u00f2 i presupposti teorici che stavano dietro questi sistemi.\nNei restanti ventiquattro anni della sua vita, Scaligero si dedic\u00f2 all'approfondimento del suo lavoro riguardo al \"De emendatione\". Egli riusc\u00ec a ricostruire le perdute Cronache di Eusebio di Cesarea, uno dei pi\u00f9 importanti documenti antichi riguardo alla cronologia antica. Questo testo fu poi stampato nel 1606 nel suo \"Thesaurus temporum\" in cui lui raccolse, restaur\u00f2 e organizz\u00f2 tutto il materiale cronologico del mondo greco e latino sopravvissuto. Tra i materiali raccolti nel volume da Scaligero vi era anche l\"'editio princeps\" dei fragmenti greci del \"Libro di Enoch\" contenuti nell'opera dello storico bizantino Giorgio Sincello (IX sec.). Fino agli inizi dell'Ottocento (con la pubblicazione della versione etiopica) sar\u00e0 questa l'unica evidenza letteraria disponibile in Occidente del \"perduto\" testo apocrifo.\nPaesi Bassi.\nQuando nel 1590, Giusto Lipsio si ritir\u00f2 dall'Universit\u00e0 di Leiden, l'universit\u00e0 e i suoi protettori, gli Stati Generali della Repubblica delle Sette Province e il principe di Orange decisero di assegnare la sua cattedra allo Scaligero. Lui rifiut\u00f2, in virt\u00f9 del gi\u00e0 citato odio per l'insegnamento. C'erano alcuni tra i suoi amici che credevano erroneamente che gli studi sarebbero rifioriti con le vittorie di Enrico IV e che, finalmente, il protestantesimo non avrebbe pi\u00f9 avuto barriere per il suo sviluppo. L'invito fu rinnovato nel modo pi\u00f9 lusinghiero l'anno seguente: in esso si sottolineava come l'Universit\u00e0 non richiedeva dallo Scaligero di tenere lezioni, ma che avrebbe soltanto desiderato la sua presenza e che lui avrebbe potuto disporre a piacere del suo tempo. Scaligero accett\u00f2 parzialmente quest'offerta. A met\u00e0 del 1593, Scaligero part\u00ec per i Paesi Bassi, dove avrebbe trascorso i restanti 13 anni della sua vita, senza mai pi\u00f9 tornare in Francia. La sua accoglienza a Leida fu la migliore che avrebbe potuto sperare: riceveva una paga considerevole, ed era trattato con il massimo riguardo. Fu riconosciuto il suo titolo di Principe di Verona (un tema molto sentito dalla famiglia degli Scaligeri). Visto che Leiden si trovava a met\u00e0 strada tra L'Aia ed Amsterdam, Scaligero aveva la possibilit\u00e0 di accedere, al di l\u00e0 delle cerchia dei dotti di Leiden, a tutti i vantaggi dell'alta societ\u00e0 di queste due capitali. Scaligero, come amava sostenere, non era infatti un eremita sepolto tra i libri: amava le relazione sociali ed era un grande \"raconteur\".\nDurante i primi sette anni di residenza a Leiden, la sua reputazione fu delle migliori. Il suo giudizio letterario era indiscutibile. Dal suo \"trono\" di Leiden, Giuseppe dominava il mondo delle lettere: una sua parola era in grado di favorire e danneggiare irreparabilmente una reputazione nascente, ed era circondato da giovani assetati di ascoltare e trarre profitto dalla sua conversazione. Fu Scaligero a incoraggiare Grozio, quando aveva solo sedici anni, a fare un'edizione di Marziano Capella. Alla morte precoce di Douza, pianse come a quella di un figlio amato. Daniel Heinsius, suo allievo prediletto, divenne ben presto il suo amico pi\u00f9 stretto.\nAllo stesso tempo, Scaligero si era procurato numerosi nemici. Detestava l'ignoranza, ma ci\u00f2 che detestava ancora pi\u00f9 erano gli uomini che, lungi dall'essere dotti, possedevano una cultura imprecisa, disonesti tanto nelle discussioni quanto nel citare. Grande amante dell'onest\u00e0 intellettuale e dell'esattezza di pensiero, non aveva alcuna tolleranza per le argomentazioni false e il travisamento dei dati, tipico in coloro che scrivevano per supportare una teoria o difendere una causa debole. Il suo sarcasmo pungente ben presto raggiungeva le orecchie delle persone che ne cadevano vittima, e la sua penna non era meno amara della sua lingua. Era ben consapevole del suo potere, e non fu mai n\u00e9 cauto n\u00e9 abbastanza tenero nell'usarlo. Non sempre ebbe ragione: si fidava ciecamente della sua memoria, che talvolta era traditrice. Le sue emendazioni, anche se spesso sono di valore, talvolta erano vere assurdit\u00e0. Nel gettare le fondamenta della nuova scienza cronologica, spesso si bas\u00f2 su ipotesi prive di fondamento o azzardate, frutto spesso di intuizioni non precise dei fatti. Spesso fraintese l'astronomia degli antichi e talora anche quella di Copernico e di Tycho Brahe, viste le sue deboli conoscenze matematiche.\nIl contrasto con i gesuiti.\nI suoi unici nemici non furono soltanto gli studiosi di cui Scaligero aveva segnalato gli errori, o coloro che aveva esacerbato con l'ostilit\u00e0 del suo linguaggio. I risultati del suo metodo di critica storica del testo, minacciava tanto gli specialisti cattolici di \"controversiae\", quanto i documenti da cui essi traevano la loro autorit\u00e0. I gesuiti, che aspiravano ad una sorta di \"monopolio\" dell'attivit\u00e0 critica e scientifica, videro in Scaligero una vera e propria minaccia contro le loro aspirazioni. Muret, nella seconda parte della sua vita, profess\u00f2 una severa ortodossia; Giusto Lipsio si era da poco riconciliato con la Chiesa di Roma; Isaac Casaubon era in sospetto di eresia; ma ormai Scaligero era apertamente protestante e, finch\u00e9 la sua supremazia intellettuale non fu messa in discussione, i Protestanti ebbero un innegabile vantaggio negli studi. I suoi nemici, nell'impossibilit\u00e0 di attaccare teoricamente le basi della sua \"ars critica\" e delle sue affermazioni, tentarono comunque di attaccarlo sul piano personale per rovinare la sua reputazione. Non fu un compito facile, per la sua ferrea moralit\u00e0.\nIl sistema di datazione del \"giorno giuliano\".\nIntrodusse il giorno giuliano partendo dalla considerazione che per la soluzione di molti problemi di astronomia \u00e8 necessario determinare quanto tempo sia intercorso tra due date di osservazione del medesimo fenomeno. Egli scelse una \u201cdata zero\u201d lontana nel passato (il mezzogiorno a Greenwich del 1\u00ba gennaio del 4713 a.C.), in modo che tutte le osservazioni di cui esiste testimonianza avessero una data positiva."}
{"id": "483739", "revid": "1393243", "url": "https://it.wikipedia.org/wiki?curid=483739", "title": "Magia (Dungeons &amp; Dragons)", "text": "Nel gioco di ruolo fantasy \"Dungeons &amp; Dragons\", la magia \u00e8 una tecnica che si prefigge lo scopo di influenzare gli eventi e dominare i fenomeni fisici, nonch\u00e9 le creature viventi, inanimate e non morte servendosi di mezzi soprannaturali e rituali appropriati. Chi utilizza la magia viene chiamato genericamente \"incantatore\".\nTipi di magia.\nEsistono due principali forme di magia:\nScuole di magia.\nDa non confondere con gli istituti in cui si insegna la magia, le scuole di magia sono raggruppamenti di incantesimi in base ad un tema comune. In D&amp;D Terza Edizione le scuole di magia sono otto; alcune scuole sono ulteriormente divise in sottoscuole.\nAbiurazione.\nLe Abiurazioni sono incantesimi protettivi.\nCreano barriere fisiche o magiche, negano caratteristiche magiche o fisiche, danneggiano i trasgressori e addirittura bandiscono le vittime in un altro piano di esistenza.\nAmmaliamento.\nIncantesimi che pervadono la vittima o la assoggettano al volere dell'incantatore.\nDivinazione.\nIncantesimi che rivelano informazioni.\nEvocazione.\nIncantesimi che portano all'incantatore creature o materiali.\nIllusione.\nIncantesimi che alterano la percezione o creano false immagini.\nInvocazione.\nIncantesimi che manipolano l'energia o creano qualcosa dal nulla.\nNecromanzia.\nIncantesimi che manipolano la vita e la morte.\nTrasmutazione.\nIncantesimi che trasformano il soggetto o la realt\u00e0.\nUniversale.\nQuesta non \u00e8 una vera e propria scuola, ma vi vengono inseriti tutti gli incantesimi definiti \"universali\", cio\u00e8 che non appartengono a nessuna scuola.\nIncantesimo.\nUn incantesimo \u00e8 l'atto magico (un rituale, una predeterminata sequenza di azioni) con cui l'incantatore causa un effetto sulla realt\u00e0. La descrizione di un incantesimo nei manuali di D&amp;D \u00e8 accompagnata da alcuni parametri che caratterizzano l'incantesimo stesso."}
{"id": "483790", "revid": "31789", "url": "https://it.wikipedia.org/wiki?curid=483790", "title": "Villa Corsini a Castello", "text": " \nVilla Corsini si trova in via della Petraia, 38 nella zona collinare di Castello, a nord del centro storico di Firenze ed \u00e8 una pregevole villa costruita in epoca barocca.\nDal dicembre 2014 il Ministero per i beni e le attivit\u00e0 culturali la gestisce tramite il Polo museale della Toscana, nel dicembre 2019 divenuto Direzione regionale Musei.\nLe origini.\nFu costruito un primo podere in questo luogo per la famiglia Strozzi nel corso del Quattrocento, e fu venduta, in seguito all'esilio di Palla Strozzi per la sua opposizione a Cosimo il Vecchio, alla famiglia Rinieri nel quarto decennio del XV secolo, come un'abitazione signorile in stile rurale piuttosto semplice, dotata di un grande terreno coltivato ad orto, olivo e vite e di un edificio per i lavoratori.\nI Rinieri apportarono i primi miglioramenti alla villa ed al parco, chiamando il Tribolo, l'architetto che poi presentarono a Cosimo I e che realizz\u00f2 il Giardino della Villa medicea di Castello e, soprattutto, il capolavoro del giardino di Boboli. Fu cos\u00ec realizzato un primo giardino all'italiana con sculture, delle quali rimane una pregevole statua di fiume personificato un tempo facente parte di una fontana. In questo periodo inoltre i due edifici (signorile e da lavoratore) vengono da un uniti con un corpo centrale con una loggia su tre lati: ancora \u00e8 visibile sul prospetto del lato sud, il bugnato e le tipiche finestre cinquecentesche con cornici e mensoloni. Alla realizzazione del giardino collabor\u00f2 anche Pierino da Vinci.\nDi l\u00ec a poco la villa fu di nuovo ceduta prima ai Sangalletti (nel 1571), poi confiscato e rivenduto a un membro della famiglia Donati (1597), infine dopo altri numerosi passaggi, entra a far parte dei possedimenti granducali di Cosimo II nel 1618, che aggiunge la villa ai numerosi possedimenti medicei nella zona di Castello.\nI Corsini.\nMa ancora la propriet\u00e0 viene ceduta, prima ai Cervieri poi, con un lascito testamentario ai padri Gesuiti di San Giovanni, infine, pur privata di una grande fetta del podere entrato di nuovo nei possedimenti medicei, fu acquistata da Lucrezia Rinuccini, moglie di Filippo Corsini nel 1697.\nLa villa and\u00f2 a completare i possedimenti residenziali dei Corsini in citt\u00e0, i quali potevano cos\u00ec vantare un lussuoso palazzo cittadino, un \"casino\" urbano con giardino (il Giardino Corsini) ed una villa suburbana dove trascorrere la cosiddetta \"villeggiatura\", il cui nome deriva proprio dal termine \"villa\".\nRest\u00f2 nei possedimenti della famiglia fino al secondo dopoguerra.\nLa ristrutturazione barocca del palazzo.\nGiovan Battista Foggini diresse i lavori per la profonda ristrutturazione della villa e del giardino (in passato si era ritenuto artefice anche Antonio Ferri, creatore del palazzo sul Lungarno), sovrapponendo una nuova struttura barocca all'impianto cinquecentesco. La nuova facciata per esempio si sovrappone alla precedente struttura dei piani e delle finestre, con nuove cornici, lesene e decorazioni stucco, riutilizzando cos\u00ec la struttura preesistente.\nAl centro della facciata principale venne realizzato un grande portale con un balcone sovrastante, sul quale svetta lo stemma dei Corsini e un grande orologio circondato da festoni. Le ali laterali presentano un balcone ornato da vasi sulla balaustra, situato all'ultimo piano, elemento tipico del Seicento, fin dietro la facciata. Sul lato del giardino venne invece creato un prospetto con un loggiato, al quale corrisponde al primo piano una grande apertura con arco ribassato.\nIl cortile interno, con colonne su tre lati, fu ridecorato soprattutto sul lato chiuso, con nuove cornici e finti archi, mentre dentro la villa fu creato un sontuoso salone affrescato con scene paesaggistiche incorniciate da stucchi. La decorazione attuale del salone risale ai lavori del Contestabile che affresc\u00f2 una serie di \"Paesaggi\" nel 1805.\nInfine fu aggiunto sul lato nord dell'edificio una piccola cappella privata, dedicata ai Santi Cosma e Damiano, oggi privata degli arredi originali, andati dispersi.\nIl giardino.\nIl giardino venne ristrutturato su tre ambienti scenografici principali. Il primo, a sud, \u00e8 il tipico giardino all'italiana decorato con le aiuole geometriche di bosso attorno ad una vasca circolare in pietra. \u00c8 detto anche giardino murato perch\u00e9 vi corre intorno un muro di cinta.\nIl secondo ambiente consiste nel \"selvatico\" cio\u00e8 in una zona boscosa posta a nord, composta per lo pi\u00f9 da cipressi, lecci ed alloro e che inglob\u00f2 le \"ragnaie\" cinquecentesche, cio\u00e8 le zone boscose dove si tendevano le reti per la cattura degli uccelli. All'interno di questa zona il parco si arricch\u00ec di elementi \"alla francese\", con una fontana affiancata dalle due rampe a ventaglio di una scalinata ricurva, chiusa intorno da quinte boscose. L'acqua ancora esce da una testa equina incorniciata da volute in stile rocaille e sormontata da una corona in pietra. Da qui parte un sentiero che porta all'edicola nella quale fu sistemata la statua fluviale del Tribolo, rimossa dalla vecchia fontana che fu smantellata.\nInfine il terzo ambiente al centro \u00e8 il cosiddetto \"giardino semicircolare delle quattro stagioni\", cos\u00ec chiamato per la scenografica quinta, in realt\u00e0 di forma semi-ellissoidale, decorata da pilastri, panchine e dalle statue delle quattro stagioni scolpite da Isidoro Franchi nel 1702-03. Questa zona, al termine di un viale di lecci, crea una veduta dal corpo principale della villa con la zona delle scuderie. Fino alla met\u00e0 dell'Ottocento da qui si dipanava un'altra vasta area usata come galoppatoio, alienata e poi smantellata gi\u00e0 nei primi del Novecento.\nAl giardino formale si affianca poi il podere, diviso da un filare di cipressi, coltivato soprattutto a vite e olivo.\nLa collezione archeologica.\nOggi nella villa, dopo l'acquisto del complesso negli anni '50 da parte della Soprintendenza, sono esposte le collezioni di scultura e di epigrafia antica provenienti dal Museo archeologico nazionale di Firenze. \nNello scenografico salone sono conservati i pezzi migliori di scultura greca e romana, fra le quali un leone originale greco proveniente da un monumento funerario del V secolo a.C., la grande statua romana dell'\"Arianna dormiente\", copia di un originale ellenistico, e un \"figlio di Niobe\", replica romana di un originale del II secolo a.C., inspiegabilmente separata dal resto del gruppo scultoreo che oggi si trova agli Uffizi. Nel cortile sono esposte alcune statue etrusche e il grande cippo in pietra arenaria proveniente da Settimello."}
{"id": "483808", "revid": "91533", "url": "https://it.wikipedia.org/wiki?curid=483808", "title": "Mark Iuliano", "text": "Carriera.\nGiocatore.\nClub.\nInizi e Salernitana.\nIuliano inizia la sua carriera professionistica nella , dopo aver militato nelle giovanili del Real Campagna, societ\u00e0 calcistica di Campagna, citt\u00e0 della provincia di Salerno dove \u00e8 cresciuto, pur essendo di origini calabresi. Con i \"granata\", militanti in Serie B, esordisce in prima squadra il 21 aprile 1991 contro il (1-1). Nella stagione 1991-1992, con la societ\u00e0 salernitana retrocessa in C1, viene spostato dall'allenatore Tarcisio Burgnich da terzino a difensore centrale, collezionando infine ventisette presenze stagionali. Dopo due stagioni tra Bologna e fa ritorno a Salerno nell'annata 1994-1995, dopo che i granata aveva acquisito la promozione in cadetteria. Rimane a Salerno per altre due stagioni, nelle quali l'allenatore Delio Rossi ne fa il jolly della difesa salernitana.\nJuventus.\nNel 1996 approda alla Juventus, campione d'Europa in carica, esordendo con i bianconeri in occasione della prima partita della fase a gironi di Champions League contro il Manchester United. Il 23 maggio 1997, alla penultima giornata di campionato, trova il suo primo gol in maglia bianconera, quello del definitivo 1-1 contro l'Atalanta che assegna matematicamente lo scudetto alla Juventus. Cinque giorni dopo viene impiegato titolare nella finale di Champions League persa 3-1 contro i tedeschi del .\nNella stagione successiva \u00e8 protagonista di uno scontro di gioco avuto con il brasiliano Ronaldo all'interno della propria area di rigore, nel derby d'Italia contro l'Inter contro cui la Juventus \u00e8 in lotta per lo scudetto. L'episodio, giudicato non meritevole della massima sanzione dal direttore di gara Ceccarini, fa montare il malcontento della societ\u00e0 meneghina, scatenando accese discussioni sui media in Italia e finanche in parlamento, sfiorando una crisi istituzionale ai vertici della Federcalcio. La sfida contro i nerazzurri si conclude con la vittoria della Juventus che, due giornate dopo, conquista matematicamente lo scudetto nella vittoria interna (3-2) col Bologna. Iuliano disputa successivamente la seconda finale consecutiva di Champions League che i bianconeri perdono 0-1 contro gli spagnoli del Real Madrid.\nDopo un periodo di astinenza vittorie, negli anni 2000 la Juventus ritorna al successo in campionato, conquistando due scudetti di fila (2001-2002 e 2002-2003) ma perdendo ancora una volta la finale di Champions League, stavolta contro i rivali del Milan, partita a cui Iuliano non prende parte. Al termine della stagione 2004-2005, Iuliano, non pi\u00f9 titolare fisso, decide di lasciare la Juventus, dopo otto stagioni e mezzo, 178 presenze in campionato, 7 gol, 4 scudetti, 3 Supercoppe italiane, una Coppa Intercontinentale, una Supercoppa UEFA e una Coppa Intertoto.\nUltimi anni.\nNel 2005 decise di emigrare in Spagna, al Maiorca di Cuper. L'avventura spagnola, per il difensore, dura poco e nel mercato invernale fa ritorno in Italia trasferendosi alla . Svincolato dopo l'esperienza a Genova, il 31 agosto 2006 viene ingaggiato dal , con cui rimane fino al 2007.\nNella sessione del mercato invernale di quell'anno, infatti, si trasferisce al in Serie B. Durante la stagione 2007-2008, per\u00f2, in seguito a un controllo antidoping al termine del derby col , nella quale si giocava solo per l'onore delle maglie, dato che entrambe erano gi\u00e0 retrocesse matematicamente, viene trovato positivo al test antidoping per benzoilecgonina (metabolita della cocaina). A causa di ci\u00f2, Iuliano viene condannato a due anni di squalifica e al risarcimento di 10\u00a0000 euro alla societ\u00e0 romagnola per danni d'immagine.\nUna volta scontata la squalifica, torna a giocare nell'estate 2010 indossando la maglia del San Genesio nel campionato lombardo di Prima Categoria, con cui vince il campionato 2010-2011 con sei turni di anticipo. Il 14 marzo 2012 annuncia il ritiro dal calcio giocato, all'et\u00e0 di 38 anni, a causa dei numerosi problemi fisici accusati.\nIn carriera ha totalizzato complessivamente 212 presenze e 7 reti in Serie A e 94 presenze e 2 reti in Serie B.\nNazionale.\nDebutta in Nazionale maggiore, sotto la gestione del C.T. Dino Zoff, il 5 settembre 1998 nella partita Galles-Italia (0-2), gara di qualificazione ai Europei 2000. Convocato per la fase finale del torneo, Iuliano gioca tutte le partite dell'Italia, compresa la sfortunata finale contro la Francia persa al golden gol. Rimane in Nazionale anche durante il primo biennio di Giovanni Trapattoni che lo convoca per i Mondiale 2002, dove colleziona una presenza, quella negli ottavi di finale contro i padroni di casa della Corea del Sud che determina l'eliminazione degli \"azzurri\".\nConclude la sua avventura in Nazionale maggiore con il bottino di 19 presenze, l'ultima delle quali in amichevole contro la Turchia nel 2002, e 1 gol, quello segnato nell'amichevole contro il Portogallo nel 2000.\nAllenatore.\nIl 10 dicembre 2012 inizia a frequentare a Coverciano il corso di abilitazione per il master di allenatori professionisti Prima Categoria-UEFA Pro. Nella stessa stagione inizia a farsi le ossa allenando gli allievi nazionali del . Ritorna agli onori della cronaca all'indomani della sfida Novara-Pavia, conclusasi sul 6-1 per i padroni di casa. Secondo le motivazioni del giudice sportivo \"al termine dell'incontro (Iuliano) entrava nello spogliatoio dell'arbitro e lo insultava e minacciava di morte ripetutamente, accusandolo di aver proferito frasi razziste nei confronti di un proprio giocatore\". Alcuni dirigenti riescono ad allontanare l'allenatore del Pavia, che in seguito smentisce di aver insultato e minacciato l'arbitro e dichiara che tutto \u00e8 accaduto perch\u00e9 l'arbitro aveva insultato un calciatore del Pavia, che aveva chiesto al direttore di gara chiarimenti per un fallo non fischiato, ricevendo in risposta dall'arbitro un insulto razzista. Il giudice sportivo infligge una pena di 6 mesi di stop e un'ammenda di 250 euro nei confronti di Iuliano.\nNel 2014 diventa tecnico della Primavera del . Il 4 gennaio 2015 viene nominato allenatore della prima squadra sostituendo l'esonerato Roberto Breda.\nIl 29 maggio seguente viene confermato per un'altra stagione dopo una convincente annata sulla panchina del , tuttavia viene esonerato dalla societ\u00e0 laziale il 2 novembre dello stesso anno dopo la sconfitta col Brescia.\nIl 26 maggio 2017 diventa inizialmente il nuovo tecnico del Como, militante in Lega Pro; tuttavia la squadra non porta a termine l'affiliazione alla FIGC, venendo quindi esclusa il successivo 30 giugno dai campionati professionistici. Passa quindi agli albanesi del Partizani Tirana il 26 luglio 2017. Viene eliminato al primo turno preliminare di Europa League dai bulgari del Botev Plovdiv. Il 6 novembre rescinde consensualmente il contratto con la squadra, al sesto posto in campionato dopo nove giornate.\nIl 24 aprile 2018 diviene l'allenatore in seconda dell', agli ordini dell'ex compagno di squadra Igor Tudor.\nStatistiche.\nPresenze e reti nei club.\n\"Statistiche aggiornate al 30 giugno 2005.\"\nStatistiche da allenatore.\n\"Statistiche aggiornate al 4 novembre 2017.\""}
{"id": "483816", "revid": "599013", "url": "https://it.wikipedia.org/wiki?curid=483816", "title": "Victor Ikpeba", "text": "Nel 1997 ha vinto il Pallone d'Oro Africano, con la Nazionale nigeriana invece ha vinto la Medaglia d'Oro alle Olimpiadi 1996 e la Coppa d'Africa 1994\nCarriera.\nClub.\nIkpeba \u00e8 stato scoperto nel 1989 dal RFC Li\u00e8geois durante i Mondiali Under 17; finita la manifestazione si trasfer\u00ec in Belgio insieme al connazionale Sunday Oliseh. Dopo aver segnato 17 gol nel campionato 1992-1993 Ikpeba fu prelevato dall'AS Monaco.\nLa sua prima stagione in Francia fu un successo malgrado un brutto inizio stagione. Subito dopo le Olimpiadi del 1996, Ikpeba segna 16 gol e porta al titolo il . Durante la stagione realizza cinque doppiette ai danni di Lione (0-3), Montpellier (0-2), Ch\u00e2teauroux (0-2), Bordeaux (5-2) e in Champions League (4-0); inoltre sigla il gol decisivo contro il Lierse (1-0), sempre nella massima competizione continentale.\nLe sue prestazioni gli fruttano anche il titolo di miglior giocatore africano nel 1997. Dopo altre due stagioni molto buone, Ikpeba venne comprato dal Borussia Dortmund in cambio di 6 milioni di euro. Da quell'anno cominci\u00f2 il declino del giocatore: Ikpeba non si ambienta infatti ai ritmi del calcio tedesco, segnando appena 3 reti in 30 incontri di campionato nel biennio in Renania.\nLa societ\u00e0 di Dortmund lo cede in prestito al Real Betis, ma viene schierato raramente. Ritornato al Borussia, i tedeschi lo cedono all'Al-Ittihad per 1 milione di euro. Nel gennaio del 2004 ritorna in Belgio, al Charleroi, che ne acquista le prestazioni per 200.000 euro. Nel 2005 passa all'Al-Arabi, societ\u00e0 nella quale termina la carriera.\nNazionale.\nCon la nazionale nigeriana ha disputato 30 partite segnando 3 gol. Ha giocato i mondiali di calcio nel 1994 e nel 1998. Ha vinto la Coppa d'Africa nel 1994 e le Olimpiadi di Atlanta 1996."}
{"id": "483817", "revid": "1543377", "url": "https://it.wikipedia.org/wiki?curid=483817", "title": "Brian Molko", "text": "Biografia.\nNato a Bruxelles da padre statunitense di origini italo-francesi e madre scozzese, i genitori si erano conosciuti e vivevano a New York fino a pochi anni prima. Ha un fratello maggiore di 10 anni, Stuart, nato negli Stati Uniti. Per via della professione del padre, banchiere internazionale, nei primi 3 anni di vita si stabilisce con la famiglia in Libano ed in Liberia per poi fare ritorno in Belgio a Longeau (una frazione di Messancy al confine con il Lussemburgo) per un breve periodo ed infine trasferirsi in maniera stabile a Sandweiler, sobborgo della citt\u00e0 di Lussemburgo. Qualche tempo dopo i genitori divorziano.\nBrian ha frequentato prima la Scuola europea della capitale lussemburghese, che lascia a causa del bullismo e poi l\"'American International School of Luxembourg\". Nella stessa scuola c'\u00e8 anche Stefan Olsdal, che conosce quando ha 13 anni e con il quale per\u00f2 non instaura ancora alcun rapporto di amicizia. All'et\u00e0 di 16 anni inizia a studiare chitarra da autodidatta.\nDopo il diploma Brian decide di trasferirsi a Londra, dove risiede tuttora, per studiare al Goldsmiths College dell'Universit\u00e0 di Londra, dove si laurea in teatro e arti drammatiche nel 1993.\nStefan e Brian si rincontrano casualmente nella capitale inglese presso la stazione della metropolitana di South Kensington e decidono di formare una band insieme a Robert Schultzberg poich\u00e9 Steve Hewitt (che diventer\u00e0 batterista dei Placebo dal 1996 al 2007 e verr\u00e0 poi sostituito da Steve Forrest) \u00e8 impegnato con un'altra band. I Placebo vengono fondati nel 1994.\nDavid Bowie canter\u00e0 con lui il brano \"Without you I'm nothing\". Con il suo modo di essere, il cantante vuole creare confusione, destabilizzare i canoni stabiliti nella mente della gente che lo circonda. Questa tematica viene espressa intensamente in molti suoi brani, ad esempio \"Burger Queen\", dove racconta il disagio di un ragazzo introverso e alternativo costretto a vivere in un grigio paesino.\nIl 19 dicembre 2012 Brian Molko ha ricevuto l\"'Honorary Fellowship\" dal Goldsmiths College in cui aveva studiato, onorificenza conferitagli insieme ad altri importanti ex alunni (Rose Tremain, John Bird, Jane Goodall e Moira Buffini).\nBrian parla perfettamente anche il francese. Ad una radio italiana, durante la promozione di \"Battle for the Sun\", ha dichiarato di non saper parlare ma di comprendere a sufficienza l'italiano (parlato da suo padre e da sua nonna paterna che, nativa di Bologna, si trasferir\u00e0 poi a New York).\nPossiede la doppia cittadinanza britannica e statunitense sin dalla nascita.\nNel mese di Marzo 2021 Marc Jacobs presenta la nuova campagna primavera/estate della linea \"Heaven\", per la quale sceglie Brian come testimonial . Una nuova avventura nel campo della moda che lo vede accanto alla celebre Kate Moss.\nVita privata.\nApertamente bisessuale, dal 2002 al 2008 ha avuto una relazione con Helena Berg (che in passato aveva curato la fotografia del gruppo) dalla quale ha avuto un figlio l\u20198 settembre 2005, Cody Jet Molko.\nMolko in passato ha abusato di alcool e droga. In un'intervista del 1997 alla rivista \"Kerrang!\" ammise che l'eroina era \"probabilmente l'unica droga su questo pianeta che non aveva provato\", anche se in seguito ammise di aver provato anche l'eroina. Vengono anche menzionati farmaci, come evidenziato dal nome della band, dall'album Meds e dal titolo del brano omonimo. Molko ha ammesso nel 2003 che molti dei suoi eccessi iniziali erano dovuti ai suoi problemi di salute mentale; gli fu infatti ufficialmente diagnosticato un disturbo depressivo maggiore all'et\u00e0 di vent'anni.\nNel 2016 ha dichiarato di essersi completamente disintossicato dopo l'uscita dell'album Meds."}
{"id": "483818", "revid": "599013", "url": "https://it.wikipedia.org/wiki?curid=483818", "title": "Torri Edwards", "text": "Biografia.\nLa prima competizione internazionale di rilievo nella carriera agonistica di Torri Edwards furono le Olimpiadi di Sydney. Iscritta in sostituzione dell'infortunata Inger Miller, nelle gare individuali non ottenne risultati di rilievo: fu eliminata al secondo turno nei 100 metri ed in semifinale nei 200 metri. La medaglia, un bronzo, arriv\u00f2 con la staffetta 4x100\u00a0m, dove Edwards corse la seconda frazione.\nIl 2003 fu il suo anno migliore. A marzo ai Mondiali indoor a Birmingham vinse il bronzo nei 60 metri con il tempo di 7\"17. In luglio al Golden Gala di Roma fece il suo record personale sui 200\u00a0m con 22\"28.\nIn agosto ai mondiali all'aperto di Parigi s'aggiudic\u00f2 sul campo l'argento nei 100\u00a0m ed il bronzo nei 200\u00a0m, in entrambi i casi con vittoria della connazionale Kelli White; dopo la squalifica comminata alla White per doping, alla Edwards furono assegnati l'oro sui 100\u00a0m e l'argento sui 200\u00a0m. Nei 100\u00a0m fece inoltre il suo primato personale, 10\"93.\nNella staffetta 4\u00d7100 metri gli USA stavano per aggiudicarsi, ancora senza la White, l'oro, ma la Edwards, che correva come ultima componente della squadra statunitense composta anche da Angela Williams, Chryste Gaines ed Inger Miller, sub\u00ec la rimonta della francese Christine Arron che le tolse l'oro, regalandolo alla Francia, nazione ospitante della rassegna mondiale. Gli Stati Uniti ottennero l'argento nonostante il loro record stagionale di 41\"83, mentre le vincitrici francesi fecero 41\"78, la migliore prestazione mondiale di quell'anno.\nAi Mondiali indoor di Budapest del 2004 Torri Edwards con 7\"16 sui 60\u00a0m fin\u00ec quarta, fuori dal podio. Successivamente fu trovata positiva alla nichetamide, uno stimolante, in un controllo anti-doping effettuato il 24 aprile ad un \"meeting\" a Fort-de-France, in Martinica. Il 18 luglio 2004 le fu inflitta una squalifica di due anni, che le imped\u00ec di partecipare ai Giochi olimpici di Atene.\nNel settembre 2005, tuttavia, la \"World Anti-Doping Agency\" (WADA) rimosse la nichetamide dalla lista delle sostanze proibite, e la classific\u00f2 tra quelle che prevedono al massimo una squalifica di un anno. La Edwards, che aveva gi\u00e0 scontato 15 mesi di squalifica, venne perci\u00f2 reintegrata. A inizio 2006 ha ricominciato a gareggiare."}
{"id": "483819", "revid": "767487", "url": "https://it.wikipedia.org/wiki?curid=483819", "title": "Chris Poland", "text": "Giovanissimo, entra nei \"Welkin\", una band Jazz/Rock della sua citt\u00e0 natale, Dunkirk, nei pressi di New York e sul finire degli anni settanta suona nella Fusion band \"The New Yorkers\", dove conosce il batterista Gar Samuelson, con cui stringer\u00e0 un rapporto di amicizia.\nIl talento di Poland e Samuelson attir\u00f2 Dave Mustaine, leader degli appena originati Megadeth, che li invit\u00f2 ad entrare nella sua band. Il chitarrista incider\u00e0 soltanto i primi due album del gruppo e verr\u00e0 cacciato da Mustaine per l'eccessivo uso di droghe. Mentre quest'ultimo e il bassista David Ellefson ne facevano un uso modesto, Poland e Samuelson ne erano talmente assuefatti che Poland non riusciva a pizzicare le corde e Samuelson non riusciva a tenere le bacchette in mano.\nDopo il licenziamento, entr\u00f2 nel gruppo punk dei Circle Jerks in veste di bassista e nel 1990 incise il suo primo disco da solista Return to Metalopolis, un album Fusion/Metal dove esibisce un'ottima prestazione chitarristica. Altri gruppi dove Poland ha collaborato sono Damn The Machine, Mumbo's Brain, Nothing if Not e Chasing the Sun.\nIntanto, Chris torn\u00f2 in buoni rapporti con Mustaine e quest'ultimo lo assold\u00f2 per la pubblicazione di The System Has Failed nel 2004, dodicesimo album dei Megadeth dove partecipano anche Jimmy Lee Sloas al basso e il famoso batterista/turnista Vinnie Colaiuta, alla sua prima esperienza con un gruppo Heavy metal.\nChris \u00e8 stato anche uno \"special guest\" in due album della band Lamb of God.\nTra il 2016 e il 2018 ha collaborato, in qualit\u00e0 di musicista ospite, con il gruppo progressive metal statunitense Redemption, comparendo sui dischi \"The Art of Loss\" (2016), \"Long Night\u2019s Journey into Day\" (2018) e sul live album \"Alive in Color\" (pubblicato nel 2020, registrato nel 2018). La collaborazione con la band guidata da Nick van Dyk ha avuto inizio in occasione delle registrazioni di \"The Art of Loss\", tragicamente rallentate da un aneurisma cerebrale che aveva colpito il chitarrista Bernie Versailles, costringendolo a una lunga riabilitazione e privando il gruppo di un addetto alla sei corde.\nAttualmente Poland suona in un gruppo Jazz/Fusion chiamato Ohm, assieme al bassista Robertino Pagliari e il batterista Kofi Baker; \u00e8 inoltre \"endorser\" di chitarre Schecter e amplificatori Yamaha."}
{"id": "483820", "revid": "115998108", "url": "https://it.wikipedia.org/wiki?curid=483820", "title": "Foresta di Fangorn", "text": "La foresta di Fangorn, o pi\u00f9 semplicemente Fangorn, \u00e8 una foresta di Arda, l'universo immaginario creato dallo scrittore inglese J. R. R. Tolkien. \u00c8 la pi\u00f9 intricata e dispersiva foresta della Terra di Mezzo, insieme alla Vecchia Foresta e al Bosco Atro (ma solo ai tempi in cui Sauron vi ha risieduto) al cui interno sembrano celarsi alberi capaci di volont\u00e0 propria.\nLa foresta \u00e8 presidiata e mantenuta dai suoi guardiani: gli Ent. Il pi\u00f9 vecchio tra essi \u00e8 Barbalbero, che gli elfi grigi chiamano Fangorn e dal cui nome viene quello della foresta; quest'Ent infatti \u00e8 il Pastore d'Alberi per eccellenza, l'unico che potrebbe svegliare tutti gli Ent e gli Ucorni dalla fase dormiente per condurli in battaglia, come infatti successe con la marcia contro Isengard.\nFangorn \u00e8 insieme alla Vecchia Foresta, ai confini della Terra di Buck, presso la Contea, una delle ultime parti di una foresta che ricopriva gran parte della Terra di Mezzo.\nGeografia e abitanti.\nFangorn si trova a ridosso delle Montagne Nebbiose, ai confini di Rohan, ed \u00e8 in parte attraversata dai fiumi Limterso (\"Limlindo\" nella nuova traduzione de \"Il Signore degli Anelli\") e Acquaneve. La foresta \u00e8 abitata dagli Ent (i \"Pastori di Alberi\"), e dagli Ucorni, alberi crudeli che iniziano a muoversi. I viaggiatori che la attraversano sono ben pochi, per via delle antiche leggende che riescono a intimorire perfino i pi\u00f9 audaci. I pochi che osano entrarvi sono ad esempio Gandalf e, prima della conversione al male, Saruman."}
{"id": "483821", "revid": "718859", "url": "https://it.wikipedia.org/wiki?curid=483821", "title": "Simoenta (fiume)", "text": "Il Simoenta \u00e8 un fiume situato presso la citt\u00e0 di Troia e menzionato nei poemi omerici.\nIl fiume \u00e8 identificato con l'attuale Dumrek Su, a nord della collina di Hissarlik.\nCome anche per lo Scamandro, in alcuni casi degli eroi omerici avrebbero ripreso il loro nome dal fiume: un esempio \u00e8 Simoesio, giovinetto guerriero troiano figlio di Antemione, cos\u00ec chiamato perch\u00e9 partorito dalla madre proprio lungo il Simoenta (\"Iliade\", canto IV)."}
{"id": "483822", "revid": "124204056", "url": "https://it.wikipedia.org/wiki?curid=483822", "title": "Minor Earth Major Sky", "text": "Minor Earth Major Sky \u00e8 il sesto album in studio del gruppo musicale norvegese a-ha, pubblicato nel 2000.\nDescrizione.\n\u00c8 l'album che segna il ritorno del gruppo norvegese dopo un lungo periodo di assenza: e marca l'inizio della seconda fase della loro carriera. L'album contiene il brano con cui Morten Harket ha stabilito il record mondiale di tenuta di una nota (confermato anche dal vivo): 21 secondi di resistenza in \"Summer moved on\", divenuto, peraltro, un classico della band."}
{"id": "483824", "revid": "695564", "url": "https://it.wikipedia.org/wiki?curid=483824", "title": "Placebo (disambigua)", "text": ""}
{"id": "483826", "revid": "767487", "url": "https://it.wikipedia.org/wiki?curid=483826", "title": "Steve Hewitt", "text": "Inizia a suonare con gli \"Electric Crayons\" insieme a Tim Burgess dei Charlatans, e con \"Mystic Deckchairs\". Grazie ad un annuncio nel \"Afflecks Palace\" a 17 anni si unisce ai \"Breed\" per il loro tour in Germania ma finir\u00e0 per lasciare il gruppo per 18 mesi per registrare l'album-debutto dei Boo Radleys e andare in concerto con loro. Contemporaneamente suona anche con i \"K-Klass\" che tre il 1991 e il 1994 piazzano 5 singoli nella Top 40. Scrive anche motivi per le pubblicit\u00e0 delle auto ma i soldi non arrivano e proprio per questi e diversi concerti andati male anche i \"Breed\" decidono di sciogliersi. La ragazza di Hewitt resta incinta, proposte musicali non arrivano, quindi decide di cercarsi un lavoro: fa di tutto, carpentiere, costruttore di macchine per la Williams. La sua passione per la musica per\u00f2 \u00e8 troppo grande cos\u00ec decide di rimettersi in gioco e dopo aver ascoltato il primo disco dei Placebo decide di unirsi a loro per il secondo. Nel 2007, Hewitt lascia la band e viene sostituito da Steve Forrest.\nA settembre 2010 esce il primo album dei \"Love Amongst Ruin\", band di cui \u00e8 leader."}
{"id": "483827", "revid": "767487", "url": "https://it.wikipedia.org/wiki?curid=483827", "title": "Stefan Olsdal", "text": "I suoi progetti musicali pi\u00f9 recenti includono \"Hotel Persona\", \"Digital21 + Stefan Olsdal\" (assieme allo spagnolo Miguel L. Mora, conosciuto come Digital21), \"Made for Humans\" (un altro progetto a parte con Miguel L.Mora).\nBiografia.\nNato a G\u00f6teborg (Svezia) all'et\u00e0 di 8 anni si trasferisce con la famiglia in Lussemburgo a Bettange-sur-Mess, una frazione di Dippach, dove frequenta l\"'American International School of Luxembourg\" della capitale, la stessa di Brian Molko che conosce quando ha 11 anni ma con il quale non instaura ancora nessun rapporto di amicizia. Inizia a suonare la batteria nell'orchestra della scuola nel 1987, ma finir\u00e0 per abbandonare questo strumento per il basso e il pianoforte, che gli avrebbero permesso molto pi\u00f9 facilmente di mettersi in mostra.\nAll'et\u00e0 di 16 anni ritorna in Svezia, dove completa le scuole superiori, per poi trasferirsi con la famiglia a Londra nel 1993, dove inizia a frequentare il \"Musicians Institute\".\nQui Stefan incontra Brian Molko fuori della stazione metropolitana di South Kensington e scoprono di avere molti pi\u00f9 interessi in comune di quanto credessero. Stefan rimane colpito dal modo di suonare e dalla voce di Brian cos\u00ec gli propone di formare una band, insieme al suo amico Steve Hewitt. Successivamente, al momento di formare i Placebo, Hewitt non potr\u00e0 partecipare a causa di impegni con un'altra band. Per i primi anni il batterista sar\u00e0 Robert Schultzberg, poi (fino al 2007) torner\u00e0 Hewitt.\nIl suo primo basso \u00e8 un Fender Precision, come quello di Steve Harris degli Iron Maiden, anche se Stefan pi\u00f9 che imitare qualcuno preferisce essere creativo e formarsi come autodidatta. Ha dichiarato che fra gli artisti che lo hanno influenzato ci sono Depeche Mode, Eurythmics, ABBA, Iron Maiden, The Cure e David Bowie.\nVita privata.\nParla correttamente la lingua svedese, inglese, spagnola e francese. Nel 2018 ha ottenuto la cittadinanza britannica.\n\u00c8 apertamente gay. Ha una relazione con il musicista spagnolo David Amen (con il quale collabora nel progetto musicale \"Hotel Persona\") dal 1994, conosciuto la settimana prima di formare i Placebo. La coppia ha un figlio di nome Bosco.\nHotel Persona.\nIl progetto \"Hotel Persona\" inizia con Olsdal e David Amen che fanno da dj per le feste a casa di amici; viene reclutato Javier Solo per cantare in spagnolo, mentre Olsdal si occupa della parte in inglese. Come Hotel Persona, Olsdal e Amen hanno effettuato numerosi DJ set in citt\u00e0 come Milano, Parigi, Londra, Barcellona e Rio. Hanno anche remixato canzoni di band famose, tra cui gli stessi Placebo, i Queens of the Stone Age e gli She Wants Revenge.\nIl loro album di debutto \"In the Clouds\" \u00e8 stato registrato e mixato a Londra, Madrid e New York dopo due anni di lavoro e vanta la partecipazione di numerosi artisti, come Brian Molko, Richard Gere, Samantha Fox, Miguel Bos\u00e9 e Alaska.\nDigital21 + Stefan Olsdal e Made For Humans.\nEntrambi i progetti \"Digital21+Stefan Olsdal\" e \"Made For Humans\" sono composti da Olsdal e Miguel L\u00f3pez Mora, rinomato produttore e disc jockey spagnolo, conosciuto in Spagna e all'estero come Digital21. Con Digital21 Olsdal compone e partecipa como musicista in pezzi elettronici ed orchestrali, data la passione di entrambi per musica elettronica, rock e classica.\nDigital21+Stefan Olsdal hanno lanciato diversi singoli e remixes, alcuni dei quali in collaborazione con altri cantanti e produttori.\nIl nuovo progetto \"Made For Humans\", lanciato nel 2020, \u00e8 stato inaugurato da un EP chiamato \"Open Forest\", seguito dal lancio dell'album \"Made for Humans\", una collezione di pezzi classici/elettronici ambient."}
{"id": "483828", "revid": "2179318", "url": "https://it.wikipedia.org/wiki?curid=483828", "title": "Scamandro", "text": "Lo Scamandro \u00e8 un fiume situato presso la citt\u00e0 di Troia e menzionato nei poemi omerici. Chiamato anche Xanto, il fiume \u00e8 identificato con l'attuale fiume Karamenderes, a sud della collina di Hissarlik, sebbene il suo corso odierno sia pi\u00f9 arretrato rispetto a quello dello Scamandro omerico.\nA questo fiume e al dio fluviale della mitologia greca Scamandro \u00e8 dedicato il XXI canto dell'Iliade: il fiume si scaglia contro Achille, adirato per i molti corpi di giovani peoni gettati dall'eroe acheo tra le sue acque, ma viene fermato da Efesto con una pioggia di fuoco.\nEttore volle dare al suo unico figlio il nome del fiume: il bimbo si chiam\u00f2 dunque Scamandrio, ma ebbe anche un altro nome, Astianatte. Sempre nell\"'Iliade\" viene narrata la morte in battaglia di Ipsenore, guerriero troiano che era anche il giovane sacerdote preposto al culto del dio fiume: a ucciderlo fu Euripilo."}
{"id": "483835", "revid": "486946", "url": "https://it.wikipedia.org/wiki?curid=483835", "title": "Kip S. Thorne", "text": ""}
{"id": "483838", "revid": "289247", "url": "https://it.wikipedia.org/wiki?curid=483838", "title": "Cunicolo spaziotemporale", "text": ""}
{"id": "483839", "revid": "289247", "url": "https://it.wikipedia.org/wiki?curid=483839", "title": "Cunicolo spazio-temporale", "text": ""}
{"id": "483845", "revid": "287204", "url": "https://it.wikipedia.org/wiki?curid=483845", "title": "Eccellenza 2004-2005", "text": "Il campionato di calcio di Eccellenza regionale 2004-2005 \u00e8 stato il quattordicesimo organizzato in Italia. Rappresenta il sesto livello del calcio italiano. Il campionato \u00e8 strutturato su vari gironi all'italiana su base regionale.\nQuesto \u00e8 il quadro delle squadre promosse alla Serie D dai vari campionati di Eccellenza regionale. Sono ammesse alla massima categoria dilettantistica italiana le vincenti dei rispettivi campionati regionali pi\u00f9 le sette migliori squadre risultanti dai play-off a cui accedono le squadre designate dai vari comitati regionali a seguito dei propri regolamenti.\nCampionati con i play-off regionali:\nAbruzzo, Calabria, Lombardia, Marche, Molise, Piemonte, Sicilia, Toscana ed Umbria.\nCampionati con i play-out regionali:\nAbruzzo, Calabria, Lombardia, Marche, Molise, Piemonte, Sicilia, Toscana ed Umbria.\nPlay-off nazionali.\nPrimo Turno.\nDate: 29 maggio e 5 giugno 2005 "}
{"id": "483846", "revid": "82281849", "url": "https://it.wikipedia.org/wiki?curid=483846", "title": "Borsa italiana", "text": ""}
{"id": "483851", "revid": "767487", "url": "https://it.wikipedia.org/wiki?curid=483851", "title": "I magnifici sette", "text": "I magnifici sette (\"The Magnificent Seven\") \u00e8 un film western del 1960 diretto da John Sturges e interpretato, tra gli altri, da Yul Brynner, Eli Wallach, Steve McQueen, Charles Bronson, Robert Vaughn \ne James Coburn.\nLiberamente ispirato al film di Akira Kurosawa \"I sette samurai\", cui Sturges rende omaggio, il film ripropone in chiave di lettura della frontiera americana del XIX secolo, i temi dell'onore, dell'amicizia virile e del rifiuto di fronte all'ingiustizia che gi\u00e0 Kurosawa aveva affrontato nel suo film di sei anni prima, ambientato nel Giappone dell'et\u00e0 feudale.\nNel 2013 \u00e8 stato scelto per essere conservato nel National Film Registry della Biblioteca del Congresso degli Stati Uniti d'America.\nTrama.\nL'azione si svolge intorno al 1880, in un paese alla frontiera tra gli Stati Uniti e il Messico. Chris Adams, un pistolero professionista, viene ingaggiato dal capo del villaggio messicano di Ixcatlan perch\u00e9 ne protegga i contadini dalle scorrerie della banda di Calvera. Assolda cos\u00ec sei compagni per difendere il villaggio.\nI sette si installano a Ixcatlan e, quando arriva Calvera con i suoi \"bandidos\", lo mettono in fuga. Il villaggio festeggia l'avvenimento, ma ben presto tra i \"peones\" si manifesta un sentimento di disagio per la presenza dei pistoleri. Comunque, per liberare definitivamente il villaggio dal pericolo di Calvera, i sette tentano una sortita notturna; ma nel frattempo Calvera e i suoi hanno occupato il villaggio. Ritornati al villaggio Calvera li sorprende, li circonda, li disarma e intima loro di ritornare negli States. Sotto scorta li fa accompagnare al confine.\nA questo punto i sette prendono il compito loro assegnato come una questione d'onore e tornano indietro a difendere il villaggio. Riusciranno nel loro intento, anche se a caro prezzo, perch\u00e9 quattro di essi moriranno. Dei tre superstiti due, Chris e Vin, riprenderanno il loro cammino e il pi\u00f9 giovane di loro, Chico, mezzosangue messicano, rimarr\u00e0 nel villaggio per amore di una ragazza l\u00ec conosciuta.\nSeguiti.\nIl film ebbe tre sequel:\nDal film sono stati inoltre tratti la serie televisiva \"I magnifici sette\" (1998-2000) e una sorta di remake fantascientifico, \"I magnifici sette nello spazio\" (1980). In entrambe le produzioni compare ancora Robert Vaughn.\nRemake.\nNel maggio 2012 si diffonde la notizia di un remake del film prodotto dalla MGM che vuole affidare il ruolo del protagonista a Tom Cruise. Nel dicembre 2013, il copione dello sceneggiatore Nic Pizzolatto viene sottoposto ad una seconda stesura da parte di John Lee Hancock e Cruise abbandona il progetto. Nel marzo 2015 arriva la notizia che Ethan Hawke, Chris Pratt e Denzel Washington saranno tra i protagonisti e che il film sar\u00e0 diretto da Antoine Fuqua. Al cast, che comprende anche Haley Bennett, si aggiungono poi Vincent D'Onofrio e Matt Bomer. Peter Sarsgaard sar\u00e0 l'infido barone Bartholomew Bogue. Il film esce nelle sale americane il 23 settembre 2016."}
{"id": "483852", "revid": "43972376", "url": "https://it.wikipedia.org/wiki?curid=483852", "title": "S&amp;P/MIB", "text": ""}
{"id": "483855", "revid": "599013", "url": "https://it.wikipedia.org/wiki?curid=483855", "title": "Inger Miller", "text": "Biografia.\n\u00c8 figlia dell'ex velocista giamaicano Lennox Miller, medagliato olimpico e morto nel 2004.\n\u00c8 stata campionessa olimpica ad e mondiale ad nella staffetta 4\u00d7100 metri, specialit\u00e0 in cui ha vinto anche un argento a . A \u00e8 stata medaglia d'oro nei 200 m piani; vanta anche un altro argento iridato, ottenuto nei 100 m piani nel 1999."}
{"id": "483857", "revid": "339392", "url": "https://it.wikipedia.org/wiki?curid=483857", "title": "Cavese", "text": ""}
{"id": "483858", "revid": "2015336", "url": "https://it.wikipedia.org/wiki?curid=483858", "title": "Toga", "text": "La toga, il cui nome \u00e8 connesso con il verbo latino \"tego\" che significa \"ricoprire\", \u00e8 una sopravveste di lana o di altro tessuto il cui uso \u00e8 stato ed \u00e8 tradizionalmente legato all'appartenenza a una determinata professione o categoria sociale.\nTipi.\nCon questa parola ci si riferisce in particolare:\nToga romana.\nLa toga era usata nell'antica Roma come mantello sopra la tunica.\nTito Livio e Floro raccontano che la toga pretesta (in latino \"toga praetexta\") fu importata a Roma come usanza dei vicini Etruschi al tempo di Tarquinio Prisco. Era un tipo di toga bordata di rosso che veniva indossata da tutti i pi\u00f9 alti magistrati. \nL'uso della toga era riservato esclusivamente ai cittadini romani maschi, mentre gli schiavi e gli stranieri non avevano il diritto di indossarla. Chi era condannato all'esilio perdeva il diritto a indossarla, lo \"ius togae\". Solo pi\u00f9 tardi ne fu concesso l'uso a tutti gli abitanti dell'impero. Secondo alcune testimonianze i cittadini delle province tendevano a non indossarla e anche gli stessi Romani, con l'avvento del periodo imperiale, iniziarono ad abbandonarne l'uso, tanto che Augusto fu costretto ad imporre che i cittadini la usassero almeno nel Foro. Ecco cosa scrive Svetonio:\nDi qualsiasi tipo fosse, era un grande mantello ovale, ripiegato in due nel senso della lunghezza. Si indossava creando dapprima un mazzo di pieghe che dovevano essere appoggiate sulla spalla sinistra; la si passava poi attorno al corpo lasciando libera la spalla destra. Essendo ampia e pesante, la toga dava un aspetto imponente a chi la portava e ben rappresentava l'importanza di Roma, dominatrice del mondo antico.\nTra le varianti di toga ci sono:\nToga moderna.\nLa toga nella magistratura e nell'accademia.\nAlcune professioni e cariche pubbliche di origine per lo pi\u00f9 medievale e di particolare prestigio intellettuale possono usare anche attualmente la toga:\nDurante lo svolgimento dei loro compiti professionali questi funzionari indossavano, e spesso indossano ancora abitualmente o in occasioni formali, specifici abiti di diversa foggia che vanno tutti sotto il nome di \"toga\". Tradizionalmente questo abito serviva per differenziarsi dal resto della popolazione e all'interno dello stesso ordine per distinguere particolari gradi, funzioni o prerogative.\nLa toga nel protestantesimo.\nAnche alcuni pastori protestanti, soprattutto quelli di tradizione luterana e calvinista, indossano normalmente una toga durante il culto evangelico, in particolare durante la predicazione. Questa prassi fu voluta dai primi riformatori in esplicita polemica con l'uso cattolico-romano dei paramenti liturgici: la toga era un abito laico, come laico \u00e8 a tutti gli effetti il pastore, ma era anche il segno di chi aveva visto pubblicamente riconosciuta la sua formazione accademica, normalmente con il conseguimento del dottorato. Di conseguenza, il pastore riformato continua a essere un ecclesiastico non rivestito di particolari funzioni sacerdotali che, in virt\u00f9 dei suoi studi teologici pubblicamente riconosciuti, viene scelto per una funzione ecclesiastica analoga a quella civile del magistrato che applica ai casi concreti una legge non stabilita dal magistrato stesso. Nel caso del pastore, questa legge \u00e8 la Scrittura."}
{"id": "483859", "revid": "219110", "url": "https://it.wikipedia.org/wiki?curid=483859", "title": "Battaglia di Liegi", "text": "La battaglia di Liegi si svolse durante le giornate iniziali della prima guerra mondiale, quando l'esercito tedesco invase il neutrale Belgio. Si svolse dal 5 al 16 agosto del 1914, quando si arrese l'ultimo dei forti a protezione della citt\u00e0.\nLe fortificazioni.\nLa citt\u00e0 belga di Liegi si trova alla confluenza dei fiumi Mosa ed Ourthe, con la foresta delle Ardenne a sud, e la citt\u00e0 olandese di Maastricht a nord. La Mosa scorre in questo punto in una profonda valle, costituendo un ostacolo non da poco ad una forza di invasione.\nPer rafforzare ulteriormente la posizione, nel XIX secolo venne realizzato un anello difensivo di dodici forti, in base ai metodi di fortificazione tedeschi dell'epoca, situati in un raggio di 6-10 chilometri dalla citt\u00e0. I forti si proteggevano reciprocamente con zone di fuoco incrociato, ed erano stati progettati in maniera tale che se uno di essi fosse caduto i due a lato avrebbero potuto comunque colpire una forza che intendesse avanzare attraverso la breccia.\nSei fortezze erano concepite come forti principali, avevano una pianta quadrangolare, ed erano circondate da un fossato con controscarpata e reticolati di filo spinato. La struttura, fuori terra solo in minima parte, era in cemento e sormontata da cupole in acciaio per l'osservazione e l'artiglieria. L'armamento era costituito da cannoni di vario calibro, da 57 a 210\u00a0mm, pi\u00f9 le mitragliatrici; i pezzi erano montati entro cupole, di cui alcune mobili che venivano posizionate solo per il fuoco e quindi ritratte.\nAlternati ai forti principali erano i forti secondari, a pianta triangolare, chiamati \"fortini\"; costruiti col medesimo criterio dei forti principali e destinati a difenderli dagli assalti di fanteria, erano armati con pezzi leggeri e mitragliatrici.\nI forti erano collegati da gallerie ed ospitavano riserve di munizioni, viveri ed acqua per guarnigioni fino a ottanta uomini. Linee fortificate campali correvano su tutto il perimetro tra un forte e l'altro.\nIn totale i pezzi d'artiglieria tra leggeri e pesanti erano circa duecentocinquanta, sebbene ormai antiquati. Altri punti deboli erano la mancanza di pezzi d'artiglieria da campagna nello spazio fra una fortezza e l'altra e la scarsezza di truppe.\nGli schieramenti.\nBelgi.\nIl tenente generale G\u00e9rard Mathieu Leman era stato destinato al comando del sistema fortificato di Liegi con l'ordine da parte del sovrano di resistere fino alla fine; aveva a sua disposizione la 3\u00aa Divisione che comprendeva: quattro brigate miste, ognuna delle quali di due reggimenti di fanteria, un gruppo di artiglieria da campagna, una compagnia mitraglieri ed un plotone di gendarmi. Le truppe da fortezza erano al comando del maggior generale Janssen, e consistevano in quattro reggimenti di fanteria della riserva, ognuno dei quali su tre battaglioni.\nLa guarnigione di Liegi era costituita da un reggimento di artiglieria, al comando del colonnello Marcin, che contava dodici batterie, una per fortezza, per un totale di 78 pezzi pesanti. Quattro altre batterie della riserva furono formate in seguito alla mobilitazione. La difesa tra fortezza e fortezza era affidata a sei batterie di pezzi da 80\u00a0mm, tre di mortai da 87\u00a0mm, due di pezzi da 120\u00a0mm e tre di pezzi da 150\u00a0mm. La difesa della cittadella poggiava su tre batterie da 80\u00a0mm.\nIl colonnello Lemiere comandava un battaglione di genieri, un battaglione di pontieri, una compagnia di telegrafisti e due di minatori. Parte della difesa era pure la guardia civica, per un totale di 27 ufficiali e 463 uomini. Esclusa quest'ultima le truppe da fortezza allineavano 8490 fucili e 180 cannoni pesanti. Il totale dei difensori contava 31.990 fucili, 252 cannoni, 500 cavalieri e 30 mitragliatrici.\nTedeschi.\nIn accordo col Piano Schlieffen tre armate tedesche, 1\u00aa, 2\u00aa e 3\u00aa, dovevano attraversare il Belgio e quindi puntare verso sud per accerchiare le forze francesi, facendo perno sulla fortezza di Metz. L'ala destra era costituita dalla 1\u00aa Armata del generale von Kluck; avrebbe iniziato la sua marcia ad Aquisgrana. La 2\u00aa Armata, al comando del generale von B\u00fclow, doveva attendere al confine della provincia di Liegi; il suo compito era quello di assicurare le vie di comunicazione. La 3\u00aa Armata doveva entrare in Francia attraverso il Lussemburgo.\nL'avanguardia tedesca, che doveva aprire la via per la 1\u00aa e la 2\u00aa Armata, fu denominata \u201cArmata della Mosa\u201d, ed era comandata dal generale von Emmich. Comprendeva sei brigate di fanteria ciascuna composta da due reggimenti di fanti, un battaglione di esploratori, uno squadrone di cavalleria, un gruppo d'artiglieria con pezzi da 105 e 77\u00a0mm, una compagnia di pionieri. Inoltre l'armata schierava un corpo d'armata di cavalleria, due batterie di mortai 21 cm M\u00f6rser 10 da 210\u00a0mm, uno squadrone aereo, uno zeppelin da bombardamento. Il totale degli uomini era di 59.800 con 35.000 fucili, 100 mitragliatrici, 100 cannoni e 14.000 cavalleggeri.\nL'assedio.\nOriginariamente il Piano Schlieffen per l'invasione della Francia prevedeva l'invasione sia del Belgio che dell'Olanda; il pianeggiante territorio belga avrebbe consentito un comodo passaggio per la fanteria e l'artiglieria, al confronto del difficile e boscoso terreno della zona di confine pi\u00f9 a sud, inoltre i tedeschi sapevano che la Francia non temeva un attacco proveniente dal neutrale Belgio, e per questo motivo non ne aveva fortificato la frontiera.\nTuttavia von Moltke apport\u00f2 delle modifiche (in seguito rivelatesi fatali) al piano originale, riducendo le truppe d'invasione per rafforzare i restanti settori del fronte; ci\u00f2 non consent\u00ec di invadere anche l'Olanda, e priv\u00f2 l'avanzata di importanti vie di comunicazione stradale e ferroviaria. La via per le pianure belghe era perci\u00f2 obbligata a passare per la citt\u00e0 fortificata di Liegi.\nLe truppe al comando di von Emmich, cui era accanto anche Erich Ludendorff in qualit\u00e0 di osservatore, passarono il confine nel pomeriggio del 4 agosto 1914, poche ore dopo la dichiarazione di guerra. Avanzarono verso la Mosa, ma trovarono i ponti distrutti; riuscirono ad attraversarla il giorno successivo a Vis\u00e9. La 3\u00aa Divisione belga difendeva la citt\u00e0 da trinceramenti allestiti in tutta fretta, tuttavia il 5 agosto riusc\u00ec a respingere la fanteria tedesca che tentava di infiltrarsi tra i forti. Anche un attacco contro Fort Barchon fu respinto con gravi perdite tedesche.\nSi svolse quindi uno dei primi attacchi aerei della storia, con uno Zeppelin inviato a bombardare la citt\u00e0. Nel frattempo la cavalleria mosse da Vis\u00e8 verso sud per effettuare una manovra di accerchiamento. Con la prospettiva di un attacco immediato da pi\u00f9 lati, Leman ordin\u00f2 alla 3\u00aa Divisione di ritirarsi dalla citt\u00e0 e riunirsi al resto dell'esercito belga pi\u00f9 ad ovest. Ludendorff prese quindi il comando della 14\u00aa Brigata, che era riuscita ad infiltrarsi tra i forti, ed il giorno 7 riusc\u00ec a catturare la citt\u00e0.\nTuttavia l'anello dei forti continuava a rimanere intatto, e bloccava di fatto l'avanzata impedendo l'uso delle linee ferroviarie. Particolarmente importante era la linea che attraversava il Plateau d'Herve, da cui dovevano provenire i rifornimenti tedeschi, difesa dai forti Barchon, Fleron ed Evegnee, che furono quindi i primi ad essere attaccati. Fort Barchon si arrese il giorno 8, Fort Evegnee il giorno 10; Fort Fleron fu messo fuori uso quando il meccanismo di movimento della cupola fu distrutto da un'esplosione,\nNel complesso il sistema fortificato riusc\u00ec a far fronte ai costanti assalti e bombardamenti da parte delle truppe tedesche, e contribu\u00ec a rallentare l'avanzata. I tedeschi decisero quindi per sbloccare in fretta la situazione di far intervenire l'artiglieria d'assedio, tra cui il mortaio Krupp \"Morser L/14\", o \"Gamma M\", detto \"Grande Berta\", da 420mm, ed alcuni cannoni austriaci Skoda da 305mm.\nI pezzi arrivarono per ferrovia il giorno 11 ed iniziarono il bombardamento il giorno successivo. I forti vennero bombardati uno ad uno da pi\u00f9 direzioni: i forti Pontisse, Embourg, e Chaudfontaine caddero il giorno successivo; Fort Fleron (come pure Fort Liers) cadde il giorno 14, dopo aver ricevuto 3000 colpi in dodici ore. Il giorno 15 si arresero i forti Boncelles, Latin e Loncin, dove lo stesso Leman venne fatto prigioniero. Gli ultimi due forti, Flemalle e Hollogne, si arresero il 16 e il 17.\nSviluppi successivi.\nL'Armata della Mosa fu sciolta ed integrata nelle armate 1\u00aa e 2\u00aa. Il generale von Emmich prese il comando del X Corpo d'armata. Il giorno 16 fu presa la cittadella di Huy, aprendo ai tedeschi la valle della Mosa sino in Olanda. Von Kluck e Von Bulow furono cos\u00ec in grado di attraversare il Belgio in direzione di Parigi.\nLa tenace resistenza di Liegi rallent\u00f2 la tabella di marcia tedesca di alcuni giorni, guadagnando tempo prezioso per gli Alleati: il Corpo di Spedizione Britannico ebbe tempo di sbarcare a Boulogne e concentrarsi a Maubeuge per il giorno 14, la 5\u00aa Armata francese mosse a nordovest verso la frontiera belga, mentre due corpi d'armata della 2\u00aa Armata venivano richiamati dal Nord Africa.\nI comandanti tedeschi tuttavia ne sminuirono l'importanza in tal senso, affermando che il loro esercito stava ancora schierandosi. Innegabilmente serv\u00ec al morale delle forze alleate, e la Francia avrebbe in seguito conferito la Legion d'Onore alla citt\u00e0 per il suo valore."}
{"id": "483861", "revid": "599013", "url": "https://it.wikipedia.org/wiki?curid=483861", "title": "Angela Williams", "text": "Biografia.\nLa prima medaglia conquistata da Angela Williams, a livello internazionale, \u00e8 stata l'argento vinto nei 100 metri ai Mondiali juniores ad Annecy (Francia) nel 1998.\nAl suo debutto nella categoria seniores vinse subito un argento iridato, nei 60 m ai Mondiali indoor di Lisbona nel 2001. Si ripet\u00e9 nella stessa specialit\u00e0 nell'edizione successiva a Birmingham due anni dopo, medaglia che a distanza di anni diventer\u00e0 d'oro, a causa della squalifica della vincitrice originaria della gara.\nSempre nel 2003 vinse l'argento nella 4\u00d7100 m ai Mondiali di Saint-Denis. Partecip\u00f2 anche ai Giochi olimpici di Atene 2004 con la staffetta 4\u00d7100 metri ma la squadra statunitense non port\u00f2 a termine la gara perch\u00e9 nel cambio finale tra Marion Jones e Lauryn Williams perse il testimone.\nNel 2008 ha vinto i Mondiali indoor di Valencia con il tempo di 7\"06, precedendo la britannica Jeanette Kwakye e l'anglo-verginiana Tahesia Harrigan."}
{"id": "483862", "revid": "709565", "url": "https://it.wikipedia.org/wiki?curid=483862", "title": "Sasso Gordona", "text": "Il Sasso Gordona \u00e8 una montagna delle Prealpi Luganesi al confine tra Italia e Svizzera, anche se per lo pi\u00f9 in territorio italiano dove si trova la vetta alta 1.410\u00a0m, situata nel comune di Cerano d'Intelvi. Il monte, la cui cima offre un variegato ed interessante panorama, \u00e8 meta ambita dagli appassionati di escursionismo. A circa 1200 m si trova il Rifugio Prabello, ex caserma della Guardia di Finanza\nEtimologia.\nIl nome \"Gordona\", cos\u00ec scritto anche lombardo, ma pronunciato come \"gurduna\", si raffronta direttamente al celtico \"gur\" (acuto) e \"dun\" (sommit\u00e0, monte). Il significato \u00e8 dunque \"monte acuto\", che ben si adatta alla particolarit\u00e0 geologica della montagna.\nDescrizione.\nLa vetta sorge su una catena montuosa che collega il Monte Bisbino al Monte Generoso. Come la maggior parte delle Prealpi Comasche, il Sasso Gordona \u00e8 caratterizzato da rocce sedimentarie calcaree (calcare di Moltrasio), caratteristica che si traduce una forma alquanto insidiosa e affusolata della montagna. Questo rende il Sasso Gordona una vetta ambita dagli escursionisti che, per arrivare al culmine, devono passare per due sentieri impegnativi, recentemente attrezzati di catene, parapetti e appigli dalla locale Comunit\u00e0 montana.\nLa sua forma caratteristica lo rende facilmente riconoscibile da gran parte della pianura padana e dalle vette circostanti ad esso; in cima alla vetta \u00e8 inoltre presente una croce in acciaio alta circa 4 metri, risalente agli anni Trenta.\nSulle pendici del monte sono presenti diverse opere fortificate, mai utilizzate a scopo militare, risalenti alla prima guerra mondiale e parte della Frontiera Nord, il sistema difensivo popolarmente noto come \"Linea Cadorna\". Esse comprendono:\nSotto il suo versante nord passa la via dei Monti Lariani. Il sentiero che conduce alla sommit\u00e0 del monte, secondo la scala italiana, \u00e8 classificato di difficolt\u00e0 EE; esso pu\u00f2 tuttavia essere aggirato dalla mulattiera che dalla localit\u00e0 Trev\u00eci porta al rifugio Prabello."}
{"id": "483863", "revid": "1543377", "url": "https://it.wikipedia.org/wiki?curid=483863", "title": "Henri Nouwen", "text": "I suoi libri sono ampiamente letti e due titoli molto amati dai lettori sono \"The Return of the Prodigal Son: A Story of Homecoming\" (trad. it.: \"L'abbraccio benedicente. Meditazione sul ritorno del figlio prodigo\") e \"The Wounded Healer\" (trad. it.: \"Il guaritore ferito. Il ministero nella societ\u00e0 contemporanea\"). Nouwen ha tenuto conferenze presso le universit\u00e0 statunitensi di \"Notre Dame\" (Indiana), Harvard, Yale e presso il Seminario Teologico dell'Ontario (Canada), inoltre ha viaggiato in tutta l'America del Nord tenendo ritiri e conferenze.\nLa sua spiritualit\u00e0 fu influenzata da molti, ma in particolare dalla sua amicizia con Jean Vanier. Su invito di Vanier, visit\u00f2 la comunit\u00e0 de L'Arche, in Francia, la prima delle oltre 130 comunit\u00e0 in tutto il mondo, in cui i disabili, con difficolt\u00e0 di sviluppo, vivono e condividono la propria vita con le persone che si prendono cura di loro. Nel 1986 Nouwen accett\u00f2 la carica di pastore presso una comunit\u00e0 de \"L'Arche\" chiamata \"Daybreak\" (alba), nei pressi di Toronto, in Canada. Nouwen ha scritto della sua relazione con Adam, uno dei principali membri a \"L'Arche Daybreak\" con profonde difficolt\u00e0 di sviluppo, in un libro intitolato \"Adam: God's Beloved\" (trad. it.: \"Adam, amato da Dio\").\nIl risultato di un'indagine condotta nel 2003 dalla rivista \"Christian Century\" mostra che il lavoro di Nouwen era di prima qualit\u00e0 per il clero cattolico e protestante.\nUna delle sue opere pi\u00f9 famose \u00e8 \"Inner Voice of Love\" (trad. it.: \"La voce dell'amore. Itinerario dalle profondit\u00e0 dell'angoscia ad una nuova fiducia\"), il suo diario dal dicembre 1987 al giugno 1988, durante uno dei suoi pi\u00f9 gravi attacchi di depressione. Milton Wan Wai Yiu, il famoso teologo cristiano di Hong Kong, ha aggiunto in appendice a questo libro le proprie esperienze spirituali scaturite dall'incontro con l'autore. Milton ha definito la sua teologia spirituale come la \"pi\u00f9 alta e pi\u00f9 profonda del Cattolicesimo e del Protestantesimo\", e le sue opere sono ben accreditate da molti cristiani, anche quelli di confessione protestante.\nTemi.\nNouwen ha lasciato il segno nella spiritualit\u00e0 cristiana trasmettendo la sua comprensione della predilezione di Dio, cio\u00e8 che noi siamo i figli e le figlie prediletti di Dio. Libri come \"L'abbraccio benedicente\", \"Adam, amato da Dio\", \"Compassione\" e \"Sentirsi amati\" enfatizzano tutti questo aspetto. Uno dei principali argomenti su cui lavorava riguardava la sua lotta per conciliare la propria depressione e la propria fede cristiana.\nOmosessualit\u00e0.\nFu solo dopo la sua morte che emerse quanto egli stesso non mise alla luce esplicitamente: come conciliare, in questa vita, il suo orientamento sessuale e il suo celibato. Nel libro \"Il guaritore ferito. Il ministero nella societ\u00e0 contemporanea\" la questione \u00e8 accennata, ma \u00e8 soprattutto il suo biografo David Gibson ad aver chiarito questo aspetto nella vita di Nouwen ."}
{"id": "483864", "revid": "228587", "url": "https://it.wikipedia.org/wiki?curid=483864", "title": "John Dollond", "text": "Biografia.\nFiglio di un emigrato per motivi religiosi a Londra nel 1752, aveva aperto la ditta Dollond assieme al figlio Peter un laboratorio per la costruzione di strumenti scientifici. Esso divenne ben presto uno dei laboratori pi\u00f9 famosi e apprezzati d'Europa.\nDollond contest\u00f2 le idee del matematico svizzero Leonhard Euler che sosteneva di poter eliminare il cromatismo dei cannocchiali per mezzo di due menischi in vetro, tra i quali fosse stata interposta dell'acqua.\nEgli tent\u00f2 di realizzare un sistema ottico sulla base degli studi di Newton, ma con risultati insoddisfacenti. Nel 1754, Samuel Klingenstierna dell'Accademia svedese delle scienze, pubblic\u00f2 una memoria nella quale, con un'analisi rigorosa, dimostrava l'inconsistenza degli esperimenti di Newton rispetto alle sue ricerche sul cromatismo e ne proponeva di nuovi.\nQuando lo scritto fu inviato a Dollond, questi ne ricevette una forte impressione. Decise di far buon uso dei suggerimenti, e intraprese subito nuovi esperimenti, prima con prismi immersi in acqua, poi con vetri \"crown\" (a bassa dispersione, contenente ossidi di sodio e di calcio) e \"flint\" (ad alta dispersione, elevata percentuale di ossidi di piombo). I risultati di queste prove, eseguite con diverse combinazioni di vetri a bassa e alta dispersione, che contraddicevano le esperienze di Newton, lo portarono a realizzare obiettivi acromatici composti da una lente convergente in \"crown\" e da una divergente in \"flint\".\nNel 1758 Dollond mise in vendita i primi telescopi acromatici di 1,5 metri di fuoco e nel 1765 suo figlio Peter, che gli era succeduto alla guida del laboratorio, propose un obiettivo a tre lenti, due concave di \"crown\" e una convessa di \"flint\". Questa soluzione consent\u00ec di ridurre anche l'aberrazione sferica e di produrre obiettivi che a parit\u00e0 di focale avevano dimensioni maggiori."}
{"id": "483869", "revid": "110157", "url": "https://it.wikipedia.org/wiki?curid=483869", "title": "Paradosso di Levinthal", "text": "Il paradosso di Levinthal pu\u00f2 essere considerato un enigma relativo alle dinamiche del ripiegamento di proteine.\nNel 1968 Cyrus Levinthal si rese conto che, a causa dell'elevato numero di gradi di libert\u00e0 di un polipeptide non ripiegato, tale molecola presenterebbe un numero astronomico di possibili conformazioni finali: nell'articolo originale, egli ne stimava circa 10300. Se la proteina raggiungesse la sua conformazione finale passando via via attraverso tutte queste configurazioni, sarebbe necessario un tempo ben superiore all'et\u00e0 attualmente stimata dell'universo per raggiungere la configurazione corretta. Ci\u00f2 avverrebbe anche se le conformazioni fossero \"scansite\" anche in tempi brevissimi come picosecondi o nanosecondi.\nIn realt\u00e0, molte piccole proteine si ripiegano spontaneamente in un tempo dell'ordine dei millisecondi o addirittura dei microsecondi. Il tempo di generazione di E. coli pu\u00f2 essere di circa venti minuti: ci\u00f2 significa che tutte le proteine essenziali per tale organismo (e presumibilmente di tutti gli altri) possono essere prodotte da zero in un tempo decisamente ristretto, al massimo nell'ordine dei minuti.\nLa differenza enorme che esiste tra il tempo del ripiegamento prevedibile in teoria e quello osservato in realt\u00e0 \u00e8 appunto chiamato paradosso di Levinthal. Il paradosso di Levinthal, in effetti, \u00e8 stato spesso frainteso come una teoria malriuscita sul ripiegamento proteico. Molti articoli scientifici dell'epoca tacciarono tale paradosso di essere semplicemente sciocco, sostenendo che l'idea che il polipeptide ricercasse tutte le conformazioni possibili fosse facilmente superabile da una teoria che preveda che tutte le possibili conformazioni energetiche formino un profilo ad imbuto, che favorisce la scelta della conformazione corretta in tempi rapidi.\nIn realt\u00e0, non \u00e8 necessaria una critica vera e propria al paradosso: pochi scienziati hanno mai creduto davvero in un \"folding\" che percorresse tutte le possibili conformazioni. Il paradosso di Levinthal pu\u00f2 servire, a tal proposito, per dimostrare che una \"scansione\" delle conformazioni vera e propria non pu\u00f2 avvenire. Lo stesso Levinthal era cosciente che il tempo di ripiegamento delle proteine fosse molto ridotto, e che una ricerca casuale della conformazione esatta non fosse possibile."}
{"id": "483870", "revid": "35813", "url": "https://it.wikipedia.org/wiki?curid=483870", "title": "Camera ottica", "text": ""}
{"id": "483878", "revid": "125954772", "url": "https://it.wikipedia.org/wiki?curid=483878", "title": "Dolph Lundgren", "text": "A Sydney divenne la guardia del corpo della cantante Grace Jones e inizi\u00f2 una relazione con lei. Dopo un piccolo ruolo nel film di James Bond \"007 - Bersaglio mobile\" (nel ruolo di uno scagnozzo del KGB), arriv\u00f2 la svolta nel 1985 nel ruolo dell'imponente pugile russo Ivan Drago in \"Rocky IV\", e da allora divenne uno degli attori pi\u00f9 famosi di film d'azione e di arti marziali a Hollywood; \u00e8 tornato alla ribalta per aver recitato in tutte le pellicole della saga degli \"Expendables\".\nBiografia.\nLundgren ha dichiarato che da bambino era molto insicuro e ha sofferto di allergie. Da adolescente crebbe coi nonni nella comunit\u00e0 di Nyland, a nord di Kramfors, e dimostr\u00f2 interesse per la batteria e l'aspirazione di diventare una stella del rock.\nNegli anni della sua adolescenza prov\u00f2 diverse arti marziali tra cui Judo, G\u014dj\u016b-ry\u016b e il Kyokushin Karate, e cominci\u00f2 ad allenarsi con i pesi.\nDopo essersi diplomato col massimo dei voti, ottenne borse di studio in Ingegneria chimica negli Stati Uniti d'America, per l'Universit\u00e0 Washington a Saint Louis e per l'Universit\u00e0 Clemson, per poi tornare in Svezia all'Istituto Reale di Tecnologia, presso il quale si laure\u00f2 nel 1980. \nDopo la cintura nera quarto Dan nello stile Kyokushinkai, ottenne il grado di capitano della squadra svedese di Karate e divenne campione europeo dei pesi massimi sempre di questa specialit\u00e0 nel 1980 e 1981; successivamente si dedic\u00f2 anche allo studio del taekwondo.\nAccett\u00f2 poi una nuova borsa di studio dell'Universit\u00e0 di Sydney, in Australia, per una specializzazione (master) sempre in Ingegneria chimica, conseguita nel 1982. Lavorando come buttafuori e in procinto di iniziare una nuova specializzazione a Boston presso il Massachusetts Institute of Technology, conobbe Grace Jones e si trasfer\u00ec con lei a New York, dove cerc\u00f2 di fare il modello ma, giudicato troppo muscoloso, riprese a fare il buttafuori, stavolta al celebre \"The Limelight\". Nel frattempo studiava recitazione al \"Warren Robertson Theatre Workshop\". \nIl 1985 \u00e8 l'anno del suo debutto al cinema: interpreta Venz in \"007 - Bersaglio mobile\", ma soprattutto il ruolo di Ivan Drago nella pellicola di Sylvester Stallone \"Rocky IV\", che lo ha reso famoso al grande pubblico. Interpreta poi alcuni film di genere da protagonista (He-Man, famoso personaggio del mondo dei giocattoli, nel fantascientifico \"I dominatori dell'universo\"; Nikolai nel film d'azione \"Scorpione rosso\" e Frank Castle, famoso eroe dei fumetti Marvel, in \"Il vendicatore\"), ma ottengono tutti scarso successo. Nel 1991 pu\u00f2 dare mostra delle proprie capacit\u00e0 nelle arti marziali nel film \"Resa dei conti a Little Tokyo\", al fianco di Brandon Lee. Nel 1998 \u00e8 diretto dal regista di Hong Kong John Woo in un film televisivo, \"Blackjack\".\nNel corso della sua carriera, soprattutto dagli anni 2000, quasi tutti i film di cui \u00e8 stato protagonista sono stati film di serie B usciti in Direct-to-video o destinati alla televisione.\nNell'aprile 2007 Rai 1 ha trasmesso in prima serata la miniserie d'argomento storico-fantastico \"L'inchiesta\", nella quale Lundgren interpretava il ruolo di un guerriero germanico sconfitto e preso come servo dal tribuno romano Tito Valerio Tauro, interpretato da Daniele Liotti, del quale diverr\u00e0 il pi\u00f9 leale e fraterno amico. In un episodio della serie televisiva \"Chuck\", dove appare come guest star nel ruolo di un criminale, pronuncia la storica frase \u00ab\"Ti spiezzo in due\"\u00bb, la stessa che, nelle vesti di Ivan Drago, rivolge a Rocky.\nNel 2010 ha presentato, insieme al cantante svedese M\u00e5ns Zelmerl\u00f6w, il Melodifestivalen. Sempre nel 2010 \u00e8 nel cast del film d'azione \"I mercenari - The Expendables\" con Sylvester Stallone (che riveste il triplice ruolo di attore, regista e cosceneggiatore), Mickey Rourke, Jason Statham e Jet Li; Dolph Lundgren interpreta Gunnar Jensen, membro scriteriato di un piccolo gruppo internazionale di esperti mercenari guidati dall'abile Barney Ross. \nNel 2012 riprende il ruolo di Gunnar Jensen nel secondo film della saga degli \"Expendables\", \"I mercenari 2\", diretto da Simon West; per la prima volta recitano tutte assieme star del cinema d'azione come Arnold Schwarzenegger, Bruce Willis, Chuck Norris, Jean-Claude Van Damme e Scott Adkins, che vanno ad unirsi agli altri gi\u00e0 presenti nel primo film della saga. Sempre nel 2012 d\u00e0 la voce al suo personaggio nel videogioco \"The Expendables 2 Videogame\". \nNel 2014 riprende ancora il ruolo di Gunnar Jensen in \"I mercenari 3\". Dal 2016 al 2017 prende parte ad alcuni episodi della quinta stagione della serie \"Arrow\" interpretando la parte del crudele Konstantin Kovar.\nNel marzo 2017 conferma la sua partecipazione al quarto capitolo della saga degli \"Expendables\", ma successivamente il progetto sembra naufragare a causa dell'addio di Stallone, dovuto a disaccordi col produttore Avi Lerner sul nome del regista e in generale sulla produzione del film, e anche Lundgren, come Schwarzenegger, dichiara che non ha alcuna intenzione di partecipare al film in assenza di Stallone.\nNell'aprile 2017 viene annunciato che l'attore \u00e8 nel cast del film \"Aquaman\", dove ha vestito i panni di Re Nereus. Mentre nell'agosto dello stesso anno viene annunciato nel cast di \"Creed II\" sequel di \"Creed - Nato per combattere\" dove torna a vestire i panni di Ivan Drago.\nVita privata.\nPoliglotta parla sei lingue: il natio svedese, l'inglese, il tedesco, il francese, lo spagnolo e il giapponese.\nDurante gli anni ottanta ebbe relazioni con la cantante Grace Jones e con la modella Paula Barbieri. Dopo un primo matrimonio con Peri Momm, di brevissima durata, si \u00e8 sposato a Stoccolma nel 1994 con Anette Qviberg, una designer di gioielli e stilista di moda a Marbella. La coppia decise che il posto era bello e per anni affittarono degli alloggi finch\u00e9 non comprarono la casa di famiglia. La coppia ha due figlie, entrambe nate a Stoccolma. Lundgren e Qviberg hanno divorziato nel 2011.\nLundgren ha un quoziente intellettivo stimato di 160.\nStile e influenze.\nLundgren continua a influenzare ancora oggi il mondo del fitness e del culturismo, e in un'intervista concessa a gennaio 2011 a \"GQ magazine\" annuncia di essere al lavoro per la creazione di una propria gamma di vitamine e integratori. Bodybuilding.com afferma: \"Sembra un uomo di 35 anni piuttosto che uno con pi\u00f9 di 60. Lundgren \u00e8 il ragazzo copertina della nutrizione regolare, dell'integrazione e dell'applicazione dell'esercizio, che pratica da oltre 35 anni.\" In un'intervista ha dichiarato di allenarsi in palestra fino a sei giorni a settimana, di solito sessioni complete di un'ora al mattino, affermando: \"\u00e8 solamente un'ora al giorno e quindi si pu\u00f2 beneficiare di altre 23 ore\".\nBench\u00e9 avesse iniziato a sollevare pesi da adolescente, Lundgren cita Stallone come l'uomo che lo ha introdotto seriamente al culturismo negli anni ottanta dopo il suo arrivo negli Stati Uniti; Stallone ha avuto un'influenza duratura nella sua forma fisica e nella sua dieta, assicurandosi che mangiasse una percentuale molto pi\u00f9 alta di proteine ed effettuando 5-6 piccoli pasti al giorno. Quando si trova a Los Angeles, si allena presso la palestra Equinox a Westwood; quando si trova presso la propria casa a Marbella, in Spagna, si allena alla Qi Sport Gym a Puerto Banus.\nHa partecipato all'esecuzione del brano musicale dei Beatles \"Let It Be\", collaborando con il gruppo rock svedese Gyllene Tider; \u00e8 presente anche nel filmato del rifacimento (\"cover\"), insieme con molti altri divi del cinema e della televisione.\nDoppiatori italiani.\nNelle versioni in italiano dei suoi film, Dolph Lundgren \u00e8 stato doppiato da:"}
{"id": "483880", "revid": "486946", "url": "https://it.wikipedia.org/wiki?curid=483880", "title": "Lucas Arts", "text": ""}
{"id": "483881", "revid": "486946", "url": "https://it.wikipedia.org/wiki?curid=483881", "title": "Lucasarts", "text": ""}
{"id": "483882", "revid": "123460705", "url": "https://it.wikipedia.org/wiki?curid=483882", "title": "Platform tennis", "text": "Il platform tennis \u00e8 uno sport simile al paddle tennis, ed \u00e8 l'unico gioco atletico praticato con racchetta su un campo all'aperto anche con clima turbolento.\nStoria.\nNel 1928 James Cogswell e Fessenden Blanchard, entrambi di New York, concepirono un gioco che si potesse praticare al coperto e in uno spazio ridotto quindi chiamarono platform tennis tale gioco. Inizialmente il campo di gioco, circondato da pareti o muri dove far rimbalzare la palla, aveva il suolo in legno ma poi la struttura del campo fu modificata. Nel 1978 erano circa 400\u00a0000 i praticanti di platform tennis in USA, nazione nella quale attualmente sono presenti 4\u00a0000 campi dove praticare quest'attivit\u00e0 atletica.\nRegolamento.\nDal 1970 in poi, il suolo del campo di gioco, che \u00e8 la quarta parte della dimensione di un campo da tennis, ha sempre una copertura costituita da una lega in alluminio; le pareti sono prevalentemente in materiale di plastica trasparente e infrangibile per sostenere i rimbalzi delle palle colpite dalle racchette a piatto solido. Il battitore deve effettuare la battuta una sola volta e se la palla tocca la rete centrale \u00e8 comunque validamente in gioco. La forma di gioco dei professionisti \u00e8 in doppio ossia i giocatori disputano partite in 2 contro 2. Le altre regole sono uguali o simili a quelle di paddle tennis."}
{"id": "483883", "revid": "14430", "url": "https://it.wikipedia.org/wiki?curid=483883", "title": "Stolper samuelson", "text": ""}
{"id": "483884", "revid": "14430", "url": "https://it.wikipedia.org/wiki?curid=483884", "title": "Teorema di Stolper Samuelson", "text": ""}
{"id": "483886", "revid": "599013", "url": "https://it.wikipedia.org/wiki?curid=483886", "title": "Allen Johnson", "text": "In carriera ha vinto un oro olimpico ai Giochi di Atlanta 1996 e quattro titoli mondiali nei 110 metri ostacoli, specialit\u00e0 in cui vanta un primato di 12\"92. Ha conquistato inoltre tre titoli mondiali indoor nei 60 metri ostacoli.\nBiografia.\nAll'Universit\u00e0 della Carolina del Nord, la stessa frequentata in giovane et\u00e0 da Michael Jordan, Allen Johnson eccelleva in varie specialit\u00e0 dell'atletica leggera, tra cui salto in lungo, salto in alto e decathlon, prima di concentrarsi sugli ostacoli.\nDopo il secondo posto nella finale di Coppa del mondo di atletica nel 1994, nel 1995 arrivarono per Johnson le prime medaglie mondiali. Vinse i 60\u00a0m ostacoli ai mondiali indoor di Barcellona con il tempo di 7\"39, e si ripet\u00e9 all'aperto ai Mondiali di G\u00f6teborg aggiudicandosi i 110\u00a0m ostacoli in 13 secondi netti.\nIl 1996 fu l'anno delle Olimpiadi del Centenario di Atlanta. I trials per la squadra olimpica statunitense si tennero al Centennial Olympic Stadium di Atlanta, lo stesso impianto che avrebbe ospitato le gare olimpiche di atletica leggera. Sulla pista olimpica, il 23 giugno Allen Johnson vinse i trials dei 110\u00a0m ostacoli con il tempo di 12\"92, uguagliando il primato continentale nord-centroamericano di Roger Kingdom del 1989, e fermandosi ad appena un centesimo dal record mondiale di 12\"91 stabilito dal britannico Colin Jackson nel 1993. Un mese dopo, sulla stessa pista, Allen Johnson vinse la medaglia d'oro, stabilendo un nuovo record olimpico con 12\"95, battendo il connazionale Mark Crear (13\"09), secondo anche ai trials, e il tedesco Florian Schwarthoff (13\"17). Il 23 agosto il campione olimpico eguagli\u00f2 di nuovo il suo personale di 12\"92 al meeting di Bruxelles.\nNel 1997 ad Atene si conferm\u00f2 campione mondiale con il tempo di 12\"93, primato mondiale stagionale, e corse anche una frazione della staffetta 4\u00d7400 metri in batteria; nella finale, in sua assenza, gli USA vinsero l'oro. Due anni dopo, ai Mondiali di Siviglia, usc\u00ec nei turni preliminari e il titolo dei 110\u00a0m ostacoli and\u00f2 a Colin Jackson. Nel 2000, anno dei Giochi olimpici di Sydney, Johnson corse in 12\"97 ai trials statunitensi, ma successivamente sub\u00ec alcuni infortuni che ne diminuirono la resa. Presente alla rassegna olimpica, che si tenne alla fine di settembre, fin\u00ec solo quarto con il tempo di 13\"23.\nSi riprese per\u00f2 per i Mondiali di Edmonton del 2001, dove eguagli\u00f2 il record di Greg Foster vincendo il terzo titolo iridato nei 110\u00a0m ostacoli in 13\"04. Due anni dopo, vinse il secondo titolo mondiale indoor sui 60\u00a0m ostacoli, e ai Mondiali super\u00f2 Foster diventando campione del mondo sui 110\u00a0m ostacoli per la quarta volta. Il tempo con cui Allen Johnson vinse la finale, precedendo il connazionale Terrence Trammell e il cinese Liu Xiang, fu insolitamente alto per i suoi standard, 13\"12; sulla stessa pista circa un mese prima aveva corso in 12\"97 durante un meeting.\nNel 2004 Johnson vinse il terzo titolo mondiale al coperto sui 60\u00a0m ostacoli. Alle Olimpiadi di Atene cadde su un ostacolo al secondo turno di qualificazione, e perse la possibilit\u00e0 di gareggiare per le medaglie. La finale fu vinta dal cinese Liu Xiang, che eguagli\u00f2 il record del mondo di 12\"91 di Colin Jackson.\nAi Mondiali 2005 ad Helsinki Johnson vinse il bronzo con il tempo di 13\"10, dietro al francese Ladji Doucour\u00e9 (oro a 13\"07) ed a Liu Xiang (argento a 13\"10). Il suo primato stagionale fu 12\"99, ancora una volta sotto il limite dei 13\" netti. Nel luglio 2010, all'et\u00e0 di 39 anni, decide di ritirarsi dall'attivit\u00e0 agonistica.\nAllen Johson ha corso undici volte i 110\u00a0m ostacoli in meno di 13 secondi, pi\u00f9 di qualsiasi altro ostacolista della storia. Va inoltre sottolineato che \u00e8 stato in grado di mantenere tali prestazioni per oltre un decennio, dal 1995 in poi. Dal 1995 al 1998 riusc\u00ec a scendere sotto i 13 secondi almeno una volta a stagione. Nel 1999 si ferm\u00f2 a 13\"01, ma nel 2000 scese di nuovo a 12\"97. Per due anni non fece meglio di 13\"04, ma nel 2003 e di nuovo nel 2005 e nel 2006 corse sotto i 13 secondi."}
{"id": "483893", "revid": "938", "url": "https://it.wikipedia.org/wiki?curid=483893", "title": "Luz Long", "text": "Viene ricordato per il gesto di sportivit\u00e0 mostrato dando consigli al suo avversario Jesse Owens, che lo batt\u00e9 in gara vincendo la medaglia d'oro di fronte al pubblico dello stadio olimpico di Berlino; mor\u00ec per le ferite riportate durante la Campagna di Sicilia della Seconda Guerra Mondiale.\nBiografia.\nAtleta della Leipziger SC, Luz Long fu uno dei migliori saltatori tedeschi degli anni trenta. Ai primi campionati europei di atletica leggera che si svolsero a Torino nel 1934 vinse la medaglia di bronzo nel salto in lungo con la misura di 7,25\u00a0m, dietro al connazionale Wilhelm Leichum, primo con 7,45\u00a0m, e al norvegese Otto Berg, secondo a 7,31\u00a0m.\nAi Giochi olimpici di Berlino nel 1936 era considerato uno dei favoriti per le medaglie nel salto in lungo. Nei primi tre salti di finale si mise in luce andando per due volte oltre il record olimpico di 7,73\u00a0m, stabilito nel 1928 ad Amsterdam dallo statunitense Ed Hamm. Nei tre salti conclusivi si miglior\u00f2 ulteriormente fino a 7,87\u00a0m, ma la sua miglior misura non fu sufficiente a battere lo statunitense Jesse Owens, che, dopo un primo salto nullo, raggiunse prima 7,94\u00a0m, poi 8,06\u00a0m. Dopo l'argento vinto nel lungo, Long gareggi\u00f2 anche nel salto triplo, ma concluse al decimo posto con la misura di 14,62\u00a0m.\nDurante le competizioni olimpiche Long e Owens ebbero modo di diventare amici, nonostante le tensioni politiche allora esistenti tra la Germania nazista e gli Stati Uniti d'America. Anni dopo, fu lo stesso Owens a raccontare il gesto di sportivit\u00e0 compiuto dal saltatore tedesco nei suoi confronti. Le qualificazioni del salto in lungo si svolgevano contestualmente alle batterie dei 200 metri piani. Distratto dalla contemporaneit\u00e0 dei due eventi, Jesse Owens rimedi\u00f2 due nulli nei primi due salti di prova. Luz Long gli sugger\u00ec di partire pi\u00f9 indietro, circa trenta centimetri prima dell'inizio della pedana di rincorsa. Jesse Owens segu\u00ec il consiglio, e riusc\u00ec a qualificarsi per la finale, dove vinse la medaglia d'oro proprio davanti al tedesco, che fu il primo a congratularsi con lui subito dopo il balzo vincente.\nNel 1938 Long vinse un'altra medaglia di bronzo ai campionati europei di atletica leggera di Parigi. Con 7,56\u00a0m fu terzo nel salto in lungo vinto di nuovo dal connazionale Leichum con 7,65\u00a0m, mentre l'argento and\u00f2 all'italiano Arturo Maffei con 7,61\u00a0m.\nLong mor\u00ec a trent'anni durante la seconda guerra mondiale nell'Operazione Husky, che vide gli Alleati sbarcare in Sicilia. Long, di stanza a Niscemi con la divisione corazzata \"Hermann G\u00f6ring\", fu coinvolto nei feroci combattimenti per la difesa dell'Aeroporto di Biscari-Santo Pietro nell'attuale territorio di Acate. Secondo le ricostruzioni Long fu ucciso nel Massacro di Biscari, un crimine di guerra perpetrato dall'esercito degli Stati Uniti, quando si fucilarono soldati italiani e tedeschi, tra cui appunto Long. Le cause della morte non sono certe, ma la pi\u00f9 plausibile \u00e8 quella dell'aggravamento dovuto alle ferite; trovato da un suo commilitone sul ciglio della strada, fu portato nel vicino ospedale da campo dove mor\u00ec il 14 luglio 1943.\nFu sepolto in un cimitero provvisorio e poi la sua salma fu trasferita nel 1961 al cimitero militare germanico di Motta Sant'Anastasia mentre era in costruzione. I luoghi dello sbarco nella Piana di Gela risultano ancora oggi visitabili, grazie alla conservazione dei bunker e camminamenti dell'epoca che formavano la prima linea di difesa costiera.\nNell'ultima lettera all'amico Owens, Luz gli chiede di andare da suo figlio e parlargli di suo padre. L'amico Jesse fece come richiesto ed and\u00f2 persino alle nozze del figlio. Nel 2000 il suo gesto venne ricordato nella campagna promozionale \"Celebrate Humanity\" del Comitato Olimpico Internazionale (CIO) come esempio del messaggio di pace e fratellanza tra i popoli, secondo lo spirito originario dei Giochi olimpici ideati da Pierre de Coubertin."}
{"id": "483894", "revid": "14894", "url": "https://it.wikipedia.org/wiki?curid=483894", "title": "Giacomo della Porta", "text": ""}
{"id": "483895", "revid": "120631132", "url": "https://it.wikipedia.org/wiki?curid=483895", "title": "X3D", "text": "X3D \u00e8 un linguaggio per la descrizione di ambienti virtuali interattivi. \u00c8 stato sviluppato dal Web 3D Consortium come evoluzione del VRML, \u00e8 basato su XML, \u00e8 un formato non proprietario ed \u00e8 stato standardizzato dall'ISO nel 2004.\nScopo.\nLo scopo principale di X3D \u00e8 la descrizione di ambienti virtuali interattivi.\nLe entit\u00e0 che possono essere descritte sono:\nStruttura.\nUn file X3D \u00e8 un file XML in cui viene descritto l'ambiente virtuale attraverso quello che viene definito grafo della scena.\nIl grafo della scena \u00e8 sostanzialmente un albero i cui nodi interni rappresentano le trasformazioni spaziali delle entit\u00e0 definite nell'ambiente virtuale, mentre le foglie sono le entit\u00e0 stesse. Il fatto che si usi il termine grafo invece che albero deriva dal fatto che quando due nodi distinti fanno riferimento alla stessa entit\u00e0 si definisce un collegamento tra i due, ottenendo di fatto un grafo.\nNella visualizzazione della scena il player esegue una visita dell'albero inserendo nella scena le entit\u00e0 man mano che vengono incontrate.\nEsempio.\nUn piccolo esempio [che per\u00f2 non \u00e8 funzionante] pu\u00f2 essere il seguente:\n&lt;?xml version=\"1.0\" encoding=\"UTF-8\"?&gt;\n&lt;!DOCTYPE X3D PUBLIC \"http://www.web3d.org/specifications/x3d-3.0.dtd\"\n \"file:///www.web3d.org/TaskGroups/x3d/translation/x3d-3.0.dtd\"&gt;\n&lt;X3D profile=\"Immersive\"\n xmlns:xsd=\"http://www.w3.org/2001/XMLSchema-instance\"\n xsd:noNamespaceSchemaLocation=\"http://www.web3d.org/specifications/x3d-3.0.xsd\"&gt;\n &lt;head&gt;\n &lt;/head&gt;\n &lt;Scene&gt;\n &lt;Transform&gt;\n &lt;Shape&gt;\n &lt;Cylinder/&gt;\n &lt;Appearance&gt;\n &lt;Material diffuseColor=\"1.0 0.4 0.0\"/&gt;\n &lt;/Appearance&gt;\n &lt;/Shape&gt;\n &lt;/Transform&gt;\n &lt;/Scene&gt;\n&lt;/X3D&gt;\nQuello che si ottiene \u00e8 un normale cilindro di colore \"arancio scuro\", come evidenziato nella figura."}
{"id": "483900", "revid": "31269", "url": "https://it.wikipedia.org/wiki?curid=483900", "title": "John le Carr\u00e9", "text": "Autore di molti fra i pi\u00f9 venduti romanzi di spionaggio, \u00e8 stato un agente segreto del Secret Intelligence Service.\nBiografia.\nFiglio di Ronald Thomas Archibald Cornwell (Ronnie) (1906-1975) e di Olive \"Gassy\" Cornwell, le Carr\u00e9 nasce nel 1931 a Poole, cittadina del Dorset. Nel 1948 si iscrive all'Universit\u00e0 di Berna, attratto dal fascino delle lingue straniere, per poi abbandonarla e tornare a Oxford, presso il Lincoln College, dove nel 1956 si laurea in letteratura tedesca. Docente al prestigioso Eton College nei due anni successivi, nel 1959 diventa funzionario del Foreign Office, il Ministero degli Esteri britannico. Inizialmente riceve la carica di Secondo Segretario presso l'Ambasciata del Regno Unito a Bonn e successivamente viene trasferito al Consolato di Amburgo, come Consigliere politico.\nIn questo periodo viene reclutato dall'MI6.\nIl suo primo romanzo, \"Chiamata per il morto\", \u00e8 stato scritto nel 1961, quando ancora era un membro del servizio. La carriera di Le Carr\u00e9 alle dipendenze del Secret Intelligence Service fu interrotta da Kim Philby, un agente doppiogiochista al servizio del KGB, che fece saltare la copertura a molti agenti britannici. Qualche anno pi\u00f9 tardi, le Carr\u00e9 descrive ed analizza con attenzione la vicenda di Philby ne \"La talpa\", romanzo centrale nelle opere di le Carr\u00e9, nel quale il protagonista George Smiley d\u00e0 la caccia all'infiltrato Gerald.\nNel 1954 sposa Alison Ann Veronica Sharp, dalla quale divorzia nel 1971. Insieme hanno tre figli: Simon, Stephen e Timothy. Nel 1972 si risposa con Valerie Jane Eustace, una redattrice editoriale, da cui ha un figlio, Nicholas.\nCarriera letteraria.\nQuasi tutti i romanzi di Le Carr\u00e9 appartengono ai filoni dello spionaggio e del thriller, con una particolare attenzione ai blocchi contrapposti durante la Guerra fredda. Una notevole eccezione \u00e8 \"Un ingenuo e sentimentale amante\", nel quale l'autore fa trasparire alcuni elementi autobiografici, poich\u00e9 il rapporto tra i protagonisti James e Susan Kennaway, \u00e8 ispirato al primo matrimonio di Le Carr\u00e9.\nIl lavoro di Le Carr\u00e9 \u00e8 per molti versi una risposta critica e ragionata al sensazionalismo che contraddistingue il pi\u00f9 celebre esponente letterario del genere: James Bond. I suoi protagonisti sono tridimensionali e l'interazione con il mondo che li circonda \u00e8 complessivamente pi\u00f9 realistica e meno \"glamour\". George Smiley, uno degli agenti segreti pi\u00f9 amati dai lettori di tutto il mondo, nasce nel 1961 con il primo romanzo \"Chiamata per il morto\".\nLa consacrazione definitiva arriva nel 1963 con la pubblicazione de \"La spia che venne dal freddo\". Nei romanzi di Le Carr\u00e9 spesso risalta la fallibilit\u00e0 dei sistemi di spionaggio occidentali, con la considerazione implicita che Patto di Varsavia e NATO sono sostanzialmente i due lati della stessa moneta, in cui i protagonisti sembrano votati allo spionaggio pi\u00f9 che all'ideologia che dovrebbero difendere.\nI romanzi successivi, in quello che si potrebbe definire il ciclo di Smiley, \"La talpa\", \"L'onorevole scolaro\", \"Tutti gli uomini di Smiley\", consacrano Le Carr\u00e9 come uno dei massimi esponenti della narrativa di spionaggio. Le sue opere, via via arricchite da uno stile pi\u00f9 maturo, da una ironia sottile, e da una costante attenzione alla complessit\u00e0 dei risvolti storici e politici, oltre che esistenziali e persino filosofici delle vicende narrate, tendono ad andare oltre i puri e semplici meccanismi narrativi dello spionaggio classico, per collocarsi su un livello certamente pi\u00f9 alto rispetto al ristretto ambito della letteratura di genere spionistico.\nLa fine improvvisa della Guerra Fredda con il crollo del Patto di Varsavia, mette in crisi tutto il genere, non risparmiando neppure l'autore inglese, che sembra incapace di trovare una nuova vena creativa. Tuttavia, con \"Il sarto di Panama\" (1996) e \"Il giardiniere tenace\" (2001) dove si ispira ad una vicenda realmente accaduta, ritorna al successo, adattando lo spionaggio a nuove necessit\u00e0, comiche nel primo titolo dichiaratamente ispirato a Graham Greene e al suo \"Il nostro agente all'Avana\", sociali nel secondo in cui attacca lo strapotere delle multinazionali farmaceutiche e denuncia la tragica situazione africana.\nCittadinanza irlandese e morte.\nIn polemica con l'uscita del Regno Unito dall'Unione europea, ha chiesto la cittadinanza irlandese che ha ottenuto poco prima della sua morte.\nCinema e televisione.\nNel 1965 Martin Ritt dirige il primo adattamento cinematografico di un romanzo di John le Carr\u00e9, \"La spia che venne dal freddo\", nel quale Richard Burton interpreta il protagonista, Alec Leamas. \"Chiamata per il morto\" di Sidney Lumet \u00e8 del 1966 e nel 1969, Frank Pierson dirige \"Lo specchio delle spie\" con Anthony Hopkins.\nDue le trasposizioni televisive dei romanzi di Le Carr\u00e9, entrambe britanniche: nel 1979 \"La talpa\", con Alec Guinness nelle vesti di George Smiley, con un seguito in \"Tutti gli uomini di Smiley\" del 1982, ancora con Alec Guinness e l'attore tedesco Curd Jurgens.\nPi\u00f9 di recente le trasposizioni cinematografiche dei romanzi di le Carr\u00e9 sono state altre sette: nel 1984 Diane Keaton interpreta \"La tamburina\", diretto da George Roy Hill, e nel 1990 Sean Connery \u00e8 il protagonista dell'adattamento di Fred Schepisi de \"La casa Russia\", con Michelle Pfeiffer. Nel 2001, l'allora James Bond in carica, Pierce Brosnan, \u00e8 l'interprete principale ne \"Il sarto di Panama\", dove compaiono anche Jamie Lee Curtis e Geoffrey Rush. Il 2005 \u00e8 l'anno di \"The Constant Gardener - La cospirazione\", pellicola tratta da \"Il giardiniere tenace\" e interpretata da Ralph Fiennes e Rachel Weisz, che per questo film riceve l'Oscar alla miglior attrice non protagonista. Nel 2011 Tomas Alfredson dirige \"La talpa\", con Gary Oldman nel ruolo di George Smiley.\nNel gennaio del 2014 \u00e8 stato presentato al Sundance Film Festival \"La spia - A Most Wanted Man\", trasposizione cinematografia del romanzo \"Yssa il buono\", per la regia di Anton Corbijn, con Philip Seymour Hoffman, Rachel McAdams, Robin Wright e Willem Dafoe. Nel 2016 viene trasmessa la trasposizione in telefilm a 6 puntate di \"The Night Manager\", interpretato da Tom Hiddleston e Hugh Laurie, e nello stesso anno viene prodotto il film \"Il traditore tipo\", con Ewan McGregor, tratto dal romanzo \"Il nostro traditore tipo\".\nNell'autunno 2018 viene trasmessa sul canale britannico BBC la trasposizione in una miniserie di 6 puntate de \"La Tamburina\", interpretata da Florence Pugh, Alexander Skarsg\u00e5rd e Michael Shannon, per la regia di Park Chan-wook."}
{"id": "483905", "revid": "767487", "url": "https://it.wikipedia.org/wiki?curid=483905", "title": "Pinocchio 3000", "text": "Pinocchio 3000, conosciuto anche come P3K, \u00e8 un film d'animazione franco-canadese diretto da Daniel Robichaud. Il film \u00e8 prodotto da Christal Films, Cin\u00e9Groupe e Anima Kids e narra le vicende del burattino Pinocchio in chiave futuristica, nella citt\u00e0 di Scamboville nell'anno 3000.\nTrama.\nLa storia si ambienta nell'anno 3000. Il progresso ha permesso alla fittizia cittadina di Scamboville di vivere in armonia, sia per gli umani che per i robot. Gli unici \"atti di protesta\" provengono dai bambini della citt\u00e0 che cercano di preservare le poche piante sopravvissute dal soffocamento del metallo. La cosa non fa felice il sindaco Scamboli, il quale odia sia i bambini che le piante. Ironia vuole che lui stesso abbia una figlia ambientalista, Marl\u00e8ne, che per\u00f2 lui ama profondamente. Su consiglio di Marl\u00e8ne, Scamboli decide di creare un Luna Park, Scamboland, cosicch\u00e9 possa tenere occupati i bambini dal sabotare i suoi robot costruttori.\nNel frattempo, l'inventore italiano Geppetto, sta per dare vita alla sua ultima creazione: un robot-figlio di nome Pinocchio. Ad aiutarlo ci sono Spencer, un Pinguino che in passato Scamboli aveva reso cibernetico, e la Casa, l'abitazione di Geppetto automatizzata. Al momento di dare vita a Pinocchio, Scamboli sta inaugurando Scamboland usando molta energia. Geppetto quindi, usa l'energia della citt\u00e0 per dare energia a Pinocchio, lasciando spenta Scamboland e facendo fare una brutta figura al sindaco davanti a tutti i bambini della citt\u00e0.\nPinocchio vive e osserva l'immensa bellezza della stanza e abbraccia amorevolmente il babbo e lo zio Spencer. Quando Spencer tira fuori in ballo che lui gli immortaler\u00e0 i suoi momenti della sua vita, Geppetto spiega che ci\u00f2 non \u00e8 possibile in quanto un robot non pu\u00f2 crescere. In quel momento, compare la Fata Cyberina che offre a Pinocchio la possibilit\u00e0 di diventare un bambino una volta che sapr\u00e0 distinguere il bene dal male. Prima di andarsene, Cyberina lascia un promemoria a Pinocchio: ogni volta che dir\u00e0 qualcosa di sbagliato, il suo naso si allungher\u00e0.\nIl giorno dopo, Spencer accompagna Pinocchio a scuola, insegnandoli gi\u00e0 qualcosa come per esempio che i pedoni devono attraversare con la luce lampeggiante e le macchine fermarsi e che Scamboli \u00e8 sempre nel torto. Nel frattempo, il sindaco manda Cabby e Rodo, i suoi svitati robot assistenti, a fare pubblicit\u00e0 a Scamboland (ora riparata) alla scuola di Marl\u00e8ne. Pinocchio si interessa alla loro pubblicit\u00e0, ma Spencer si mette di mezzo, conoscendo i due farabutti. Intanto, Cabby e Rodo e due compagni di Pinocchio, scoprono che lui \u00e8 una creazione di Geppetto, molto conosciuto dai bambini. Mentre Spencer distrae i due robot, andandosene, sopraggiunge Marl\u00e8ne, che ride del fatto che un robot stia cercando di imitare un bambino. Offeso, Pinocchio (appoggiato da Cabby e Rodo) la sfida a dimostrargli che lui pu\u00f2 essere fantasioso quanto lei.\nMarl\u00e8ne quindi porta i tre al suo giardino, presso il Gioco della Fantasia, gestita da Cyberina stessa. Il gioco consiste nell'immaginare pi\u00f9 cose dell'avversario. Pinocchio perde, ma strappa la medaglia a Marl\u00e8ne sostenendo di esser stato pi\u00f9 bravo lui. Marl\u00e8ne se ne va e Cabby e Rodo, felice che un loro simile abbia battuto Marl\u00e8ne, lo accompagnano dal capo. Pur sapendo che, per Spencer, Scamboli \u00e8 nel torto, Rodo sostiene che lui stia nel giusto e Pinocchio sostiene sia una cosa che dipende e accetta di incontrarlo.\nScamboli accoglie felicemente Pinocchio, sebbene figlio del suo nemico, e i chiacchierano sul pi\u00f9 e del meno, arrivando al fatto che Scamboland possa usare Pinocchio come mascotte per attirer\u00e0 pi\u00f9 bambini alla seconda riapertura. Il piano di Scamboli, per\u00f2, \u00e8 un altro: basandosi su una frase di Pinocchio (\"Sarebbe bello se i bambini fossero come noi\"), Scamboli vuole trasformare i visitatori di Scamboland in robot.\nIl giorno dopo, Pinocchio ri-inaugura Scamboland e tutti i bambini giungono dalla citt\u00e0. Anche Geppetto, giunge, ma viene avvicinato da Scamboli, che lo rinchiude e lega dentro una sala di comando. Dopo l'inaugurazione, Pinocchio offre ai bambini di provare la \"Balena Magica\", un ottovolante in cui \u00e8 presente il processo di \"robotizzazione\". All'insaputa di Pinocchio e Marl\u00e8ne, i quali fanno pace, tutti i bambini vengono trasformati in robot.\nPinocchio e Marl\u00e8ne passano la notte nel giardino di quest'ultima, dove si addormentano. Il giorno dopo, i bambini robot, stanno metallizzando tutte le piante del giardino sotto lo sguardo triste di Marl\u00e8ne e quello divertito di Pinocchio. I due litigano di nuovo e Pinocchio trova Cabby e Rodo che stanno guidando i robottini. I due spiegano a Pinocchio chi sono i robottini e che a Scamboli non gli serve pi\u00f9. Pinocchio fugge a casa con l'automezzo di Cabby, seguendo le regole del pedone sui semafori per autisti e facendosi inseguire da uno Scambo-Cop, di cui perde le tracce. Pinocchio scopre da Spencer e Casa che Geppetto non \u00e8 ritornato da quando era venuto a prenderlo a Scamboland. Preoccupati, Pinocchio e Spencer ritornano al Luna Park.\nL\u00ec Scamboli, dopo aver rivelato la verit\u00e0 a Marl\u00e8ne, da ordine ai robo-bambini di distruggere Pinocchio, ma poi da l'ordine a Geppetto (anch'esso passato a forza per la Balena Magica e trasformato in un robot). Spencer per\u00f2 si impossessa del telecomando dei robot e tutti si liberano dal controllo. Pinocchio e Spencer entrano nell'attrazione \"il Tunnel della Paura\", dove, mentre i due devono superare un percorso, Scamboli deve creare degli ostacoli e Marl\u00e8ne (sopraggiunta in soccorso di Pinocchio) deve distruggerli. Pinocchio e Spencer ne escono vivi grazie anche alla medaglia del Gioco della Fantasia, con il quale, Pinocchio riflette i laser di Scamboli.\nCabby, intanto, cede per sbaglio il telecomando a Geppetto che manda i robottini contro Scamboli, il quale, dopo aver licenziato Cabby e Rodo, fugge sull'automezzo di Cabby per poi essere attaccato dallo Scambo-Cop, che lo fa cadere nella Balena Magica.\nGeppetto, intanto, d\u00e0 a Pinocchio l'ordine di radunare i bambini per invertire il processo di \"robotizzazione\". Tutti i bambini passano attraverso la Balena Magica e ritornano umani. Quando \u00e8 il turno di Geppetto, la Balena Magica si blocca. Pinocchio entra a controllare e trova Scamboli vicino al pulsante di emergenza accanto alla carrozza del padre (mezzo incosciente poich\u00e9 fermato nel bel mezzo del processo di de-robotizzazione.\nPinocchio, quindi, si mette a lodare e ad ammirare Scamboli dandogli tanti pregi. Nel mentre che lo dice, il naso di Pinocchio si allunga e raggiunge il pulsante, facendo partire la carrozza dietro Scamboli che viene trascinato dentro la giostra nella direzione abituale. In quel momento Cyberina compare e restringe il naso di Pinocchio (Poich\u00e9 quest'ultimo ha detto delle bugie nell'intento di salvare Geppetto) e lo mette sulla carrozza del padre, facendola partire al contrario.\nMentre Cabby e Rodo vanno per la loro strada, Pinocchio e Geppetto escono dalla Balena Magica come umani e Scamboli ne esce come un robot. Il film si conclude con Cyberina che ripristina tutto il verde soffocato dal metallo.\nNelle immagini nei crediti, si vede Scamboli tornato normale e che ha imparato dalla figlia, a prendersi cura delle piante."}
{"id": "483906", "revid": "316629", "url": "https://it.wikipedia.org/wiki?curid=483906", "title": "En pointe", "text": "Il ballo en pointe (\"in punta\", letto \"on point\") \u00e8 una forma di danza che si avvale di una particolare tecnica che consente di eseguire passi sollevandosi sulle punte dei piedi. Normalmente per ballare \"en pointe\" si utilizzano specifiche calzature, le cosiddette \"scarpette da punta\", o \"punte\" pi\u00f9 comunemente. Le scarpette moderne si basano su una combinazione di pasta, tessuto, pelle e cartone per la rigidit\u00e0. Queste scarpette possono durare, se usate da professioniste, alcuni giorni, o solo una performance. Recentemente, la Gaynor Minden ha sviluppato un nuovo tipo di punte, producendo i suoi componenti di supporto con materiali elastomerici infrangibili; sono rivestite con un'ammortizzazione Poron\u00ae 4000, una schiuma cellulare di uretano, lo stesso tipo di materiali che si trovano nelle migliori calzature e attrezzature sportive.\nA differenza delle altre scarpette non si deformano n\u00e9 si deteriorano, durano 3-6 volte in pi\u00f9 delle tradizionali e possono essere lavate in lavatrice.\nLe difficolt\u00e0 di questo tipo di ballo sono notevoli e richiedono molto studio preliminare per impostare correttamente il corpo e rinforzare tutti i muscoli che servono da sostegno (in modo particolare quelli degli arti inferiori e quelli del tronco). Infatti nonostante l'utilizzo di calzature adeguate, lo studio e la pratica di questa tecnica pu\u00f2 provocare dolori e causare seri problemi ai piedi e alla colonna vertebrale.\nStoria della tecnica.\nIl primo utilizzo vero e proprio di questa tecnica \u00e8 tuttora sconosciuto: si ipotizza che gi\u00e0 nel Settecento fosse in uso da parte di danzatori napoletani. L'invenzione delle scarpette da punta sembrerebbe essere dovuta al maestro di danza dell'Op\u00e9ra di Parigi Jean Fran\u00e7ois Coulon. La prima danzatrice a indossarle fu infatti la sua allieva Genevi\u00e8ve Gosselin nel 1813, seguita da Amalia Brugnoli (anche lei allieva del Coulon), che danz\u00f2 sulle punte nel 1823 in \"La F\u00e9e et le Chevalier\" di Armand Vestris (1788-1825) . Ma sar\u00e0 solo nel 1832, con la rappresentazione del balletto \"La Sylphide\" nell'interpretazione di Maria Taglioni, che la tecnica delle punte dar\u00e0 luogo a una vera e propria rivoluzione nella storia della danza classica e la leggerezza e la soavit\u00e0 collegate al ballo \"en pointe\" dominer\u00e0 durante tutto il periodo romantico nelle creazioni dei balletti.\nMaria Taglioni e \"La Sylphide\": la rivoluzione.\nMaria Taglioni esegu\u00ec l'intero balletto \"La Sylphide\" \"en pointe\", risultando cos\u00ec la \"madre\" e la pioniera di questa tecnica. La Taglioni usava delle morbide scarpe da ballo precedentemente rinforzate in punta: l'area interessata era stata rinforzata solamente con delle cuciture nella parte frontale. \nLa tecnica ebbe un enorme successo e divenne in seguito un fondamento del balletto classico, che si evolse sempre di pi\u00f9 con la creazione di nuovi passi sempre pi\u00f9 complessi.\n\"En pointe\" oggi.\nNel balletto classico la totalit\u00e0 (o la quasi totalit\u00e0) dell'opera necessita di questa tecnica. Tuttavia, altre forme di danza la utilizzano, anche se ci\u00f2 avviene in forme parzializzate e a livelli tecnici inferiori.\nAlcuni esempi sono la danza jazz, street dance, o il tip-tap. In quest'ultimo si usa anche la dizione \"stare in punta\". Nella danza contemporanea, la tecnica viene usata con obiettivi e significati molto diversi rispetto a quelli delle origini."}
{"id": "483911", "revid": "93556", "url": "https://it.wikipedia.org/wiki?curid=483911", "title": "Teddy Boy", "text": "Teddy Boy o Ted \u00e8 una subcultura giovanile nata in Inghilterra che imita lo stile in voga durante l'epoca edoardiana, riproposto dai sarti di Savile Row dopo la Seconda guerra mondiale.\nStoria.\nOrigini del movimento.\nIl nome della subcultura venne scelto prendendo in prestito il titolo in prima pagina di un giornale del 1953, che abbreviava il nome \"Edward\" in \"Teddy\".\nL'epicentro del movimento fu la citt\u00e0 di Londra, ma ben presto la moda teddy boy si estese in tutto il Regno Unito, venendo legato indissolubilmente al rock and roll statunitense in voga al periodo.Si pu\u00f2 dire che i teddy boy furono il primo gruppo giovanile ad emergere, creando cos\u00ec l'idea di un mercato rivolto principalmente a quella fascia d'et\u00e0.\nMolti teddy boy si riunivano in bande che spesso si scontravano ferocemente fra loro, sotto l'occhio vigile della stampa che gonfiava gli eventi, contribuendo alla demonizzazione della subcultura. Fra gli scontri pi\u00f9 violenti, si ricordano i fatti di Notting Hill del 1958, quando molti teddy boy, in concomitanza con bande razziste e neonaziste, organizzarono ronde nel quartiere londinese danneggiando le propriet\u00e0 di immigrati d'origine afro e aggredendone alcuni. In realt\u00e0 questo evento fu spinto dal National Front ovvero la destra del Regno Unito.\nLa maggior parte dei Teddy boy era in realt\u00e0 apartitica e si interessava piuttosto al football che alla politica.\nNegli anni sessanta, molti teddy boy si convertirono alla subcultura rocker e mod.\nRevival.\nQuando, negli anni settanta, vi fu un revival della musica rockabilly, emerse parallelamente un nuovo interesse per la moda Teddy boy, che venne riproposta nel negozio di Vivienne Westwood e Malcolm McLaren a King's Road.I nuovi teddy boy introdussero nuovi elementi nel movimento, principalmente mutuandoli dal glam rock. I colori dei vestiti erano pi\u00f9 appariscenti, e adesso tendevano a tenere alti i capelli con la lacca o con la brillantina.Questa nuova ondata di teddy boy si autoproclam\u00f2 la nemesi del nascente movimento punk, in quanto spesso i punk usavano elementi dello stile teddyboy modificandoli, ad esempio portando drape jackets riempite di spille e scritte abbinandoli a collari borchiati.\nPer molti Teds, tutto ci\u00f2 rappresentava un insulto in quanto ai loro occhi era allo stesso tempo un furto e una parodia del loro stile.\nSempre in quegli anni, alcuni adottarono il look Teddy Boy solo come un fattore di moda e spesso erano fan di gruppi musicali come Showaddywaddy e Sha-Na-Na i quali reinterpretavano il Rock'n'Roll con arrangiamenti e coreografie palesemente kitsch che ben poco avevano a che fare con il suo spirito originario.\nQuesti, venivano definiti \"Plastic Teds\" o semplicemente \"Plastics\" (\"Fasulli\") in quanto imitavano il movimento Teddy Boy senza conoscerlo appieno sia socialmente che musicalmente.\nNei primi anni novanta vi fu una seconda ondata di teddy boy, lanciata da un'associazione conosciuta come TEDS (\"The Edwardian Drape Society\"), con sede nel quartiere londinese di Tottenham.Questa nuova ondata reclamava la purezza del movimento teddy boy, in contrasto con la commercializzazione che esso aveva subito negli anni settanta a causa dell'influenza del pop sulla subcultura. I TEDS divennero i protagonisti del film di Bruce Weber \"The Teddy Boys\", che vinse il Cambridge Film Festival nel giugno 2006.\nIl gruppo leader nell'attuale scena TED sono i Furious da Liverpool, considerati \"the best thing to come out of Liverpool since Billy Fury\".\nStile.\nI teddy boy introdussero il concetto del vestire bene sempre, creandosi un proprio stile, contrapposto con la mentalit\u00e0 dell'epoca del dualismo vestito da lavoro/vestito della domenica.\nIl vestiario teddy boy consisteva principalmente di:\nI capelli venivano portati lunghi e tenuti alzati sulla fronte con la brillantina nel tipico \"quiff\", mentre nei lati erano spostati a formare la coda d'anatra. Un'altra acconciatura tipica del teddy boy era il taglio \"Boston\", dove i capelli erano tenuti contropelo e tagliati a quadrato attorno alla nuca.\nTeddy girl.\nLe ragazze che sceglievano la moda teddy boy indossavano le \"hobble skirts\" edoardiane, cappelli da pescatore di paglia, spille di cammeo, espadrillas e capelli raccolti in lunghe trecce.Pi\u00f9 tardi, le teddy girl adottarono anche elementi americani come pantaloni attillati, voluminose gonne circolari e capelli raccolti a coda di cavallo."}
{"id": "483912", "revid": "54708", "url": "https://it.wikipedia.org/wiki?curid=483912", "title": "In punta", "text": ""}
{"id": "483915", "revid": "599013", "url": "https://it.wikipedia.org/wiki?curid=483915", "title": "P3K", "text": ""}
{"id": "483917", "revid": "124732406", "url": "https://it.wikipedia.org/wiki?curid=483917", "title": "Chiesa di San Pietro (Tuscania)", "text": "La chiesa di San Pietro \u00e8 un luogo di culto cattolico di Tuscania che sorge sull'omonimo colle gi\u00e0, probabilmente, sito dell'acropoli etrusca. Il fronte della chiesa si affaccia su uno spiazzo erboso tra il palazzo dei canonici e le possenti torri di difesa (ne sono rimaste tre, memoria dell'importanza strategica dell'area) mentre l'altissima abside si staglia verso il vicino centro abitato.\nDal dicembre 2014 il Ministero per i beni e le attivit\u00e0 culturali la gestisce tramite il Polo museale del Lazio, nel dicembre 2019 divenuto Direzione regionale Musei.\nStoria.\nIl dibattito sulla cronologia.\nLa collocazione storica, e quindi la valenza artistica, di questa basilica medievale \u00e8 al centro di un dibattito iniziato da Pietro Toesca. Secondo questo critico la costruzione di San Pietro, ad opera di maestri comacini, risalirebbe all'VIII secolo, quando Tuscania fu donata da Carlo Magno a papa Adriano I: se questa ipotesi fosse vera, San Pietro sarebbe un caposaldo nella storia dell'architettura italiana in quanto segnerebbe il punto di trapasso dalle forme paleocristiane a quelle romaniche. La data che \u00e8 incisa sul Ciborio, il 1093 potrebbe essere benissimo quella della ricostruzione di tutto l'edificio, sorto su di un altro pi\u00f9 antico, forse risalente all'ottavo secolo, l'esistenza del quale pu\u00f2 supporsi per alcuni capitelli e frammenti marmorei sparsi per la chiesa, e specialmente in un tratto della cripta che ha carattere di maggiore antichit\u00e0 e che \u00e8 rimasto quasi nucleo della nuova costruzione.\nStudi pi\u00f9 recenti, invece, collocano la costruzione all'XI secolo, privandola cos\u00ec di ogni carica innovativa. In un testo del 1997 Renato Bonelli ha visto in San Pietro di Tuscania addirittura un esempio di quel tratto reazionario, tipico della cultura artistica dell'Italia centrale fra il mille e la alla met\u00e0 del milleduecento, di rifiuto della costruzione a volta.\nQuale che sia la verit\u00e0 storica sulla primitiva costruzione della basilica, la mancanza di fonti documentali non permette di accertarla, sappiamo che fra la fine del XII e l'inizio del XIII secolo furono ricostruite le due campate ed eretta l'attuale facciata. Poi, furono numerosi manomissioni e restauri: si ricordano gli interventi del 1443, 1450, 1500 e 1734. In epoca recente, dopo i ripetuti restauri operati nel XIX secolo, ricordiamo gli interventi successivi al terremoto che ha colpito la provincia di Viterbo nel 1971 che aveva, fra l'altro, distrutto l'importante rosone e colpito duramente l'adiacente Palazzo dei Canonici sede del Museo Nazionale Tuscanese ora ospitato altrove. La chiesa ebbe il ruolo di Cattedrale della Diocesi di Tuscania fino al 1573, non \u00e8 stato comunque possibile stabilire, tra i ruderi di palazzi tardoantichi e altomedievali che sorgono presso la chiesa, quali appartengano al palazzo vescovile.\nArchitettura e patrimonio artistico.\nLa facciata.\nLa facciata, avanzata nel corpo centrale, presenta quali elementi principali il portale maggiore, il rosone circondato da una moltitudine di elementi decorativi e gli ingressi laterali. Il portale maggiore, incassato nel muro a conci di nenfro, \u00e8 opera di un marmoraro romano di scuola cosmatesca. \u00c8 caratterizzato da tre rincassi con colonne lisce, capitelli e rispettivi archivolti, di cui il maggiore con mosaici laterali e bugne decorate da segni zodiacali e figurazioni dei lavori stagionali. La lunetta \u00e8 decorata da un mosaico a motivi stellari. La porta \u00e8 incastonata in una cornice in marmo con decorazioni a mosaico.\nLe colonnine dei rincassi sorreggono capitelli di varie forme, alcuni con figure simboliche, come quella a mani alzate in un annuncio salvifico. Sopra il portale si trova una loggetta cieca formata da dieci colonnine con capitelli ionici e undici arcatelle in marmo. Ai lati della loggetta due grifoni alati che tengono fra gli artigli una preda.\nSopra la loggetta il rosone cosmatesco, formato da tre cerchi concentrici che rimandano alla Santa Trinit\u00e0; agli angoli del rosone sono posizionati quattro sculture che richiamano gli Evangelisti (Aquila, Angelo, Leone e Vitello a rappresentare rispettivamente Giovanni, Matteo, Marco e Luca) mentre ai lati troviamo due draghi che inseguono una preda. Ai lati di questi draghi sono due bifore: quella di destra \u00e8 circondata da figure fantastiche e demoniache, quella di sinistra dall\"Agnus Dei\" e da rappresentazioni di angeli e Padri della Chiesa. Alla base della bifora di sinistra un bassorilievo, possibile riutilizzo di una scultura etrusca o pi\u00f9 probabilmente romana, che rappresenta un uomo che corre, o forse danza.\nInterno.\nL'interno della chiesa \u00e8 diviso in tre navate: quella centrale, in cui spicca un pavimento cosmatesco a decorazioni geometriche che indica gli spazi della prima costruzione, risulta separata dalle altre attraverso un basso muro in cui sono ricavati dei sedili in pietra. Nella navata di destra un ciborio risalente al XIII secolo e l'ingresso principale alla cripta. Nella navata di sinistra l'ingresso secondario alla cripta sovrastato da un nicchione affrescato e diversi sarcofagi etruschi. Il presbiterio rialzato ospita un ciborio (risalente all'XI secolo, vi \u00e8 un'iscrizione del 1093), seggio vescovile (San Pietro fu Cattedrale di Tuscania sino al XV secolo), ambone di epoca romanica costruito utilizzando elementi alto medievali. Il tetto \u00e8 a capriate lignee.\nLa maggior parte della decorazione pittorica \u00e8 andata perduta. Fra l'altro, un affresco di scuola romana, pur con influenze bizantine, rappresentante Cristo Pantocrator circondato da angeli risalente agli anni a cavallo fra XI e XII secolo che dominava la parte absidale \u00e8 andato distrutto nel terremoto del 1971. Rimangono solo alcuni dei soggetti che lo inquadravano: un Cristo benedicente e anche angeli, apostoli e simboli divini. Nell'absidiola di destra un Cristo benedicente fra due vescovi mentre in quella di sinistra il Battesimo del Cristo. Nella parte sommitale del presbiterio rimane, solo in minima parte, un ciclo di affreschi che fanno riferimento alla vita di San Pietro la cui datazione potrebbe variare fra la fine dell'XI secolo e la met\u00e0 del XII.\nLa cripta.\nLa cripta a sala \u00e8 ritmata da ventotto colonne (quasi tutte di reimpiego: di provenienza da edifici romani o alto medievali) che sostengono la copertura ripartita in piccole volte a crociera. Anche parte delle murature sono romane (in \"opus reticolatum\"). La sua datazione dovrebbe risalire al XII secolo. Sono giunti sino a noi una Madonna in Trono fra Angeli, dipinto dell'absidiola d'altare, e un affresco risalente al XIV secolo che rappresenta i Santi Protettori di Tuscania - Veriano, Secondiano e Marcelliano - attribuito a Gregorio d'Arezzo.\nLa basilica come \"location\" cinematografica.\nNel 1966, il regista Mario Monicelli decide di ambientare nella chiesa una scena del suo celebre film \"L'armata Brancaleone\", in particolare la scena in cui l'armata si reca alla reggia della famiglia di Teofilatto dei Leonzi (Gian Maria Volont\u00e9), ovvero le scene dell'incontro tra Brancaleone e la zia di Teofilatto. Diverse altre volte la basilica \u00e8 servita come scenografia naturale per la produzione cinematografica; tra gli altri si possono ricordare i film: \"Otello\" di e con Orson Welles (1952), \"Pia de' Tolomei\" di Sergio Grieco (1958), \"Il Vangelo secondo Matteo\" di Pier Paolo Pasolini (1964), \"L'uomo che ride\" di Sergio Corbucci (1966), \"Uccellacci e uccellini\" di Pier Paolo Pasolini (1966), \"Romeo e Giulietta\" di Franco Zeffirelli (1968), \"Brancaleone alle crociate\" di Mario Monicelli (1970), \"Vergine, e di nome Maria\" di Sergio Nasca (1975), \"Nostalghia\" di Andrej Tarkovskij (1983), \"Francesco\" di Liliana Cavani (1989), \"Il giorno, la notte. Poi l'alba\" di Paolo Bianchini (2007). La scena finale del film \"Lady Hawke\" di Richard Donner (1985), vi \u00e8 apparentemente recitata, ma si tratta di una ricostruzione realizzata negli studios di Cinecitt\u00e0 (sono infatti vistose alcune differenze)."}
{"id": "483918", "revid": "1718925", "url": "https://it.wikipedia.org/wiki?curid=483918", "title": "Render farm", "text": "Una render farm (tradotto letteralmente dall'inglese significa \"fattoria della resa\" - dove per resa si intende il processo di restituzione del risultato di un calcolo) \u00e8 un insieme di calcolatori collegati tra loro, chiamati comunemente \"nodi\", allo scopo di elaborare le immagini di computer grafica.\nIl processo di elaborazione delle immagini viene chiamato rendering, e pu\u00f2 essere distinto in rendering parallelo o distribuito.\nNel rendering parallelo ogni nodo calcola un singolo fotogramma indipendentemente dagli altri nodi, e la comunicazione tra essi consiste principalmente nel caricamento delle informazioni di base del soggetto da uno o pi\u00f9 file chiamati \"scena\" (contenente le geometrie e le texture) e nel salvataggio dell'immagine a rendering concluso.\nNel rendering distribuito tutti i nodi calcolano un singolo fotogramma. Per realizzare ci\u00f2 un nodo (predefinito o scelto dall'utente) assume il ruolo di \"Master\", mentre gli altri diventano \"Slave\": il master carica la scena e via rete incarica gli slave di calcolare una porzione di immagine, chiamata \"tile\" (tipicamente un quadrato di 2\"n\" pixel, la grandezza dipende da vari fattori quali l'algoritmo di rendering, la velocit\u00e0 della rete e anche il numero degli slave). A rendering concluso il \"master\" si occupa di impacchettare nell'immagine finale tutte le tile inviate dagli \"slave\".\nIn generale, per eseguire il rendering di un fotogramma in produzioni di altissimo livello pu\u00f2 essere necessario attendere da pochi minuti fino a diverse ore. Il tempo necessario \u00e8 diminuito in maniera esponenziale con l'aumento vertiginoso della potenza di calcolo dei processori, ma tale aumento \u00e8 controbilanciato in negativo dall'aumento della complessit\u00e0 e del realismo dei motori di rendering 3D pi\u00f9 recenti (Mental Ray, RenderMan, Vray).\nIl funzionamento di grosse render farm richiede l'introduzione di un gestore delle code, che semplifica la distribuzione automatica dei processi ai diversi nodi. Il software utilizzato \u00e8 in genere un programma client-server che provvede alle comunicazioni tra nodi e gestore delle code.\nAlcune funzioni pi\u00f9 comuni di detti gestori sono:\ngestione delle priorit\u00e0, gestione delle licenze software, gestione del rendering per \"tile\" nel caso il motore di calcolo non supporti il render distribuito, algoritmi per l'ottimizzazione dell'utilizzo di banda (throughput) basati sui diversi tipi di hardware presenti nella rete.\nL'uso di render farm nell'industria dell'intrattenimento pu\u00f2 essere vista come una delle prime applicazioni del grid computing."}
{"id": "483919", "revid": "79968", "url": "https://it.wikipedia.org/wiki?curid=483919", "title": "Catepanato d'Italia", "text": "Il Catapanato d'Italia (o Catepanato) fu una provincia dell'Impero bizantino, comprendente parte dell'Italia continentale al di sotto della linea immaginaria tra il Gargano e il Golfo di Salerno. Anche Amalfi e Napoli, sebbene a nord della linea, mantennero legami di fedelt\u00e0 a Costantinopoli sottomettendosi all'autorit\u00e0 del Catapano.\nStoria.\nNell'876 minacciata dalle scorrerie dei saraceni, Bari si rivolse allo stratego bizantino di Otranto Gregorio cos\u00ec i bizantini nello stesso anno, ristabilirono il proprio dominio su Bari, gi\u00e0 sede dell'ultimo Esarca di Ravenna. Costituito come thema di Langobardia, questo territorio fu governato per mezzo di un funzionario a cui venne attribuito il titolo di \"strategos\" o \"patrizio\". Tra il 970 e il 976 questo funzionario fu sottoposto all'autorit\u00e0 di un \"Catapano\" (o \"Catepano\"), traducibile come \"Sovrintendente\"; il palazzo sede del Catapano sorgeva nel sito dell'odierna basilica di San Nicola. Al Catapano d'Italia rispondevano anche gli strategoi di Calabria e di Lucania.\nI longobardi del Principato di Salerno continuamente lottarono con i bizantini per espellerli dal meridione italiano. Riuscirono con Guaimario V ad occupare tutta la Puglia e la Calabria tra il 1039 ed il 1047, unificando tutto il meridione continentale per la prima volta. Successivamente i bizantini riuscirono a rioccupare Bari ed altre localit\u00e1, ma subito dovettero affrontare i normanni che li sconfissero definitivamente. \nInfatti nel 1017 alcuni avventurieri normanni, in pellegrinaggio a Monte Sant'Angelo sul Gargano, prestarono il proprio aiuto militare alle citt\u00e0 longobarde di Puglia, in rivolta contro i Bizantini. Dal 1016 al 1030, del resto, i Normanni furono semplici mercenari, che offrivano i propri servigi militari tanto ai Bizantini quanto ai Longobardi. Solo nel 1030, con l'instaurazione del condottiero Rainulfo Drengot nella fortezza di Aversa per iniziativa del duca Sergio IV di Napoli, i Normanni disposero di un primo presidio dal quale iniziarono poi la loro sistematica conquista del Mezzogiorno. Sempre nel 1030 giunsero in queste regioni i fratelli Guglielmo e Drogone, figli di Tancredi d'Altavilla, un crudele nobile di Coutances, in Normandia. I due fratelli si unirono ai duchi longobardi nel loro tentativo di sottrarre la Puglia ai Bizantini, i quali, nel 1040, avevano gi\u00e0 perduto buona parte di quella provincia. Bari fu conquistata nel 1071 e i Bizantini furono definitivamente estromessi dal territorio italiano, a parte una breve ricomparsa con un nuovo assedio di Bari nel 1156. \nIl Catapanato fu dunque spazzato via a seguito della conquista normanna dell'Italia meridionale."}
{"id": "483939", "revid": "648716", "url": "https://it.wikipedia.org/wiki?curid=483939", "title": "167 Urda", "text": "167 Urda \u00e8 un asteroide della fascia principale, in orbita attorno al Sole; venne scoperto il 28 agosto 1876 dall'astronomo danese Christian Heinrich Friedrich Peters. Il suo nome deriva da quello della divinit\u00e0 nordica Urd.\nPer i suoi parametri orbitali, Urda \u00e8 comunemente considerato un membro della famiglia di asteroidi Coronide.\nLa superficie dell'asteroide \u00e8 particolarmente chiara; esso si compone probabilmente di silicati e ferro-nickel.\nUn'occultazione stellare da parte di Urda \u00e8 stata osservata dal Giappone il 23 luglio 2001."}
{"id": "483940", "revid": "51032", "url": "https://it.wikipedia.org/wiki?curid=483940", "title": "Topinambur", "text": ""}
{"id": "483947", "revid": "177744", "url": "https://it.wikipedia.org/wiki?curid=483947", "title": "168 Sibylla", "text": "168 Sibylla (o, semplicemente, Sibilla) \u00e8 un grande asteroide della fascia principale, in orbita attorno al Sole; venne scoperto il 28 settembre 1876 dall'astronomo canadese James Craig Watson.\nPer i suoi parametri orbitali, Sibilla \u00e8 comunemente considerato un membro della famiglia di asteroidi Cibele.\nLa superficie dell'asteroide \u00e8 particolarmente scura; esso si compone probabilmente di materiale carbonaceo."}
{"id": "483949", "revid": "287204", "url": "https://it.wikipedia.org/wiki?curid=483949", "title": "Sibylla", "text": ""}
{"id": "483961", "revid": "1318658", "url": "https://it.wikipedia.org/wiki?curid=483961", "title": "Skid Row", "text": "Gli Skid Row sono un gruppo musicale heavy metal statunitense, formatosi a Toms River, New Jersey nel 1986.\nFurono una tra le ultime band hair metal a raggiungere un grande successo prima che il grunge prendesse il sopravvento nei primi anni novanta. Mentre il loro debutto omonimo presentava classiche sonorit\u00e0 hair metal che gli permisero di ottenere una grande popolarit\u00e0 mainstream, i lavori successivi, \"Slave to the Grind\" (1991) e \"Subhuman Race\" (1995) si distaccarono nettamente dallo stile hair metal virando su un suono pi\u00f9 duro.\nI primi due album pubblicati, l'omonimo \"Skid Row\" (1989) e \"Slave to the Grind\" (1991), sono considerati tutt'oggi come i migliori lavori della band.\nStoria del gruppo.\nLe origini.\nGli Skid Row furono un progetto nato nel 1986 a Toms River (New Jersey) dall'unione del chitarrista Dave \"The Snake\" Sabo ed il bassista Rachel Bolan. Sabo, conosciuto come Snake per gli amici, era cresciuto con il suo vicino e compagno di scuola Jon Bon Jovi a Sayreville, New Jersey. Il chitarrista infatti aveva collaborato con lo stesso Jon Bon Jovi in un paio di band prima che questo fondasse i Bon Jovi nel 1983. Sabo fece anche parte della primissima incarnazione degli stessi Bon Jovi, prima che subentrasse al suo posto Richie Sambora. Snake inoltre milit\u00f2 in precedenza in altri gruppi occasionali. Aveva avuto un'esperienza di cinque anni in una band che vedeva all'interno anche i futuri membri dei Britny Fox Billy Childs e Johnny Dee.\nBolan e Sabo si conobbero nei met\u00e0 anni 80, al Garden State Music Store, un negozio di dischi dove quest'ultimo lavorava. Snake ricorda che Rachel si recava spesso al negozio per comprare delle corde per basso. Rachel era il suo vero nome, dato dai suoi genitori in ricordo del nonno portoghese, mentre il cognome, fu un tributo a uno dei suoi idoli, Marc Bolan, il leader dei T. Rex. Realmente il vero nome di Bolan era James Southworth. Il bassista all'epoca suonava in una band chiamata Godsend, nel quale figurava anche Scotti Hill. In poche settimane, i due reclutarono proprio il secondo chitarrista Scotti Hill e il batterista Rob Affuso. Hill si era spostato da Middletown, New York, mentre Affuso frequentava l'universit\u00e0 a New York e viveva a Wallkill, New York, dove suonava la batteria in una tribute band dei Rush chiamata Minstrel.\nDall'inglese, Skid Row significa un'area o una strada urbana malandata, decadente e in rovina, spesso popolata da gente povera, alcolizzati e drogati. Curiosamente esisteva gi\u00e0 un'altra band irlandese chiamata Skid Row, formata nel 1967, che era composta da Phil Lynott e Gary Moore prima che questi fondassero i Thin Lizzy. Questa band per\u00f2 si sciolse nel 1972 dopo aver pubblicato un paio di album. E fu proprio da questa che il nome venne ispirato.\nIl quartetto del New Jersey pass\u00f2 quindi alla ricerca del frontman. Cercare il giusto cantante fu molto dura. Infatti il primo cantante ingaggiato non fu la scelta definitiva del quartetto. Ma serviva loro un membro con urgenza, poich\u00e9, tramite Jon Bon Jovi, il famoso manager Doc McGhee si era detto interessato a lavorare con il gruppo, ma questo insistette nel far loro cambiare cantante. McGhee, oltre ad essere manager dei Bon Jovi, gestiva anche altri gruppi come i M\u00f6tley Cr\u00fce. I membri passarono 8 mesi alla ricerca di un nuovo cantante. Inoltre avevano gi\u00e0 composto gran parte del materiale che sarebbe apparso sul futuro debutto, come i brani \"Youth Gone Wild\", \"18 and Life\" e \"I Remember You\". La prima scelta cadde sul cantante di Philadelphia John Corabi, ma questo rifiut\u00f2 per portare avanti i suoi progetti a Los Angeles (in seguito questo otterr\u00e0 un certo successo come membro dei The Scream, M\u00f6tley Cr\u00fce e Ratt). Altri possibili candidati al ruolo di frontman erano Robert Mason (pi\u00f9 tardi membro dei Lynch Mob e oggi nei Warrant) e Richard Black degli Shark Island. Quest'ultimo aveva collaborato con Sabo, con cui compose la traccia \"Somebody Falling\" che venne inclusa nel disco degli Shark Island \"Law of the Order\" (1989). Infine la band venne per un breve periodo fronteggiata dall'ex membro degli Anthrax Matt Fallon, ma non convinti delle sue prestazioni, i membri lo scartarono. Successe un certo Joey D'angeli, che rimase nella formazione per soli due mesi. Quest'ultimo successivamente entr\u00f2 in un gruppo di New York, i Roxx, band all'epoca sconosciuta che pubblic\u00f2 solo negli anni 2000 delle raccolte di vecchio materiale per la Perris Records. Frustrati per non riuscire a trovare il quinto membro, i quattro formarono addirittura un gruppo provvisorio per svagarsi, suonando cover dei Ramones e dei Sex Pistols, denominandosi This Blows. Infine il quartetto complet\u00f2 la formazione con un giovane ragazzo canadese chiamato Sebastian Bierk, che aveva per\u00f2 adottato lo pseudonimo di Sebastian Bach da quando aveva 15 anni. Questo afferm\u00f2 che adott\u00f2 questo soprannome perch\u00e9 Bierk faceva rima con \"jerk\" (in italiano \"antipatico\", \"idiota\") e perch\u00e9 recentemente il famoso compositore Johann Sebastian Bach aveva compiuto il suo 300\u00ba compleanno. Sebastian Bierk era nato alle Bahamas, dove crebbe. Poi si spost\u00f2 a Humboldt County, California dove il padre insegnava arte al college, e infine Peterborough, Ontario, Canada. Il cantante era reduce dallo scioglimento della sua band precedente, i Madam X, gruppo nel quale per un periodo milit\u00f2 la futura batterista delle Vixen Roxy Petrucci e la sorella Maxine, e che aveva alle spalle un disco pubblicato nel 1984 prima che Bach e la stessa Petrucci entrassero nella formazione. Bach per\u00f2 aveva preso parte ad altri gruppi ancora prima di questa esperienza, con i Kid Wicked di Toronto, con cui appar\u00ec su una compilation dedicata alle band emergenti chiamata \"Maple Leaf Mayhem\", i VO5, gli Hope e i Sebastian. Una traccia che Bach aveva composto in quest'ultima band, \"Saved By Love Again\", venne poi ripresa dagli Skid Row. Il cantante venne notato durante una sua esibizione alla cerimonia nuziale di Mark Weiss, un noto fotografo musicale. Weiss lo invit\u00f2 dopo aver visto delle foto dei Madam X. Durante questo evento, organizzato all'hotel Molly Pitcher Inn di Red Bank (New Jersey), la band improvvisata di cui faceva parte, era composta inoltre dal chitarrista di Ozzy Osbourne Zakk Wylde, il frontman dei Twisted Sister Dee Snider e Kevin DuBrow dei Quiet Riot. Fu Weiss a scoprirlo e farlo notare al gruppo tramite David Feld, A&amp;R per la Atlantic Records. Fu infatti Feld a segnalare il cantante alla band. Mentre Bach invece sostenne che furono i genitori di Jon Bon Jovi, anch'essi presenti al matrimonio, a scoprirlo. Questi riferirono a Bon Jovi di aver notato un ottimo cantante. A sua volta Bon Jovi l'avrebbe riferito al suo amico d'infanzia Snake Sabo, in cerca di un frontman. Inoltre Doc McGhee, manager dei Bon Jovi, aveva gi\u00e0 visto la band di Bach a Toronto, prima delle nozze, quando si trovava assieme a Nikki Sixx e Tommy Lee dei M\u00f6tley Cr\u00fce. Dopo alcune audizioni, il gruppo decise che lui sarebbe stato il loro uomo. Ma ci\u00f2 aveva un prezzo. Il cantante era ancora sotto contratto con il suo ex manager e doveva pagare 200.000 dollari per svincolarsi, ma naturalmente Bach non era in possesso di tutto questo denaro. All'epoca Snake consegn\u00f2 le demo della band a Jon Bon Jovi che divenne il loro mentore. Come favore al suo vecchio amico, Bon Jovi non solo finanzi\u00f2 altre demo in migliore qualit\u00e0, ma pag\u00f2 anche quei 200.000 dollari che servivano a Bach per liberarsi dal contratto. Jon inoltre aveva gi\u00e0 convinto il suo manager Doc McGhee ed il fratello Scott a prenderli sotto la loro gestione, nella McGhee Entertainment. Derek Shulman, ex membro dei Gentle Giant e all'epoca A&amp;R per la Polygram Records, non fu per\u00f2 convinto delle potenzialit\u00e0 della band. Non pass\u00f2 molto tempo che la Atlantic Records li accolse sotto la loro gestione, grazie al A&amp;R Jason Flom, soprattutto quando notarono che Jon Bon Jovi e Richie Sambora stavano collaborando con loro nella composizione, negli arrangiamenti e nella pre-produzione. Inoltre gli Skid Row firmarono un contratto con Jon Bon Jovi per prendere parte alla Underground Music Company, fondata nel 1987 da Jon per i diritti d'autore e per le sue collaborazioni con altre band. La band firm\u00f2 questo accordo dove venne accertato che rinunciassero ai loro diritti d'autore che avrebbero dovuto pagare a Jon e Richie, nonostante i due membri dei Bon Jovi non fossero mai stati accreditati nel futuro lavoro in studio. Il quintetto entr\u00f2 ai Royal Recorders studio di Lake Geneva, Wisconsin per dare inizio alle sessioni del debutto sotto la produzione del noto Michael Wagener (Dokken, Accept, Alice Cooper, Great White, White Lion). Il primo concerto del gruppo fu al Rock 'n Roll Heaven club di Toronto, nel gennaio 1988; mentre in marzo, Bach e la fidanzata Maria Aguiar ebbero il loro primo figlio, Paris. Il manager Doc McGee venne arrestato nel gennaio 1988 per aver preso parte ad un contrabbando di 40.000 libbre (circa 18 chili) di marijuana colombiana che introdusse negli Stati Uniti nel 1982, prima di diventare manager. Venne condannato a scontare 5 anni di carcere. Ricevette poi 15.000 dollari di indennit\u00e0, con cui costru\u00ec una fondazione anti-droga, che chiam\u00f2 \"Make A Difference Foundation\".\nIl successo.\nL'omonimo \"Skid Row\" vide la luce nel gennaio 1989 per la Atlantic, un anno esatto dopo il loro esordio dal vivo. I 5 intrapresero subito un tour di supporto ai Bon Jovi per il loro \"New Jersey\" tour, debuttando all'arena di Dallas, Texas. Questo primo album ottenne vendite altissime che superarono i 5 milioni di copie solo negli Stati Uniti.\nLo stile di questo omonimo ricalcava la scia del tipico pop metal, ma all'interno di questo filone musicale, gli Skid Row furono uno dei gruppi dalle sonorit\u00e0 pi\u00f9 dure che trovarono il successo commerciale durante la dilagante moda dell'hair metal. Il sound risultava pi\u00f9 cattivo e aggressivo rispetto ad altre band della corrente.\nQuesto stesso anno tutti i membri del gruppo furono invitati a partecipare al disco dei M\u00f6tley Cr\u00fce \"Dr. Feelgood\", dove figuravano nel ruolo di coristi nel brano \"Time for Change\". Bach, Bolan e Sabo apparirono come special guest anche nel disco solista dell'ex chitarrista dei Kiss Ace Frehley, intitolato \"Trouble Walkin\"' (1989). McGhee organizz\u00f2 il \"Make A Difference peace festival\" composto da due show tenuti a Mosca durante l'agosto del 1989 come parte della sua campagna anti droga, nella quale lista apparivano, anche agli Skid Row, oltre ad altri grandi nomi come i Bon Jovi, Scorpions, Ozzy Osbourne, M\u00f6tley Cr\u00fce, Cinderella e i russi Gorky Park, oltre ad altre band locali.\nL'evento venne organizzato per commemorare il ventesimo anniversario del festival di Woodstock. Da questo evento venne inciso il disco live \"Stairway to Heaven/Highway to Hell\", nel quale gli Skid Row apparivano con la reinterpretazione dei Sex Pistols \"Holiday In The Sun\". Seguirono altre date in un festival a Milton Keynes in Gran Bretagna sempre al fianco dei Bon Jovi, Europe e Vixen ed un'apparizione improvvisata in segreto al Marquee club di Londra.\nL'ultimo concerto ebbe termine ed il brano \"Rattlesnake Shake\" venne incluso come B side nel singolo \"Youth Gone Wild\". Altri tour europei li vedevano di supporto ai M\u00f6tley Cr\u00fce e White Lion, e poi Aerosmith prima di tornare in America e Canada in occasione di altre date.\nDurante una data con gli Aerosmith a Springfield, Massachusetts, il 27 dicembre del 1989, la band fu bersaglio di pesanti polemiche. Infatti durante lo show Bach venne colpito in faccia da una bottiglia gettata dal pubblico e in risposta il singer in primo luogo rigett\u00f2 la bottiglia al suo aggressore, ma lo manc\u00f2 colpendo una ragazza e provocandole delle lesioni al volto, poi salt\u00f2 in mezzo alla folla finendo per aggredire un altro spettatore (video dell'accaduto su YouTube).\nInutile dire che Bach si disse dispiaciuto del tragico incidente che richiese sette punti alla ragazza. Il cantante venne arrestato ed in seguito gli venne concessa una sospensione della pena e un risarcimento di 15.000 dollari. A causa del grave incidente, il governo canadese decise di escludere Bach dal suo paese d'origine impedendovi il ritorno per 3 anni. Poco dopo l'incidente della bottiglia, emerse un altro problema.\nQuesta volta, un fotografo pubblic\u00f2 una foto di Bach con una maglietta sul quale era stampata la scritta \"AIDS Kills Fags Dead\", che risult\u00f2 come un'offesa agli omosessuali. Bach poi chiar\u00ec l'incidente scusandosi in un programma su MTV. Dopo le date con gli Aerosmith, il gruppo vol\u00f2 in Giappone in vista di sette date che furono le prime in estremo oriente. Tornati in America suonarono altri show nel suolo di \"headliner\" supportati dagli olandesi Sleeze Beez. Altre date britanniche, questa volta accompagnati dai Vain, confermarono la loro crescente popolarit\u00e0 ottenendo il \"tutto esaurito\" per ogni data. L'ultima giornata al Hammersmith Odeon di Londra vide come ospite Lemmy Kilmister dei Mot\u00f6rhead che appar\u00ec durante il brano \"Train Kept A Rollin\" (cover dei The Rock and Roll Trio).\nGrazie ai numerosi tour, il debutto guadagn\u00f2 il multi-platino. Le hit estratte \"\"18 And Life\", \"Youth Gone Wild\" e \"I Remember You\"\" ricevettero una forte sponsorizzazione rimanendo tutt'oggi tra i brani classici del gruppo. Gli Skid Row suonarono l'ultimo show dopo il debutto il 26 maggio 1990 in occasione di un festival al Alpine Valley Music Theater di Milwaukee assieme ad altre band come Whitesnake, Bad English, Great White e Hericane Alice. Alla 17\u00aa edizione degli American Music Awards, gli Skid Row vennero premiati nella sezione nuovi artisti heavy metal.\nLa \"band\", chiamata The Gak, suon\u00f2 ad un party svoltosi al Hollywood Palladium organizzato dal giornale RIP Magazine. In occasione dell'evento, il gruppo suon\u00f2 i brani \"\"You're Crazy\" dei Guns N'Roses, \"For Whom The Bell Tolls\" dei Metallica, \"Piece Of Me\" degli Skid Row, \"Hair of the Dog\" dei Nazareth e due versioni di \"Whiplash\"\" dei Metallica, cantate rispettivamente da Bach la prima versione, e Hetfield per la seconda.\n\"Slave to the Grind\" (1991) e il cambiamento musicale.\nIl secondo disco \"Slave to the Grind\" venne pubblicato l'11 giugno 1991, sempre sotto la produzione di Michael Wagener. Questo disco vide un cambio di rotta verso sonorit\u00e0 pi\u00f9 dure, distaccandosi dall'impronta hair metal accennata in passato. Nonostante questo fatto, il disco riusc\u00ec ad ottenere la posizione n. 1 nella classifica di Billboard statunitense.\nAlcuni, tra cui la band stessa, sostengono che \"Slave To The Grind\" fu il primo album nella storia del heavy metal/hard rock ad ottenere il primo posto nelle classifiche statunitensi, tuttavia questo fatto \u00e8 considerato errato, poich\u00e9 realmente gi\u00e0 i Quiet Riot nel 1983 furono riconosciuti come il primo gruppo heavy metal a raggiungere e mantenere il primo posto nelle classifiche di Billboard statunitensi con il disco \"Metal Health\".\nLa copertina del disco era stata disegnata dal padre di Sebastian, David Bierk, un pittore affermato. Grazie al grande successo, vennero ingaggiati per suonare da spalla ai Guns N' Roses negli States nel maggio 1991, di fronte ad un enorme pubblico in occasione di ogni data. Grazie al grande successo un Bach a petto nudo appar\u00ec sulla copertina del noto giornale Rolling Stone. Nel settembre 1991 continuarono il loro \"No F***ing Frills\" European Tour assieme ai Love/Hate. Anche in questo caso Bach torn\u00f2 a far parlare di s\u00e9 negativamente. Infatti dopo aver suonato alla London Arena, Sebastian Bach e il frontman dei Love/Hate Jizzy Pearl uscirono a bere qualcosa in un bar in citt\u00e0.\nDopo aver bevuto qualche bicchiere di troppo, tra i due si accesero delle discussioni che scaturirono in una rissa. Questo avrebbe potuto provocare l'espulsione dei Love/Hate dal tour. Tuttavia i due si riappacificarono prima dello show successivo.\nLa \"band\" si ritir\u00f2 qualche giorno a Los Angeles durante luglio per entrare in studio e registrare alcuni B side per il futuro. Molte di queste registrazioni emergeranno in lavori futuri, tuttavia rimangono alcune tracce come \"\"Finding My Way\" dei Rush e \"Play That Funky Music\"\" dei Wild Cherry, che tutt'oggi devono vedere la luce. Venne poi chiesto alla band di seguire i Guns N' Roses in Europa. Bach fu nuovamente bersaglio di polemiche quando alla Wembley Arena sfior\u00f2 una rissa. Brent Council rispose escludendo a vita gli Skid Row dal locale.\nSuonarono poi da spalla agli Scorpions in un tour sud americano in Brasile, Paraguay e Argentina prima di ritornare in Gran Bretagna per una storica performance al \"Monsters Of Rock\" di Castle Donington fronteggiato dagli Iron Maiden. Ulteriori date seguirono in Giappone e poi negli Stati Uniti con i Pantera.\nNel 1992 viene pubblicato \"B-Side Ourselves\", che raccoglieva diversi b-side in un mini-album. Questo era composto interamente da cover tra le quali \"\"Psycho Therapy\" dei Ramones, con Bolan alla voce e Taime Downe dei Faster Pussycat come corista, \"C'mon And Love Me\" dei Kiss, \"Delivering The Goods\" dei Judas Priest in versione live con Rob Halford in persona ai backing vocals, \"What You're Doing\" dei Rush e \"Little Wing\"\" di Jimi Hendrix. Bach, Affuso e Sabo apparirono inoltre come ospiti nell'album solista del bassista dei Guns N' Roses Duff McKagan \"Believe in Me\" nel 1993.\nIn questo periodo Bach spos\u00f2 la fidanzata Maria Aguiar nel luglio 1992, mentre segu\u00ec tempo dopo il loro secondo figlio, London, che nacque nel gennaio 1994. Bolan nel 1993 esord\u00ec come produttore per la band del New Jersey Gospeed. Bach entr\u00f2 negli Electric Ladyland studios di New York per collaborare con l'ex chitarrista degli Hanoi Rocks Andy McCoy. Queste tracce, finanziate dalla Atlantic Records, non videro mai la luce. Affuso appar\u00ec come ospite nel disco solista dell'ex chitarrista dei Guns N'Roses Gilby Clarke \"Pawnshop Guitars\" nel 1994.\nIl declino.\nNel 1995 i rapporti interni cominciarono a deteriorarsi, complice anche il dirompente fenomeno grunge, tuttavia tornarono in studio per dare luce a quello che sarebbe stato l'album finale. Il 29 marzo il gruppo pubblica il terzo full-length intitolato \"Subhuman Race\", prodotto da Bob Rock. Con questo disco, il gruppo, in piena epoca grunge, si orient\u00f2 su sonorit\u00e0 ulteriormente pi\u00f9 dure, con influenze alternative metal. Per il mercato giapponese venne diffuso anche il mini-live album \"Subhuman Beings on Tour!!\", contenente sei tracce tra cui le reinterpretazioni \"Psycho Therapy\" dei Ramones e \"Delivering the Goods\" dei Judas Priest, gi\u00e0 presenti nel mini album \"B-Side Ourselves\". Anche se il quintetto otteneva ancora un certo successo con i tour, pur essendo nel periodo di splendore dell'alternative rock, i membri optarono per lo scioglimento pochi mesi dopo, nel 1996. Bach raccont\u00f2 che era stato allontanato dalla band il 23 dicembre 1996, ed anche il batterista lo segu\u00ec poco dopo.\nAlcuni di loro intrapresero poi dei nuovi progetti. Rachel Bolan fond\u00f2 i Prunella Scales con Phil Varone dei Saigon Kick, mentre Bach fond\u00f2 il supergruppo The Last Hard Men, con Kelley Deal dei The Breeders, Jimmy Flemion dei Frogs ed il batterista degli Smashing Pumpkins Jimmy Chamberlin. Bach, con i The Last Hard Men, partecip\u00f2 alla colonna sonora del film \"Scream\" di Wes Craven con la reinterpretazione di Alice Cooper \"School's Out\". Il debutto dei Prunella Scales venne pubblicato per la Mutiny Records nella primavera del 1997. Durante lo stesso anno anche i The Last Hard Men, registrarono un disco omonimo per la Atlantic, ma la pubblicazione di questo salt\u00f2 e vide la luce appena nel 2001 per la Spitfire Records. Bach nel 1997 cant\u00f2 la reinterpretazione \"\"The Immigrant Song\" e \"Communication Breakdown\"\" per il tribute album dei Led Zeppelin ' in compagnia di Slash, ex chitarrista dei Guns N'Roses. Nel 1998 Bach partecip\u00f2 anche al tribute album degli AC/DC, intitolato ' con i brani \"Little Lover\" e \"TNT\" con Warren De Martini e Bobby Blotzer dei Ratt e Billy Sherwood degli Yes. Tra le sue varie partecipazioni nei tribute album, Bach registr\u00f2 inoltre il brano \"Tonight's the Night\" per un album tributo a Rod Stewart con Deal e Jimmy Flemion dei The Last Hard Men e D'arcy Wretzky degli Smashing Pumpkins.\nDopo queste esperienze i rapporti tra Bach e Bolan si deteriorarono ulteriormente, a tal punto che il bassista si rifiut\u00f2 di collaborare con il frontman. Durante il novembre 1997 Bach annunci\u00f2 la volont\u00e0 di intraprendere un tour solista negli Stati Uniti ma si riun\u00ec con i suoi colleghi per registrare delle nuove tracce per la nuova raccolta \"\", che vedr\u00e0 la luce nel 1998. Queste tracce non vennero mai registrate e la raccolta sar\u00e0 composta unicamente da vecchio materiale. In seguito Bolan, Sabo, Affuso e Hill, escludendo Bach, fondarono un nuovo progetto con un nuovo cantante sconosciuto, nominato semplicemente Sean. Finalmente Sean, che nel frattempo annunci\u00f2 anche il suo cognome, McCabe, venne ufficialmente presentato come il nuovo cantante degli Skid Row. In realt\u00e0 poi venne reso noto che questa nuova incarnazione aveva cessato di utilizzare il nome Skid Row, cambiando stile musicale. Il nome del nuovo gruppo, Ozone Monday, venne annunciato verso met\u00e0 del 1998, ma presto il singer Sean, sotto lo pseudonimo di Sean Mars, fond\u00f2 in seguito una nuova band, i Mars Needs Women, firmando un contratto con la Warner Bros. Records. Bach nel frattempo firm\u00f2 un contratto di distribuzione con la Sony per un disco solista che volle realizzare per l'etichetta di sua propriet\u00e0, la Get Off My Bach Records. Bach chiam\u00f2 in causa l'ex cantante dei Love/Hate Jizzy Pearl, ma poco dopo i due decisero di prendere strade separate quando Pearl raggiunse i Ratt e poi riemerse con i nuovi Love/Hate. Bach con il suo progetto solista partecip\u00f2 a 104 concerti solo nel 1998, aprendo anche per i Pantera diverse volte durante quell'anno. Rob Affuso dopo lo scioglimento abbandon\u00f2 la musica per lavorare in un'azienda di marketing. Inoltre entr\u00f2 in possesso di una tenuta per cavalli nei pressi di New York.\nReunion.\nNel 1999 gli Skid Row decisero di riunirsi con il nuovo batterista Charlie Mills, che aveva gi\u00e0 partecipato agli Ozone Monday, ma era stato anche membro della band solista del leader dei Twisted Sister Dee Snider. I membri erano per\u00f2 alla ricerca di un nuovo frontman. Inizialmente la formazione contatt\u00f2 l'ex cantante dei Love/Hate Jizzy Pearl, ma dopo alcune sessioni di prova, questa unione non ebbe un seguito. Un amico consigli\u00f2 loro di visitare il sito di un certo Johnny Solinger, cantante nativo di Houston che era stato in precedenza membro dei Solinger, gruppo con alle spalle tre album in studio. Gli Skid Row furono colpiti dalle sue potenzialit\u00e0 ed immediatamente gli inviarono una e-mail. Solinger accett\u00f2 la proposta e subito prese l'aereo per il New Jersey. Dopo le prime audizioni il singer fu subito accolto nel gruppo. Prima che la band riprendesse l'attivit\u00e0 live, Snake suon\u00f2 come turnista negli Anthrax negli ultimi 5 show del loro tour americano. Nel frattempo Bach esord\u00ec con il suo primo lavoro solista,\nil disco \"Bring 'Em Bach Alive!\", pubblicato il 2 novembre 1999 per la Spitfire Records. Il disco conteneva perlopi\u00f9 tracce live, tra cui molte degli Skid Row. In questo periodo l'ex cantante esord\u00ec anche come attore nella commedia rock \"Final Rinse\" (1999). Venne poi annunciato il ritorno degli Skid Row aprendo per i Kiss assieme a Ted Nugent. Nel bel mezzo di questi show, Mills abbandon\u00f2 il gruppo venendo sostituito da Phil Varone, ex Prunella Scales e Saigon Kick. Il gruppo continu\u00f2 le date durante gli anni. Pi\u00f9 tardi aprirono nuovamente per i Bon Jovi. Bach pubblica un altro disco nel 2001, \"\", contenente tutte le reinterpretazioni con cui aveva partecipato ai vari tribute album. Nel 2002 gli Skid Row parteciparono ad un tour con altre vecchie star dell'epoca hair metal come Tesla, Vince Neil e Jackyl. Gli Skid Row assieme a Vince Neil suonarono nuovamente assieme in occasione di un breve tour canadese in giugno. Terminati i tour venne rivelato che la storica hit \"\"I Remember You\" era stata ri-registrata con Solinger alla voce, e reintitolata semplicemente \"I Remember You 2002\"\". Ulteriori notizie emersero in seguito, quando annunciarono la prossima uscita di un nuovo album in studio. \"Thickskin\" vide la luce il 5 agosto 2003, per la Blind Man Sound Records.\nGli anni 2000.\nRob Affuso lavor\u00f2 poi ad un nuovo progetto con il chitarrista dei Twisted Sister Eddie Ojeda chiamato Skid Sister. Affuso raggiunse gli Skid Row in occasione di uno show a Poughkeepsie, New York il 4 ottobre. Gli Skid Row poi raggiunsero i Poison e Vince Neil per un tour estivo negli States in maggio. Suonarono quindi con i Def Leppard in Europa in novembre, ed altre date nel Regno Unito come headliner.\nPhil Varone abbandon\u00f2 il gruppo nel gennaio 2004, venendo sostituito temporaneamente da Timothy DiDuro. in occasione di alcuni tour statunitensi in febbraio. In marzo Varone ritorn\u00f2 nella formazione, cos\u00ec DiDuro entrer\u00e0 negli Slaughter. In maggio gli Skid Row suonarono un concerto nei Caraibi a Trinidad, ma dopo questo Varone lasci\u00f2 nuovamente la band. Il nuovo uomo dietro i tamburi sar\u00e0 Dave Gara, drum tech per i Nashville Pussy e collaboratore di altre band di Atlanta come i Betty Blowtorch. Pi\u00f9 tardi quell'anno Rachel Bolan prese un periodo di pausa per collaborare con il gruppo tedesco Brunorock. Nel 2005 Varone gir\u00f2 un film documentario intitolato \"Waking Up Dead\", che tratta di come il mondo della musica pu\u00f2 distruggere la famiglia, la carriera e la vita di molti musicisti rock.\nGli Skid Row tornarono in studio per un nuovo album in studio con il loro storico produttore Michael Wagener. Rachel Bolan lavor\u00f2 anche ad un side project chiamato The Quazimotors. Gli Skid Row suonarono poi in una base militare statunitense nella Corea del Sud nel maggio 2005 assieme ai Quiet Riot.\nLa cantante pop svedese Sofia registr\u00f2 la reinterpretazione degli Skid Row \"Wasted Time\" che incluse nel suo album \"Lifetraveller\" nel luglio 2005. Sebastian Bach, con una carriera solista ormai avviata, partecip\u00f2 al Sweden Rock Festival invitando la stessa Sofia sul palco con cui duett\u00f2 proprio in occasione del brano \"Wasted Time\". Le date degli Skid Row in autunno previste negli States e nel Regno Unito videro l'entrata provvisoria del chitarrista Keri Kelli a temporanea sostituzione di Sabo. Quest'ultimo rivel\u00f2 che fu costretto ad abbandonare momentaneamente il gruppo poich\u00e9 aveva riscontrato la sindrome del tunnel carpale, la quale richiedeva un ricovero.\nIn dicembre Rachel Bolan collabor\u00f2 in veste di produttore al debutto del gruppo di Atlanta Rockets to Ruin. Nel gennaio 2006 l'ex batterista Phil Varone fond\u00f2 a Los Angeles il nuovo gruppo American Headtrip, mentre il 24 ottobre dello stesso anno vede la luce il sesto album degli Skid Row \"Revolutions Per Minute\", nel quale debutta il nuovo batterista Dave Gara.\nLa heavy metal band svedese Hammerfall nel 2008 pubblic\u00f2 il cover album \"Masterpieces\" in cui incluse la reinterpretazione degli Skid Row \"Youth Gone Wild\". Nel 2007 gli Skid Row partecipano ad una compilation natalizia intitolata \"Monster Ballads Christmas\" con il brano d'apertura \"\"Jingle Bells\", assieme a molte altre hair metal band tra cui Winger, Twisted Sister, Danger Danger, Dokken, Stryper e molti altri. La band prosegue tour per tutto l'anno 2010, e in aprile il batterista Dave Gara annuncia l'abbandono della formazione, sostituito da Rob Hammersmith.\nLa trilogia \"United World Rebellion\".\nA febbraio 2013 gli Skid Row hanno annunciato di aver firmato un contratto per la Megaforce Records. Hanno inoltre annunciato l'uscita del loro prossimo album: \"\", pubblicato il 16 aprile 2013. Non sar\u00e0 un LP, ma un insieme di EP con uscita periodica tra i 12 e i 18 mesi.\nIl 6 aprile 2015 Johnny Solinger annuncia la sua uscita dal gruppo e viene sostituito da Tony Harnell, ex cantante dei TNT. Tuttavia, il giorno seguente alla sua uscita dal gruppo, Johnny Solinger ha affermato di essere stato licenziato con una telefonata poco prima dell'ingaggio di Tony Harnell.\nIl 30 dicembre 2015 Tony Harnell esce dalla formazione a causa di alcune divergenze musicali.\nIl 13 febbraio 2016 la band si esibisce in concerto con l'ex cantante dei DragonForce ZP Theart dietro il microfono.\nIl 14 gennaio 2017 la band annuncia l'ingresso ufficiale in formazione del cantante ZP Theart alla voce.\nNel maggio 2020, Rachel Bolan rivela di aver iniziato a lavorare sul terzo e ultimo capitolo della trilogia iniziata con \"United World Rebellion: Chapter One\" prima dello scoppio della pandemia mondiale di Sars-Cov-2; la band, riunitasi con lo storico produttore Michael Wagener in studio a Nashville, ha avuto necessit\u00e0 di interrompere le sessioni di registrazione a causa delle restrizioni entrate in vigore negli Stati Uniti. Nella primavera 2021, la band fa nuovamente il suo ingresso in studio di registrazione, questa volta con il produttore Nick Raskulinecz, per ultimare le registrazioni dell'album."}
{"id": "483963", "revid": "22475", "url": "https://it.wikipedia.org/wiki?curid=483963", "title": "La seconda generazione", "text": "La seconda generazione (titolo originale \"The Second Generation\") \u00e8 un romanzo fantasy scritto da Tracy Hickman e Margaret Weis e pubblicato per la prima volta nel 1994 in America dalla TSR. \u00c8 ambientato nel mondo di \"Dragonlance\" ed \u00e8 composto da cinque racconti che parlano dei figli degli \"Eroi delle Lance\", oltre ad un'appendice che narra la nascita dei \"Cavalieri di Takhisis\" e descrive le regole per giocarli in \"Advanced Dungeons &amp; Dragons\", pubblicato anch'esso dalla TSR.\nStruttura.\nL'opera \u00e8 articolata in cinque racconti, che narrano degli avvenimenti, veri o presunti, che sono avvenuti nel lasso di tempo intercorso fra la morte di Raistlin e la guerra del Chaos, ossia circa venticinque anni dopo la fine delle vicende narrate nelle \"Leggende\". Il titolo dell'opera si riferisce alla comparsa in scena degli eroi che combatteranno la \"guerra del Chaos\", e che rappresentano appunto la \"seconda generazione\", in quanto figli degli Eroi delle Lance.\nI cinque racconti che compongono l'opera sono dunque:\nIl figlio di Kitiara.\nSono passati ormai venticinque anni dalla morte di Kitiara, avvenuta per mano di Dalamar nell'oscurit\u00e0 della Torre di Palanthas, e la sua anima \u00e8 ormai propriet\u00e0 di Lord Soth. La sua discendenza non \u00e8 per\u00f2 morta con lei: \u00e8 ci\u00f2 che apprende Caramon in una notte sconvolgente, quando un cavaliere di draghi blu bussa alla porta della sua locanda e gli rivela di aver custodito per tutti questi anni il figlio della seducente spadaccina. L'ormai attempato oste viene cos\u00ec a conoscenza dell'iniquo inganno perpetrato da Kitiara ai danni di Sturm Brightblade, e di come da questa unione ella abbia generato un figlio, Steel.\nComincia cos\u00ec un viaggio per la salvezza di un'anima, ma stavolta si tratta di quella del giovane Steel, lacerato dal conflitto fra la luce e la tenebra nel suo cuore, che sta per giurare fedelt\u00e0 alla Regina Oscura ed al suo subdolo capitano, Ariakan, figlio del defunto Generale Ariakas. Tanis e Caramon intraprendono dunque un pericoloso viaggio fino alla Torre del Sommo Chierico, dove riposa il corpo di Sturm, miracolosamente immune al passare degli anni, perch\u00e9 il giovane Cavaliere Oscuro conosca l'identit\u00e0 del padre e ne apprezzi il valore e le buone qualit\u00e0: la sua madre adottiva, infatti, nutre la speranza che questo lo induca a voltare le spalle alle tenebre e che lo riporti sulla retta via.\nLe sue speranze saranno deluse, ma l'incontro non sar\u00e0 infruttuoso: l'incontro fra Steel e la salma del padre, infatti, lo lascer\u00e0 proprietario della spada del padre e del gioiello delle stelle donatogli da Alhana Starbreeze, ma il giovane decider\u00e0 comunque di votare la sua vita e la sua lealt\u00e0 alla Regina delle Tenebre. La sua anima, tuttavia, non potr\u00e0 mai essere completamente sua, poich\u00e9 anche nell'oscurit\u00e0 mortale in cui la madre lo ha avvolto rifulger\u00e0 sempre, come una guida, la flebile luce del gioiello delle stelle.\nL'eredit\u00e0.\nLe sofferenze di Caramon legate alla magia non sono ancora destinate a finire: il suo figlio pi\u00f9 giovane, Palin, \u00e8 infatti il degno nipote di Raistlin, e come lo zio vuole dedicare completamente la propria vita alla magia, pur desiderando disperatamente di non ferire i suoi preoccupati genitori. Sar\u00e0 proprio questo ossessivo rifiuto dei genitori, e soprattutto del padre, verso le arti arcane a spingere il Conclave dei Maghi ad organizzare un piccolo tranello per permettere al giovane mago di affrontare la Prova, senza il quale Palin non avrebbe probabilmente mai ottenuto il permesso di tentare. L'ormai centenario mago elfico Dalamar, vecchio apprendista di Raistlin, organizzer\u00e0 una finzione nella quale Palin si trover\u00e0 a dover combattere con lo zio per impedirgli di tornare e conquistare il mondo, dimostrando cos\u00ec la sua fedelt\u00e0 agli d\u00e8i del bene.\nMa fin dove si spinge la finzione, e dove comincia la realt\u00e0? Alla fine della Prova, infatti, Palin ricever\u00e0 in dono da uno degli immondi guardiani della Torre il Bastone di Magius, che era stato rinchiuso nella stanza pi\u00f9 alta della Torre alla fine degli avvenimenti narrati nelle \"Leggende\", con un incantesimo che rendeva impossibile per ogni essere vivente violare la sacralit\u00e0 di quella stanza. Bisogna forse supporre che una qualche entit\u00e0 si sia intrufolata nella Torre attraverso il Portale ormai sigillato, un'entit\u00e0 desiderosa di fare in modo che Palin avesse la sua eredit\u00e0?.\nVuoi scommettere?\nUn'altra storia con protagonisti i tre figli di Caramon Majere, che questa volta si trovano invischiati in una strana impresa, arruolati con l'inganno (e con l'aiuto di una generosa dose di spirito dei nani) dal nano Dougan Redhammer per riportare nelle sue mani la leggendaria Gemma Grigia di Gargath. Questo strano personaggio guider\u00e0 Tanin, Sturm e Palin all'isola di Gargath, dove essi subiranno la tentazione da parte del potere della gemma, che per\u00f2 non avr\u00e0 ragione di loro: essi riusciranno cos\u00ec a riportare l'ordine nel villaggio e a far tornare la preziosa gemma nelle mani del loro strano compagno, che provveder\u00e0 per\u00f2 tempestivamente a perderla di nuovo nel corso di una partita a dadi.\nMa le sorprese non sono finite. Nel corso del viaggio, infatti, i fratelli finiranno per riconoscere nel vecchio nano nientemeno che il possente dio Reorx, padre di tutti i nani e forgiatore del mondo, che da anni rincorre la preziosa Gemma Grigia per tutto Krynn. E alla fine dell'avventura, una sola cosa sar\u00e0 assolutamente certa: che non avranno mai il coraggio di raccontarlo a nessuno.\nLa figlia di Raistlin.\n\u00c8 questo l'unico racconto che sfugge alla regola generale del libro, ossia che narra un fatto avvenuto prima della Guerra delle Lance e che ha per protagonisti due degli Eroi stessi.\nIn viaggio per il continente alla ricerca di fortuna, i gemelli Caramon e Raistlin si fermano per la notte in una taverna fuori mano, ed il giovane mago appena scampato alla pericolosissima Prova ha modo di incontrare una giovane Irda, Amberyl. Il loro incontro \u00e8 breve e fugace, ma sufficiente perch\u00e9 tra loro insorga il \"Valin\", un incanto escogitato dal popolo nativo della ragazza per fare in modo che la loro stirpe proliferi: questa maledizione li porter\u00e0 entrambi alla morte, infatti, se essi non genereranno un figlio assieme.\nLa fanciulla, erede di un'antica magia, riesce cos\u00ec ad allontanare Caramon con una scusa ed a passare la notte col giovane mago; alla mattina, infine, ella si allontana, lasciando nella mente di Raistlin solo uno dei pochi dolci ricordi della sua vita. Morir\u00e0 di parto poco tempo dopo in una locanda sperduta, lasciando ai suoi fratelli Irda, che sono intanto riusciti a rintracciarla, soltanto una strana bambina dagli occhi d'oro...\nIl racconto origina dalle leggende che hanno proliferato per tutto Ansalon dopo le famose imprese degli Eroi, e intende spiegare la discendenza di Usha, la ragazzina umana dagli occhi dorati apparsa nel libro \"I draghi dell'estate di fuoco\". Sar\u00e0 comunque lo stesso Raistlin, tornato in vita per combattere la guerra contro il Chaos, a smentire questa leggenda in occasione del suo primo incontro con la fanciulla.\nIl sacrificio.\nDopo averlo lungamente desiderato, Laurana e Tanis sono finalmente riusciti ad avere un figlio, Gilthas, che hanno chiamato cos\u00ec in onore del fratello di Laurana. Debole e gracile, il giovane elfo non presenta nei lineamenti la minima traccia del sangue umano ricevuto in eredit\u00e0 dal padre, ma ci\u00f2 non \u00e8 sufficiente per impedirgli di vergognarsene terribilmente e di addossargli la colpa dei frequenti malori che lo colgono: \u00e8 proprio a causa di questa debolezza di costituzione che i genitori lo tengono continuamente sepolto in casa, senza mai perderlo d'occhio, esasperandolo sino a spingerlo alla fuga.\nL'occasione buona sembra presentarsi quando il ragazzo viene invitato a Qualinesti dal senatore Rashas. Fuggendo dalla casa paterna, il giovane Gilthas segue il carismatico senatore elfico fino alla sua patria, ma una volta giuntovi scopre di essere stato preso prigioniero e di non poter pi\u00f9 abbandonare la nazione elfica. Il piano di Rashas \u00e8 semplice e lineare: non gradendo affatto il riavvicinamento che Alhana Starbreeze e suo marito Porthios stanno operando fra le nazioni elfiche di Qualinesti e Silvanesti, il senatore vuole infatti spodestare i due regnanti legittimi e porre Gilthas sul trono di Qualinesti come un puro fantoccio, in modo da poter governare dietro le sue spalle con tutto comodo. In questo suo piano subdolo e malvagio egli \u00e8 aiutato da un generale di Silvanesti e da nientemeno che Dalamar, la cui collaborazione \u00e8 stata comprata con la promessa di poter passare un mese nella sua terra natale, che lui agogna disperatamente di poter rivedere.\nIl piano si riveler\u00e0 a Gilthas troppo tardi perch\u00e9 lui possa fare qualcosa, e nel tempo in cui i genitori giungeranno a salvarlo lui avr\u00e0 gi\u00e0 intuito cos'\u00e8 pi\u00f9 giusto fare: al padre giunto per salvarlo e per liberare Alhana, il giovane elfo dichiarer\u00e0 di essere disposto a restare a Qualinost, prigioniero nella sua stessa terra, pur di tentare una qualche resistenza contro i folli piani di Rashas. Tanis \u00e8 cos\u00ec costretto a lasciar andare il figlio tanto amato, abbandonandolo nella prigione in cui lui stesso \u00e8 andato incoscientemente a gettarsi, per la speranza di un futuro migliore."}
{"id": "483966", "revid": "122709112", "url": "https://it.wikipedia.org/wiki?curid=483966", "title": "Tasso spot", "text": "Il tasso spot \u00e8 il tasso di cambio di una valuta \"con valuta 2 giorni lavorativi successivi\" a quello della rilevazione. \nAd esempio il tasso spot del cambio euro/dollaro il giorno 19 giugno 2006 ha come valuta il giorno 21 giugno 2006.\nEffetto della Domanda e dell'Offerta.\nIl tasso spot(o 'a pronti') varia in continuazione per effetto della domanda o dell'offerta: in caso di aumento della domanda il cambio sale (da 1,2640 a 1,2700 ad esempio), in caso di aumento dell'offerta il cambio scende (da 1,2640 a 1,2600).\nBid e ask (denaro e lettera).\nIl tasso spot presume sempre due valori che compongono la forbice denaro-lettera.\nRelazione con i Tassi Forward.\nIn un mercato perfetto non dev'essere mai possibile effettuare alcun arbitraggio.\nNella relazione tra il tasso spot e il tasso forward (o 'a termine'), la condizione di non arbitraggio \u00e8 data dalla parit\u00e0 coperta dei tassi d'interesse."}
{"id": "483969", "revid": "114541734", "url": "https://it.wikipedia.org/wiki?curid=483969", "title": "Osservatorio di Monte Palomar", "text": "L'osservatorio di Monte Palomar \u00e8 uno dei pi\u00f9 celebri osservatori astronomici, e uno dei pi\u00f9 importanti al mondo nel settore della ricerca astronomica, situato nella Contea di San Diego, circa 150\u00a0km a sud-est di Los Angeles, ad un'altitudine di 1710 metri. Ospita il famoso telescopio Hale di 5 metri di apertura (200 pollici, ossia 508 centimetri), completato nel 1949 e gestito dal \"California Institute of Technology\" e comprende anche due camere Schmidt e un telescopio riflettore di 1,5 metri. L'osservatorio \u00e8 associato con l'osservatorio di Monte Wilson e col \"Big Bear Solar Observatory\", entrambi in California.\nMoltissime le attivit\u00e0 di ricerca fino ad oggi compiute: presso questo osservatorio \u00e8 stata tra l'altro realizzata la \"Palomar Sky Survey\", un catalogo fotografico di tutto il cielo visibile dall'emisfero nord, realizzato con la camera Schmidt da 1,22 metri. In questo osservatorio Edwin Hubble comp\u00ec le sue osservazioni per determinare la famosa legge di Hubble, nonch\u00e9 per completare la catalogazione dei diversi tipi di galassie. A questo osservatorio \u00e8 dedicato il romanzo \"Palomar\", di Italo Calvino."}
{"id": "483970", "revid": "123214879", "url": "https://it.wikipedia.org/wiki?curid=483970", "title": "Wengo", "text": "Wengo \u00e8 un'azienda francese, con sede principale a Parigi e filiali in altri paesi, che offre un servizio di consulenze telefoniche con esperti professionisti. Fondata nel 2008 da David Bitton, J\u00e9rome Wagner, Patrick Amiel, Olivier Giunti, Alain Delhaye, la sua attivit\u00e0 era inizialmente legata al servizio di Voice over IP. \nStoria.\nLa storia di Wengo \u00e8 associata a quella della telefonia gratuita su internet, di cui Skype \u00e8 oggi attore principale.\nGli inizi.\nIn un primo tempo, Wengo era un operatore di Voice over IP filiale del Gruppo Neuf Cegetel con la fornitura di un numero di telefono geografico e non.\nBasato su un'applicazione software WengoPhone e/o su un \"box\" che era la Wenbox, l'operatore offriva servizi di telefonia illimitata per 7 euro ma anche ricariche chiamate Wengo's. Per utilizzare Wengo, bastava avere una connessione internet Haut D\u00e9bit (ADSL o Eternet). Il software libero WengoPhone (rinominato poi QuteCom) era pubblicato sotto la licenza GNU GPL sul sito OpenWengo.\nSviluppo.\nDal 2008 l'attivit\u00e0 di Wengo non \u00e8 pi\u00f9 associata al Voice over IP, ma si \u00e8 indirizzata al servizio di messa in relazione tra privati o aziende con esperti professionisti di pi\u00f9 settori - avvocati, insegnanti, contabili, psicologi, dottori, informatici, astrologi e terapisti del benessere - disponibili su turni. La messa in relazione avviene a distanza - tramite telefono, chat o email - ad un costo al minuto che garantisce la retribuzione degli esperti Wengo e una commissione all'azienda. Wengo fa parte del gruppo Vivendi e ha acquisito Astrocenter nel 2010, Newgora nel 2011, Juritravail e Net-iris nel 2012, DevisPresto nel 2013, Bordas.com nel 2014, SansRDV.com nel 2014, SoTravo nel 2015.\nTappe principali dell'azienda.\n2006\n2007\n2008\n2009\n2010\n2011\n2012\n2013\n2014\n2016"}
{"id": "483971", "revid": "767487", "url": "https://it.wikipedia.org/wiki?curid=483971", "title": "Awanagana", "text": "Biografia.\n\u00c8 stato musicista ed animatore di Radio Monte Carlo dagli inizi, negli anni settanta, al 1992. Il suo pseudonimo potrebbe derivare dalla storpiatura della supposta espressione in lingua spagnola \"avenar gana\", accostata al significato di \"raccogliere i desideri\"; oppure, pi\u00f9 verosimilmente, preso in prestito da una delle celebri parole in americano inventato da Alberto Sordi in \"Un americano a Roma\".\nRiconoscibile per il suo \"look\" da pirata, con il suo cappello in lana, divenne popolare presso il pubblico italiano grazie anche alle partecipazioni a diversi programmi televisivi: nel 1977, assieme a Jocelyn, ha condotto, su Telemontecarlo, \"Un peu d'amour, d'amiti\u00e9 et beaucoup de musique\", nel 1978 era a \"Domenica In\" di Corrado. Nello stesso anno, nel luglio 1978, sostitu\u00ec proprio Corrado in \"Rally canoro\", manifestazione musicale nelle piazze d'Italia, in seguito al terribile incidente d'auto che il presentatore romano ebbe con Dora Moroni, la notte del 13 luglio 1978, sull'autostrada Roma-Civitavecchia, proprio al rientro da una tappa di quello spettacolo.\nSempre su Rai Uno ha condotto \"Discoring\" con Claudio Cecchetto, la trasmissione in Eurovisione \"La Gondola d'oro\" e \"Italiani nel Mondo\". Nel 1995 conduce \"Fanzine\" su Italia 1.\nNel 1980 \u00e8 l'attore protagonista nel film \"White Pop Jesus\" di Luigi Petrini. Ha lavorato come conduttore in varie radio italiane ed estere: Radio Dimensione Suono (con il programma \"Faro della Notte\"), Radio 2 (con Lino Banfi in \"W la radio\"), Radio Nonsolomusica (\"W La Notte W\" nel 1999), Radio Sabbia, Radio Gold ed in Francia per Radio Fun. Attualmente trasmette sull'emittente italiana Radio Torino International con il programma quotidiano \"Musica! Musica? Musica...\" ogni sera alle 23.00.\nHa inciso vari dischi fra i quali \"Come un navigante\"."}
{"id": "483978", "revid": "767487", "url": "https://it.wikipedia.org/wiki?curid=483978", "title": "Prega detective", "text": "Prega detective \u00e8 il titolo italiano del primo romanzo di James Ellroy del 1981 titolo originale \"Brown's Requiem\", pubblicato in Italia da Arnoldo Mondadori Editore nel 1995 edizione \"I Blues\" e nel 1996 nella collana \"Il giallo Mondadori\" numero 2471.\nTrama.\nVicenda di un investigatore privato \"Fritz Brown\", che vive a Los Angeles e si guadagna da vivere recuperando auto a debitori in ritardo con le rate.\nCon antenati tedeschi e maniaco di musica classica (Beethoven, Wagner e altri romantici), ex poliziotto, Brown viene ingaggiato da Fat Dog Baker per tenere sotto controllo la sorella Jane e il suo benefattore Sol Kupferman, un ricco uomo d'affari molto pi\u00f9 vecchio di lei. Durante il pedinamento, Brown riconosce in Sol un personaggio che aveva notato anni prima in un locale, il Club Utopia, alcuni giorni prima che questo subisse un incendio doloso che aveva causato sei vittime. \nBrown sospetta che Fat Dog abbia manie piromani, e sospetta che sia coinvolto nell'incendio dell'Utopia. Inoltre, scopre che Kupferman era proprietario del club tramite un prestanome. Il detective allora decide di cercare Fat Dog, che nel frattempo \u00e8 scomparso, per sapere quale sia il vero rapporto tra i due. La ricerca porta Brown in Messico, dove trova il cadavere di Fat Dog, che \u00e8 stato brutalmente ucciso. Grazie all'aiuto di Omar Gonzales, un benzinaio il cui fratello era morto nell'incendio dell'Utopia, Brown riesce a scoprire che Fat Dog era in affari con Richard Ralston per una truffa legata agli assegni dell'assistenza sociale. Ralston ha ucciso Fat Dog, ma non \u00e8 riuscito a recuperare l'agenda dove quest'ultimo teneva la registrazione di tutti i movimenti illeciti.\nBrown trova l'agenda nascosta in un campo da golf, e vi legge, oltre alle informazioni sui movimenti, anche alcuni ritagli di giornale che rivelano che Fat Dog, oltre quello dell'Utopia, \u00e8 colpevole di numerosi incendi dolosi. Due di questi sono stati perpetrati a danno di famiglie a lui e la sorella erano stati affidati in quanto orfani. \u00c8 Kupferman \u00e8 il loro vero padre, mentre la madre era una donna dell'alta societ\u00e0 a cui non era consentito di sposarlo in quanto ebreo. Per tacere lo scandalo, Kupferman aveva dovuto pagare Cathcart, un poliziotto corroto in combutta con Ralston. Brown, rintracciato Cathcart, lo uccide dopo averlo fatto confessare.\nAdattamento cinematografico.\nDal romanzo \u00e8 stato tratto il film \"Una brutta indagine per l'ispettore Brown\" (\"Brown's Requiem\") del 1998 diretto da Jason Freeland."}
{"id": "483979", "revid": "599013", "url": "https://it.wikipedia.org/wiki?curid=483979", "title": "Villa Corsini", "text": "Villa Corsini pu\u00f2 essere"}
{"id": "483980", "revid": "109324282", "url": "https://it.wikipedia.org/wiki?curid=483980", "title": "Palazzo Corsini", "text": "Esistono molti palazzi che portano il nome Corsini. \nDi essi, sei hanno sede a Firenze e uno a Roma:"}
{"id": "483981", "revid": "118525715", "url": "https://it.wikipedia.org/wiki?curid=483981", "title": "IPM Group", "text": "IPM Group S.p.a \u00e8 una societ\u00e0 italiana attiva nel settore delle telecomunicazioni con sede ad Arzano (Napoli).\nStoria.\nL'IPM (\"Industria Politecnica Meridionale\") \u00e8 stata fondata da Remo De Feo, un ex dipendente della Ericsson che nel 1958 apre ad Arzano un laboratorio per la riparazione dei telefoni. L'azienda investe nella produzioni di telefoni pubblici di cui col tempo diviene uno dei maggiori produttori. I telefoni IPM vengono installati in Italia e nel mondo facendo dell'azienda di Arzano uno dei protagonisti nel settore della telefonia pubblica arrivando ad avere alla fine degli anni Novanta 1200 dipendenti.\nNel 2001 con l'acquisizione della societ\u00e0 elvetica \"Landis+Gyr Communication\" l'IPM Group potenzia la sua offerta di telefoni pubblici. \nMa con sviluppo della telefonia cellulare e la riduzione del mercato dei telefoni pubblici a cui si aggiunge la perdita del rapporto di esclusiva con Telecom Italia, l'IPM affronta una gravissima crisi. L'azienda prova a reagire alla riduzione del mercato entrando nel settore delle smart card tramite la controllata \"Incard\" di Marcianise (Caserta), uno dei maggiori produttori al mondo di carte per la telefonia mobile, ma nel 2003 la \"Incard\" viene ceduta alla STMicroelectronics per 70 milioni di euro. \nNegli anni successivi l'Azienda subisce una pesante ristrutturazione che comporta una forte riduzione del personale impiegato. Nel frattempo diventa fornitore di Deutsche Telekom per i telefoni pubblici, e si affaccia sul mercato dei prodotti per l'infomobilit\u00e0 (sistemi dedicati sia a fornire informazioni e intrattenimento al pubblico dei trasporti, sia a fornire informazioni al gestore del network - \"infotainement\"), per il ticketing (emettitrici di titoli di viaggio) e per la lettura dei documenti elettronici di identificazione (E-Passport). In questo quadro fornisce i sistemi di bordo per gli autobus Breda-Menarini e De Simon per Ente Autonomo Volturno (holding regionale dei trasporti in Campania), le emettitrici per il Consorzio Unico Campania e per FSE e i sistemi di infotainement di bordo e di terra per la nuova metropolitana di Dubai, per conto di Thales 3DS.\nDopo aver minacciato la chiusura per liquidazione nel giugno 2010, la Propriet\u00e0 ha receduto da tale proposito e l'Azienda ha proseguito le forniture ai suoi clienti fra i quali si \u00e8 aggiunta Telmex Per\u00f9. Il fatturato si \u00e8 quindi spostato al 99% sul mercato estero. Nel maggio 2012 la Propriet\u00e0 ha definitivamente messo in liquidazione per cessazione attivit\u00e0 l'Azienda.\nDopo un tentativo da parte di alcuni Manager di recuperare in modo autonomo rami d'azienda per farli sopravvivere e tentarne il rilancio, nel marzo 2013 la IPM GROUP in liquidazione ha ceduto il ramo d'azienda dei prodotti di Telefonia Pubblica a una nuova azienda denominata NEW IPM TEL, che ha iniziato la propria attivit\u00e0 nello stesso sito di Nola dove la IPM GROUP si era trasferita nel maggio 2011, mentre il ramo di azienda relativo ai prodotti per i trasporti (video broadcasting, ticketing, etc...) \u00e8 stato ceduto a una societ\u00e0 denominata IPM EDGE\nStruttura societaria.\nL'IPM aveva al momento della chiusura 87 dipendenti di cui la maggior parte impiegati nella ricerca che operano in 1 laboratorio di ricerca in Italia e ha 1 impianto produttivo.\nL'IPM ha venduto ad oggi oltre 4 milioni di telefoni pubblici in 70 paesi del mondo. \nIPM Group \u00e8 in liquidazione. La NEW IPM TEL ha ripreso la produzione, pur con un numero di dipendenti molto inferiore, e ha ripreso le consegne verso i Clienti (Telekom Austria), cercando nel frattempo di riagganciare anche i vecchi clienti della IPM GROUP. Sono in corso attivit\u00e0 di manutenzione software verso Portugal Telecom."}
{"id": "483984", "revid": "216401", "url": "https://it.wikipedia.org/wiki?curid=483984", "title": "Lophophora lewinii", "text": ""}
{"id": "483987", "revid": "66387", "url": "https://it.wikipedia.org/wiki?curid=483987", "title": "Sukhoi Su-17/22", "text": ""}
{"id": "483988", "revid": "122758630", "url": "https://it.wikipedia.org/wiki?curid=483988", "title": "Hulagu Khan", "text": " Era nipote di Gengis Khan e fratello di Arig Bek, Munke e Kublai Khan e divent\u00f2 il primo khan dell'Ilkhanato di Persia.\nGenealogia.\nH\u00fcleg\u00fc era figlio di Tolui e Sorqaqtani Beki, una donna nestoriana figlia di Jakha Gambhu dei Kereiti. Il padre Tolui era figlio del grande Chinggis Khan (Gengis Khan).\nFu sposato con:\nEbbe molti figli dalle mogli e da una serie di concubine; i principali furono:\nPremesse.\nHulegu fu inviato nel 1255 da suo fratello Munke (che fu Gran Khan dal 1251 al 1258), a distruggere ci\u00f2 che restava degli Stati musulmani nell'Asia sud-occidentale. Il primo a cadere sotto i suoi colpi fu il Luristan, nel sud dell'attuale Iran; il secondo ad essere distrutto fu lo staterello costituito dalla setta ismailita degli Assassini; il terzo ad essere annientato fu lo stesso califfato abbaside. Venne poi il turno degli emirati ayyubidi in Siria e, per ultimo, aveva intenzione di realizzare la sottomissione o distruzione del Sultanato mamelucco d'Egitto.\nGli Assassini e la marcia su Baghdad.\nH\u00fcleg\u00fc marci\u00f2 alla testa di quella che forse fu la pi\u00f9 grande formazione militare mongola mai radunata (centoventimila uomini tra Mongoli e Turchi). Fra i generali ai suoi ordini vi era Kitbuga Noyan, membro della Chiesa d'Oriente. Nel settembre del 1255 H\u00fcleg\u00fc raggiunse Samarcanda e invi\u00f2 un esercito di dodicimila uomini agli ordini di Kitbuga per sottomettere la setta degli Assassini nel nord dell'Iran, ma la missione non ebbe successo. A causa della grande resistenza H\u00fcleg\u00fc decise di cambiar tattica e mand\u00f2 tre colonne di uomini per \"tagliare\" i rifornimenti di cibo alle fortezze della setta. Nonostante Rukn al-Din, successore di Mohammed III, si arrendesse quasi subito, i fedayn delle singole fortezze continuarono a resistere. L'ultima a cadere nel 1270 fu la fortezza di Girdkuh. H\u00fcleg\u00fc probabilmente aveva intenzione di conquistare con la stessa tattica anche Baghdad, che i Mongoli avevano sperato di prendere durante tutto l'ultimo decennio. Per muovere alla sua conquista, H\u00fcleg\u00fc prese a pretesto il rifiuto del califfo di concedergli truppe. H\u00fcleg\u00fc invi\u00f2 allora un messaggio al califfo al-Musta'sim, che conteneva i seguenti versi:\nBattaglia di Baghdad.\nL'esercito mongolo, guidato da H\u00fcleg\u00fc Khan pose l'assedio a Baghdad nel novembre del 1257. Egli marci\u00f2 con quella che probabilmente era la pi\u00f9 numerosa compagine armata mai messa in campo dai Mongoli. Per ordine di Munke Khan, uno su dieci degli uomini combattenti dell'intero impero fu arruolato nell'esercito di H\u00fcleg\u00fc.\nH\u00fcleg\u00fc ingiunse la resa. Il califfo rifiut\u00f2, avvertendo i Mongoli che avrebbero subito la collera di Dio se avessero attaccato il califfo. Numerosi resoconti narrano che il califfo fall\u00ec nel preparare le difese contro l'attacco; infatti non radun\u00f2 i soldati n\u00e9 rafforz\u00f2 le difese delle mura di Baghdad.\nUna volta giunto nei pressi della citt\u00e0, H\u00fcleg\u00fc divise le sue forze, cos\u00ec da poter minacciare entrambi i lati della citt\u00e0, sulla riva orientale e occidentale del Tigri. L'esercito del califfo respinse alcuni attacchi da Ovest ma fu sgominato nella successiva battaglia. I Mongoli attaccanti ruppero alcune dighe e inondarono il terreno alle spalle dell'esercito del califfo, intrappolandolo. Numerosi soldati caddero uccisi o annegarono.\nI Mongoli, sotto il generale cinese Kuo Kan, posero allora l'assedio alla citt\u00e0 in modo pi\u00f9 serrato, costruendo una palizzata e un fossato, spingendovi sotto macchine d'assedio e catapulte. L'assedio cominci\u00f2 il 29 gennaio e fu rapido. Il 5 febbraio i Mongoli controllavano una porzione di mura. Al-Musta'sim tent\u00f2 di negoziare ma ottenne un rifiuto. Sebbene la citt\u00e0 fosse difesa da 500.000 uomini, essi non riuscirono a impedire ai Mongoli di penetrare in citt\u00e0.\nIl 10 febbraio Baghdad si arrese. I Mongoli entrarono in citt\u00e0 il 13 febbraio e la misero a sacco.\nSacco di Baghdad.\nMalgrado suo fratello Munke (Mongke) avesse ordinato a Hulagu di trattare dolcemente chi si fosse sottomesso e di distruggere senza piet\u00e0 chi si fosse opposto alla volont\u00e0 mongola, ignor\u00f2 di fatto la prima parte delle disposizioni.\nLa Grande Bayt al-\u1e24ikma di Baghdad, contenente innumerevoli preziosi documenti storici e libri su soggetti che spaziavano fra la medicina e l'astronomia, furono distrutti. I sopravvissuti dissero che le acque del Tigri scorsero nere per l'inchiostro delle enormi quantit\u00e0 di libri manoscritti gettati nel fiume. I cittadini tentarono di fuggire, ma furono intercettati dai soldati mongoli che li rapinarono e li uccisero sul posto. \nMalgrado il numero dei morti oscilli ampiamente e non possa essere sostanziato facilmente, una stima \u00e8 stata pur tuttavia fatta. Martin Sicker scrive che circa 90.000 persone furono uccise (Sicker 2000, p. 111). Altre valutazioni forniscono cifre considerevolmente pi\u00f9 alte. Storici musulmani come Abdullah Wassaf affermano che le perdite umane furono di numerose centinaia di migliaia o forse ancor pi\u00f9. \nI Mongoli saccheggiarono e poi distrussero quanto capit\u00f2 loro sotto mano. Moschee, palazzi, biblioteche, ospedali \u2014 grandi edifici che erano stati l'impresa di generazioni intere furono bruciati totalmente. Il califfo fu catturato e forzato ad assistere all'assassinio dei suoi concittadini e al depredamento dei suoi tesori. Il califfo fu ucciso forse a calci: Marco Polo racconta che H\u00fcleg\u00fc lasci\u00f2 il califfo morire di fame, ma non ci sono prove che ci\u00f2 sia avvenuto. La maggior parte degli storici crede ai racconti mongoli (e musulmani) secondo cui i Mongoli fecero arrotolare il corpo del califfo in un tappeto, lo fecero calpestare dai cavalli, in quanto credevano che la terra sarebbe stata offesa se su di essa fosse stato versato sangue reale. Tutti i figli del califfo, salvo uno, furono uccisi. \nBaghdad solo gradualmente pot\u00e9 rinascere, senza poter recuperare mai pi\u00f9 l'antica gloria.\nConseguenze.\nFu cos\u00ec distrutto il califfato e saccheggiato l'Iraq, mai pi\u00f9 destinato a tornare centro importante di cultura e d'influenza politica. Gli staterelli della regione si preoccuparono di assicurare H\u00fcleg\u00fc della loro lealt\u00e0 e i Mongoli presero ad occuparsi della Siria nel 1259, conquistando vari emirati ayyubidi, inviando loro pattuglie fino alla palestinese Gaza. Il successivo obiettivo fu l'Egitto ma la morte di Mongke in patria forz\u00f2 H\u00fcleg\u00fc e la gran parte del suo esercito ad abbandonare il disegno, dal momento che la crisi successoria che segu\u00ec alla scomparsa di Mongke appariva di difficile superamento. Infatti, malgrado la successione infine portasse all'incarceramento di uno dei suoi fratelli e alla nomina di un altro a Gran Khan, (Kublai Khan), la verit\u00e0 \u00e8 che dopo il 1258 non esisteva pi\u00f9 un Impero Mongolo unito, ma reami separati, incluso l'Ilkhanato di Persia istituito da H\u00fcleg\u00fc.\nNel 1260 Hulagu ordin\u00f2 l'invasione della Palestina, ma i Mongoli, comandati da Kitbuga Noyan, entrarono in frizione con gli Stati crociati che controllavano le coste della regione palestinese. I Mamelucchi riuscirono a renderseli alleati, a passare attraverso il loro territorio e a distruggere l'esercito mongolo (ridotto a un decimo delle forze mamelucche) nella battaglia di Ayn Jalut (Le fonti di Golia), in territorio palestinese. Palestina e Siria furono definitivamente perse dai Mongoli, la frontiera rest\u00f2 fissata sul Tigri per tutta la durata della dinastia ilkhanide di H\u00fcleg\u00fc.\nH\u00fcleg\u00fc torn\u00f2 in Mongolia nel 1262, ma invece di vendicare le sue disfatte coi Mamelucchi, fu assorbito dalla guerra civile col fratello di Batu Khan, Berke. Berke Khan aveva promesso di punire il sacco di Baghdad operato da H\u00fcleg\u00fc, dal momento che egli era musulmano. Lo storico musulmano Rashid al-Din riferisce che Berke Khan aveva mandato il seguente messaggio a Mongke Khan (non sapendo che Mongke era morto in Cina), protestando per l'attacco a Baghdad, per il saccheggio di tutte le citt\u00e0 dei musulmani e la morte del califfo. \"Con l'aiuto di Dio lo chiamer\u00f2 a render conto di tanto sangue innocente versato\". Berke Khan in effetti mantenne la promessa, alleandosi con i Mamelucchi, e quando H\u00fcleg\u00fc torn\u00f2 in patria nel 1262, dopo che la successione fu infine assicurata a Kublai come ultimo Gran Khan, e dopo aver ammassato le sue forze armate per vendicare \u02bfAyn J\u0101l\u016bt e aggredire i Mamelucchi che l\u00ec avevano sconfitto le sue forze, Berke Khan avvi\u00f2 una serie di incursioni su vasta scala che attirarono H\u00fcleg\u00fc a Nord per intercettarlo, cos\u00ec da far subire a H\u00fcleg\u00fc Khan severe perdite in un tentativo d'invasione a nord del Caucaso nel 1263. Questa fu la prima guerra aperta fra Mongoli e segn\u00f2 la fine dell'Impero unito mongolo. \nH\u00fcleg\u00fc Khan mor\u00ec nel 1265 a Maragheh, scelta da lui come sua capitale, e fu sepolto nell'isola di Shahi, sul Lago di Urmia. Fu sepolto, \"alla stregua di Chinggis Khan, con varie principesse che sarebbero state sacrificate per l'occasione\".\nA H\u016bl\u0101g\u016b succedette suo figlio Ab\u0101q\u0101."}
{"id": "483991", "revid": "289247", "url": "https://it.wikipedia.org/wiki?curid=483991", "title": "Joseph Justus Scaliger", "text": ""}
{"id": "483993", "revid": "125811265", "url": "https://it.wikipedia.org/wiki?curid=483993", "title": "Una settimana da Dio", "text": "Una settimana da Dio (\"Bruce Almighty\") \u00e8 un film del 2003 diretto da Tom Shadyac e interpretato da Jim Carrey, Morgan Freeman e Jennifer Aniston.\nTrama.\nBruce Nolan \u00e8 un giornalista di un'emittente locale di Buffalo che viene sempre scelto per servizi poco seri a causa del suo atteggiamento comico (ma nello stesso tempo di discreto successo) e per questo \u00e8 poco soddisfatto della sua vita, che passa con la fidanzata Grace e il loro cane Sam.\nQuando Evan Baxter, suo collega di grande successo e che perci\u00f2 lo prende spesso in giro, viene scelto per il posto di \"anchorman\" che aveva sempre sperato di ottenere, durante l'ennesimo servizio superficiale Bruce fa una scenata in diretta che gli costa il lavoro; come se non bastasse, mentre si dirige alla sua auto viene picchiato da un gruppo di teppisti per averli provocati dopo aver difeso un senzatetto. Una volta tornato a casa Bruce litiga con Grace, affermando che Dio gli sta rendendo la vita impossibile quando potrebbe \"risolvergliela in cinque minuti\", per poi andare via in macchina; dopo un piccolo incidente, tuttavia, Bruce sfoga tutta la sua frustrazione contro la divinit\u00e0.\nIl giorno dopo Bruce riceve per telefono una strana offerta di lavoro: una volta giunto nel complesso abbandonato che gli \u00e8 stato indicato, infatti, Bruce si incontra proprio con l'Onnipotente, che gli conferisce i suoi poteri dato che si \u00e8 detto in grado di svolgere molto meglio di lui il suo compito. Bruce inizialmente sfrutta le sue nuove facolt\u00e0 per prendersi qualche rivincita: dopo essersi infatti vendicato dei teppisti, passa una fantastica notte con Grace e riesce a riottenere il lavoro perso creando un servizio giornalistico sul ritrovamento del cadavere di Jimmy Hoffa e facendo passare una troupe di giornalisti che lo avevano preso in giro per spacciatori di marijuana. Nei giorni seguenti Bruce ottiene, sempre grazie ai suoi poteri, altri scoop clamorosi, diventando per tutti \"Mr. Esclusive\" (\"il signor Esclusiva\").\nDopo la vendetta su Evan la sera del suo debutto da \"anchorman\", Bruce porta Grace a cena fuori nel pi\u00f9 bel ristorante della citt\u00e0: lei pensa che voglia chiederle di sposarlo ma in realt\u00e0 vuole solo rivelarle della sua promozione sul posto di lavoro, cosa che lascia la ragazza alquanto delusa. Subito dopo, per\u00f2, Bruce viene raggiunto da Dio, che gli ricorda che il suo ruolo ha anche degli oneri e che quindi dovr\u00e0 occuparsi delle preghiere della gente, che ora \u00e8 Bruce a sentire come delle fastidiose voci nella sua testa. Tornato a casa Bruce si inventa una scappatoia: fa in modo che le preghiere diventino email facendole avverare con un semplice \"rispondi s\u00ec a tutti\". Poco dopo, durante una festa del network, Susan Ortega, la sua nuova collega, lo bacia proprio sotto gli occhi allibiti della sopraggiunta Grace, la quale decide di lasciarlo.\nPer tutto il giorno seguente Bruce manda dei segnali a Grace con i suoi poteri perch\u00e9 lo perdoni ma niente sembra funzionare; la sera stessa, in citt\u00e0, scoppia una rivolta: l'aver esaudito incondizionatamente le preghiere di tutti paradossalmente non ha reso felice nessuno, perch\u00e9 tutti coloro che avevano chiesto di vincere alla lotteria si sono visti dividere il premio, ridotto a pochi spiccioli ciascuno. Bruce allora capisce che essere Dio \u00e8 pi\u00f9 difficile di quanto avesse immaginato e si vede costretto a chiedere aiuto proprio a Lui; quest'ultimo gli rivela che i loro poteri non sono altro che dei semplici trucchetti e che i veri miracoli sono quelle cose speciali che le persone riescono a fare da sole con il proprio impegno.\nDal giorno dopo Bruce comincia quindi a comportarsi in modo diverso, smettendo di pensare solo a s\u00e9 stesso e incominciando ad aiutare gli altri (iniziando con il restituire il ruolo di \"anchorman\" al pi\u00f9 meritevole Evan) senza tuttavia riuscire a tornare con Grace. Una sera Bruce, dopo aver ricevuto la visita della sorella di questa, Debbie, sente la ragazza pregare Dio di farla smettere di pensare a lui poich\u00e9, nonostante tutto, lo ama ancora e questo la fa soffrire troppo. A seguito di ci\u00f2 Bruce decide di rinunciare ai suoi poteri, inginocchiandosi in mezzo a una strada e urlando la propria sconfitta; nel far ci\u00f2, tuttavia, viene investito da un tir.\nBruce si risveglia quindi davanti a Dio, che gli spiega che lui ha in s\u00e9 una scintilla divina che gli consente di portare gioia al mondo per poi chiedergli di pregare: Bruce, sorprendendolo, gli chiede che Grace sia felice anche se questo significasse perderla. Dopo la preghiera Bruce si risveglia in ospedale con davanti Grace, che lo perdona. Qualche tempo dopo Bruce torna al suo vecchio lavoro di reporter, senza poteri ma con tanti nuovi amici che lo apprezzano, e dopo un breve servizio rivela in diretta TV che sposer\u00e0 Grace. Dopo essersi allontanato, viene mostrato il senzatetto che Bruce aveva soccorso all'inizio e che si rivela essere proprio Dio.\nProduzione.\nFra le varie \"location\" sfruttate per le riprese, si possono ricordare: gli Universal Studios di Universal City e la \"Torrance High School\" di Torrance, California.\nIl resto della pellicola vede inoltre varie cittadine come: Buffalo, San Diego, New York, South Pasadena e Los Angeles.\nIl film \u00e8 stato prodotto con un budget di circa 81 milioni di dollari.\nDistribuzione.\nIl film \u00e8 uscito nelle sale statunitensi il 23 maggio 2003, e in Italia il 30 maggio dello stesso anno. \u00c8 stato bandito in Egitto e, inizialmente, anche in Malaysia a causa delle pressioni operate dagli ambienti islamici, che obiettavano la trasposizione su pellicola della figura di dio, rappresentato come un uomo comune; nelle sale malesi \u00e8 stato poi proiettato, ma con divieto ai minori di 18 anni.\nAccoglienza.\nIncassi.\nNel primo fine settimana di apertura statunitense il film ha incassato salendo al primo posto del botteghino nazionale. Complessivamente ha guadagnato negli Stati Uniti e nel resto del mondo, per una somma totale di . \u00c8 stato il quinto pi\u00f9 alto incasso del 2003.\nCritica.\nIl film ha ricevuto critiche miste. Sul sito Rotten Tomatoes registra un indice di gradimento del 49% basato su 189 recensioni professionali, con un punteggio medio di 5.7/10. Su Metacritic ha invece un punteggio di 46 su un massimo di 100 basato su 35 recensioni.\nCasi mediatici.\nNella versione cinematografica del film, sul cercapersone del protagonista appariva visibilmente il numero di telefono con il quale Dio lo contattava. Il numero era 776-2323, senza prefisso (l'area di Buffalo, dove \u00e8 ambientato il film, corrisponde al prefisso 716), in contrapposizione alla prassi dei film americani, che usano per convenzione il prefisso fittizio 555. Migliaia di persone chiamarono per curiosit\u00e0 questo numero, che casualmente si rivel\u00f2 realmente esistente: corrispondevano una chiesa a Sanford, in California (il cui parroco si chiamava, in coincidenza con il film, Bruce), una chiesa in Georgia, il cellulare di un pastore del Wisconsin e persino a una persona in Inghilterra. I produttori usarono questo numero perch\u00e9 verificarono che nell'area di Buffalo non esisteva, senza per\u00f2 accertare altre zone. A seguito di ci\u00f2, nella versione VHS e DVD-Video, il numero \u00e8 stato modificato in un semplice, e inesistente, 555-0123.\nSpin-off.\nNel 2007 \u00e8 stato prodotto uno spin-off, intitolato \"Un'impresa da Dio\", nel quale il protagonista \u00e8 Evan Baxter, interpretato da Steve Carell, l'antagonista di Bruce Nolan in questo film."}
{"id": "483994", "revid": "289247", "url": "https://it.wikipedia.org/wiki?curid=483994", "title": "Josephus Justus Scaliger", "text": ""}
